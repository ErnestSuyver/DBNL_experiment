<?xml version="1.0" encoding="UTF-8"?>
<!DOCTYPE TEI.2 PUBLIC "-//DBNL//DTD TEI.2 XML//NL" "https://www.dbnl.org/xml/dtd/teixlite.dtd">
<TEI.2>
   <teiHeader>
        <fileDesc>
           <titleStmt>
               <title type="main">Gideon Florensz. Deel 1</title>
               <author>A.L.G. Bosboom-Toussaint</author>
           </titleStmt>
           <editionStmt>
               <edition>
                   Dit bestand biedt, behoudens een aantal hierna te noemen ingrepen, een diplomatische weergave van een herdruk van <hi rend="i">Gideon Florensz. Deel 1</hi> van A.L.G. Bosboom-Toussaint uit 1855. Deze druk bestaat uit twee delen. De eerste druk dateert uit 1854-1855 en bestaat uit vier delen.
               </edition>
               <respStmt>
                   <resp>
                       <corr>p. 318: het foutieve paginanummer 218 is gewijzigd in 318.</corr>
                   </resp>
               </respStmt>
           </editionStmt>
           <extent><!-- aantal pagina's --></extent>
           <publicationStmt>
               <idno type="titelcode">bosb002gide05_01</idno>
               <idno type="format">DBNL-TEI 1</idno>
               <availability>
                   <p>2016 dbnl</p>
               </availability>
           </publicationStmt>
           <notesStmt>
               <note></note>
           </notesStmt>
           <sourceDesc>
               <bibl>
                   <idno type="isbn"></idno>
                   <idno type="usedcopy">eigen exemplaar DBNL</idno>
               </bibl>
               <p>A.L.G. Bosboom-Toussaint, <hi rend="i">Gideon Florensz. Deel 1</hi>. Charles Ewings, Den Haag 1855 (herdruk)</p>
               <p>&nbsp;</p>
           </sourceDesc>
       </fileDesc>
       <encodingDesc>
           <projectDesc>
               <p>Wijze van coderen: standaard</p>
               <p></p>
           </projectDesc>
       </encodingDesc>
       <profileDesc>
           <langUsage>
               <language id="nl">Nederlands</language>
           </langUsage>
       </profileDesc>
       <ebook>
           <bibl>
               <title type="main">Gideon Florensz. Deel 1</title>
               <author>A.L.G. Bosboom-Toussaint</author>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </ebook>
       <pod>
           <bibl>
               <title type="main">Gideon Florensz. Deel 1</title>
               <author>A.L.G. Bosboom-Toussaint</author>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </pod>
       <revisionDesc>
           <change>
               <date>2016-06-17</date>
               <respStmt>
                   <name type="person">AS</name>
               </respStmt>
               <item>colofon toegevoegd</item>
           </change>
       </revisionDesc>
   </teiHeader>
   <text>
<body>
<cf>
<div type="chapter">
<pb n="I"/>
<p><hi rend="spat">GIDEON FLORENSZ</hi></p>
<pb rend="blank" n="II"/>
<pb n="III"/>
<p>GIDEON FLORENSZ</p>
<p>DOOR</p>
<p>A.L.G BOSBOOM-TOUSSAINT</p>
<p>EERSTE DEEL.</p>
<p>s-GRAVENHAGE,</p>
<p>CHARLES EWINGS.</p>
<pb n="IV"/>
<p>Snelpersdruk van H.C.A. THIEME, te Nijmegen.</p>
</div>
</cf>
<div type="chapter"><interpGrp><interp type="primair" value="sluis001"/></interpGrp>
<pb n="1"/>
<head rend="h2">Gideon Florensz.
<lb/>
Eerste boek.</head>
<lg type="poem">
<head>Het Beleg van Sluis.</head>
<l rend="; 1tab">Geluckigh, die d' oorzaken van de dingen</l>
<l rend="; 1tab">Verstaet; en hoe zij vast zijn onderlingen</l>
<l rend="; 1tab">Geschaekelt; zulks, dat geene leventheên</l>
<l rend="; 1tab">(God uytgezeit) oyt yet van zelve deên</l>
<l rend="; 1tab">Oft leên; maar al, door ander oorzaeks dringen.</l>
<l>&nbsp;</l>
<l rend="; 1tab">Elke oorzaek heeft haer moederoorzaek weder,</l>
<l rend="; 1tab">'t Gaet al zoo 't moet, en daelt van Gode neder.</l>
<l rend="; 1tab">Zijn goedtheid wijs en maghtigh, is de bron</l>
<l rend="; 1tab">Daer 't al uyt vloeyt, als straelen uyt de zon,</l>
<l rend="; 1tab">Hij kon en zouw, waer 't nutst, ons helpen reeder.</l>
<l>&nbsp;</l>
<l rend="; 2tab"><hi rend="sc">p.c. hooft</hi>.</l>
</lg>

<div type="section">
<head rend="h3">I. Op de wallen van Sluis.</head>
<lg type="poem">
<l>‘Och, was 't een tijdt van vreê, hoe zou ik mij dan spoeijen!</l>
<l>Dan sou mijn blijde pen met duisent versen vloeijen,</l>
</lg>
<p>Die nu onlustigh is,’ zegt een oud dichter en ik zeg het hem na, waar ik de mijne opvat om het laatste tijdperk te beschrijven van Leycesters bestuur in Nederland; want ik heb niet van vrede te spreken, maar van oorlog - de arme stad Sluis ondervindt het. Sinds het begin van zomermaand 1587 ondervindt ze tot hare schade, dat Parma's looze krijgsbewegingen naar de Veluwe, naar Brugge, naar Ostende geen ander doel hadden, dan haar zoolang mogelijk in 't onzekere te laten over het lot dat haar wacht, en dat zijne begeerte zich strekt tot hare verovering. De arme stad, zij tracht zich wel uit àl hare macht te beschutten en te versterken tegen
<pb n="2"/>den aandringenden vijand; ze is zelfs wel besloten, niet enkel verdedigend, maar ook aanvallend te handelen, doch hare krachten zijn gering, hare hulpbronnen zullen welhaast zijn uitgeput, - toevoer van buiten wordt hoe langer hoe meer onzeker, hoe langer hoe meer onmogelijk, want de afstand, die haar scheidt van hare belegeraars, kort zich telkens in, en sluit haar altijd strenger af van vriendenhulp. Met machtelooze spijt ziet ze den vijand stellingen innemen, die hem het meesterschap geven over hare stroomen en krachtens het recht van den oorlog, schepen wegrooven, die met wapenen en voorraad geladen, te harer verzorging waren afgezonden uit Zeeland. Parma bespringt zijne prooi niet op eenmaal als een forsche leeuw, maar als een listige tijger strekt hij zich loerend uit, dicht in hare nabijheid, en schijnt besloten het tijdstip van hare onmacht af te wachten om haar te overrompelen, of tot eene schandelijke overgave te dwingen.</p>
<p>Intusschen verzuimt hij niet haar zijne nabuurschap te doen verstaan door menigen groet uit zijn grof geschut en door haar schade toe te brengen, waar hij kan; maar het is nog slechts een spelend uittergen, dat zij moet beantwoorden met de inspanning van hare beste krachten; terwijl hij de zijne blijft sparen, om te wachten op eene van die gebeurtenissen, die men gewoonlijk <hi rend="i">toevallen</hi> noemt, een oogenblik van slechte waakzaamheid van hare zijde; eenig trouweloos verraad van binnen, eenige schalke verrassing van buiten, een van die kansen in 't eind, waarnaar zijn veldheersplicht hem gebood uit te zien, die de zekerste winst beloven met het minste verlies.</p>
<p>Jonker Aernoud van Groenevelt, Hoofdbevelhebber der bezetting, ziet het in en zucht; de hoop op ontzet is zoo zwak, - de verdeeldheden die er heerschen in de Vereenigde Provinciën - de verwarring in het bestuur, waardoor alle gezag weifelend is en zonder klem, waaronder de dringendste zaken worden verachteloosd of verschoven, - de bekrompenheid die ieder gewest, iedere stad het eerst doet zien op haar eigen nooden, - de bandeloosheid van het krijgsvolk, dat soldij eischt en uit nood aan 't plunderen slaat, - de tweedracht onder de veldoversten, - de bedreigde grensplaatsen aan de andere zijden des lands, maken het waarschijnlijk, dat uit het midden daarvan, geene krachtige pogingen zullen gedaan worden tot verlossing eener stad, in het verre West-Vlaanderen, waar ze, toen het nog doenlijk was, reeds
<pb n="3"/>zoo karig zijn geweest in het toezenden van hulpmiddelen, om haar de worsteling lichter te maken.</p>
<p>Eene enkele groote gebeurtenis alleen kan Parma dwingen van houding te veranderen en eene snellere wending geven aan den doodsstrijd der stad, die hope van bevrijding uitsluit. Het is: de terugkomst van den Graaf van Leycester, met troepen en middelen om de stad te ontzetten! Groenevelt weet het en ziet met gespannen blik uit naar ieder teeken dat hem die gebeurtenis kan voorspellen. Parma weet het ook, maar hij gelooft niet meer aan die komst. Weet hij het ook niet, dat de Koningin van Engeland voor de Armada van Filips II siddert, - dat zij over den vrede met Spanje denkt, als aan eene waarschijnlijkheid, - dat zij ten minste luistert, als hij zelf van onderhandelen spreekt? Dat zijn niet de verschijnselen, waaronder van harentwege nieuwe hulp aan Holland kon worden verleend, en zonder deze kon zich een man als Leycester niet aan de onzekere kansen van het terugkeeren wagen. Er worden wel in Holland, onder de aanhangers zijner partij, geruchten verspreid van zijne wederkomst, - er worden zelfs brieven uitgestrooid, die het van zijne zijde bevestigen; maar dat zijn valsche geruchten en onechte bescheiden, en al vinden die tonen blijden weerklank in de bedrukte stad, de veldheer, die reeds zegepraalt in den geest, heeft geene vreeze dat ze eene waarheid vermelden. Men moet zich Sluis niet meer voorstellen als die prachtige handelsstad, die in het weelderigst tijdperk van haar bloei, toen zij de stapelplaats was van der Oosterlingen handel in hare provincie, de schepen bij honderden hare havens zag binnenglijden, en zooveel schatten zag aanbrengen binnen hare muren, dat Antwerpen en Ostende met afgunstige oogen op haar zagen, en zij de benijding en de vijandschap wekte van datzelfde Engeland, waaruit ze nu hare redding wachtte, en dat tevergeefs naar haar ondergang zou getracht hebben, zoo zij zelve niet onbesuisd in eigen boezem had gewroet, en in de dolzinnigheid van een opstand den vernielenden fakkel van brand en verwoesting had geworpen in hare magazijnen. 
Dit onzinnig feit was de eerste stoot geweest tot haar verval; van toen aan verliep haar handel, werden hare havens veronachtzaamd; en ving voor haar een staat van kwijning aan, die haar tot eene onbeteekenende stad zou gemaakt hebben, zoo zij niet eene bijzondere belangrijkheid had gehad door hare ligging op de uiterste
<pb n="4"/>grens van West-Vlaanderen aan de Noordzee en aan het water de Zwin, omdat zij als de sleutel was van Zeeland, en in den strijd tegen Spanje, aan de Staatsche zijde behoorde. De buitenwerken en voormuren van Sluis waren bij verschillende gelegenheden vergroot en versterkt geworden, terwijl de stad zelve zich als verengde en verarmde onder 't verlies harer inwoners en de verwaarloozing harer gebouwen, en zij was nu eigenlijk eene kleine stad, die nog overblijfsels had van vroegere grootheid, met een trotsch kasteel en uitgebreide vestingwerken, die echter aan dezelfde kwaal leden als zij: verarming en verwaarloozing, en die dus bij den aanvang van het beleg niet in een toestand waren om de zware proef door te staan, waarop zij gesteld zouden worden; maar tot herstelling en verbetering daarvan arbeidt dan ook de gansche bevolking, zoowel burgerij als bezetting, met de volhardendste vlijt en met eene merkwaardige samenstemming, die te meer treft, als men nadenkt, hoe bijna overal elders de burgers in factiën en partijen verdeeld waren en als vijanden tegen elkander over stonden, - hoe de kanker der binnenlandsche tweedracht zich had verspreid van uit de Hooge Staats-collegiën tot in de kerkelijke vergaderingen, tot in den kring der familiën, en zelfs den huiselijken haard met hare besmetting verontreinigde.</p>
<p>Niet aldus de bevolking van Sluis: bij al wat haar drukte of dreigde, had zij <hi rend="i">dit</hi> groote en zeldzame voorrecht, dat zij zelve niet door verdeeldheid, en door de loslating aller dwaze en booze passiën, die deze met zich brengt, meer ellende over zich haalde, dan haar alreede was opgelegd, en dat zij zich niet tot wezenlooze wanhoop liet nederbuigen, door de rampen, die haar troffen, maar er uit leerde op te zien tot Hem, van wien hulpe en leniging kon komen, en daarom kon er kalme gelatenheid zijn onder last en lijden, stille blijmoedigheid bij de onzekerheid der toekomst, en gewillige ijver bij verzwaarden arbeid; en daarin lag het geheim van haar goeden zin, van de orde die er heerschte, van de verbroedering die er ontstaan was tusschen de ingeboren burgers en de vreemde verdedigers, tusschen de aanzienlijken die te bevelen hadden en de geringen, die moesten gehoorzamen; het zou zoowel eene historische als eene psychologische onwaarheid zijn, zoo men zich geene uitzonderingen voorstelde op dien regel; zeker, ze bestonden en ze deden hun wanklank somwijlen hooren, maar waar de meerderheid dus goed was gestemd, waar de hoofden het voorbeeld
<pb n="5"/>gaven, werden zulke wanluidende tonen onderdrukt, voordat zij machtig waren de harmonie van 't geheel te verstoren. Van die goede gezindheid, van die eendracht getuigt alles: Hier ziet men geringe burgers zakken met steenen en aarde aandragen, door meer gegoeden bekostigd en verschaft; ginds verwerken boeren en tuinlieden, met schop en spade gewapend, die materialen, en hoogen den Brugschen dijk met eene borstwering op en verschansen dien; elders weten matrozen en visschers oude booten en pinken stevig samen te binden en tot eene brug te vormen; hier ziet men eene schans opwerpen, dààr het bolwerk verbreeden, ginds een muur herstellen en verzwaren, of een onderaardschen doorgang graven, die gebruikt zal worden zoo ras de opene weg te onveilig zal zijn.</p>
<p>Meest allen die daar werken, verrichten een ongewonen arbeid, die dikwijls boven hunne krachten gaat, en toch hoort men geene klachte door onwil of traagheid aangeheven. En wie haar slaakte, zou het eerst gestraft worden door tot zijne beschaming te zien, hoe anderen gewillig den last overnamen, dien hij te zwaar had geacht.</p>
<p>Betrekt er een rot soldeniers een nieuwen en gevaarlijken post, het eerste waartoe ze zich stellen is: het gemeenschappelijk gebed. Wordt eene wacht afgelost of mogen zij, die hunne drie uren aan de vestingwerken hebben gearbeid, zich tot ruste begeven en wat verademing nemen, hunne eerste daad is toch niet die te zoeken; eerst danken zij Hem, die hen bewaarde op dien post, en die hun krachten gaf tot dien arbeid; zóó voelen die menschen, bij het doodsgevaar dat zonder ophouden hen omwaart, zich als onmiddellijk in des Heeren hand, en geen hunner laat zich weerhouden dit in ootmoed te belijden, uit valsche schaamte of vreeze voor spotternij; en werkelijk daarvoor was nauwelijks vreeze: mocht er hier of daar een roekelooze loszinnige gevonden worden, <hi rend="i">hem</hi> hield de schaamte terug een spotlust bot te vieren, die geene aanmoediging zou gevonden hebben en slechts afkeuring kon oogsten.</p>
<p>Het voorbeeld van de hoofden deed hier zeker veel af en Jonker Aernoud van Groenevelt, zoon uit het edele geslacht der Wassenaars, maar die nog beteren adel bezat in een vroom en geloovig gemoed, ging allen ten goede voor, terwijl hij uitnemend ondersteund werd door zijn Luitenant-Kolonel, Nicolaas de Meet-<pb n="6"/>kerke, door de Hoofdofficieren der Engelsche troepen, Sir Roger Williams en Sir Francis Vere, door den bevelhebber der Walen, Charles Héraugière, en den Kapitein, de Ridder Broncsault, terwijl de overige kapiteinen en officieren, zelfs waar zij van anderen zin mochten zijn, òf geen invloed hadden òf zich wachtten dien te gebruiken, in tegenovergestelden zin.</p>
<p>Ook de hoofden der stad hadden zich volgaarne aangesloten aan die der bezetting, en bewezen het aan vriend en vijand, door hunne vendelen met de stads kleuren te doen ontrollen onder die der verschillende compagniën, aan denzelfden standaard.</p>
<p>Maar nog een andere standaard was er geplant op een nieuwelings opgeworpen bolwerk, tusschen den Blauwen Toren en den Smeetoren, een belangrijk punt voor de belegerden: aan dien standaard wapperde een groot wit vaandel, dat het volgende opschrift droeg... een opschrift, wij vergissen ons, het was een gedicht; het was ten minste de bedoeling van den auteur, om het voor een vers te laten doorgaan, en werkelijk het rijmde:</p>
<lg type="poem">
<l>Gewillich sonder erch,</l>
<l>Te werken aan Venus-Berch,</l>
<l>Soo hiet ons Bolwerck,</l>
<l>Dat gemaeckt wordt sterck</l>
<l>Van Venus dieren schoone,</l>
<l>Opdat men alsoo toone</l>
<l>'t Goet herte altijt</l>
<l>Dus wech - die Paysmaeckers sijt,</l>
<l rend="; 1tab">Goetwillich in 't herte.</l>
<l>&nbsp;</l>
<l rend="; 2tab"><hi rend="sc">catharine-rose</hi>.</l>
</lg>
<p>Uit aanzien van de ‘goedwilligheid’ houde men de critiek terug; te meer daar het vers ons een en ander doet opmerken dat ons goed is te weten, eer wij verder gaan: vooreerst, dat die hooge en vrij sterke schans door vrouwenhanden was daargesteld, en dat de vrome zin, dien wij zooeven prezen, niet een zulke was, die tot ziekelijke <hi rend="i">Kopfhängerei</hi> voerde, waaronder werkdadigheid en blijmoedige lust te zamen verloren gaan, maar integendeel die frissche, opwekkende, echt Hollandsche godsdienstzin, die zich toonde in 't werkelijk leven, en die zeer wel kan gepaard gaan met een gullen lach en eene hartige scherts. Nog bewijst ons het vers, dat het ‘paysmaken’ met de Spanjaarden, een
<pb n="7"/>verdrag maken, waarbij de stad aan dezen overging, der goede burgeressen van Sluis (hierin zeker de consonnanten van de burgers) tegen was, terwijl enkele schroomvallige Vlaamsche steden, met name de Bruggenaars, onderhandeling met den vijand raadzaam achtten en aanprezen.</p>
<p>Van de onvermoeide goedwilligheid, waar het vers op roemde, vindt men opnieuw een blijk, waar men op eenigen afstand van den Venusberg, doch aan dezen verbonden, eene kleinere schans ziet oprijzen, aan wier voltooiing verscheidene vrouwen arbeiden met inspanning van al hare krachten, en dat zij daarom haar kind, het kind van den Venusberg hebben genoemd. Er heerscht eene zekere orde bij haar werk, dat geregeld wordt door twee uit haar midden, die als aanvoersters eenig gezag oefenen en die even kloek als rap, zelve de handen aan het werk sloegen, waar hare hulp werd vereischt, of door een lustig bemoedigend woord den moed der anderen aanvuurden.</p>
<p>Dat het nu juist allen ‘schoonen’ zijn, zooals het vers beweerde, is wat gewaagd te verzekeren; de schoonheid van fiere aristocratische vormen, zachte en fijne gelaatstrekken, verblindende blankheid van tint, moet men hier althans niet zoeken: allen behooren tot den geringen burgerstand, zijn vrouwen of dochters van soldaten en zeelieden, van boeren en visschers, gewoon aan handenarbeid, zijn blootgesteld geweest aan den invloed van de hitte, aan de scherpte der zonnestralen, en dragen van dit alles de sporen op het gelaat, in hare krachtige vormen en tot in hare kleeding toe. Maar toch vormen zij eene bevallige groep en zooals ze daar voortwerken, allen vlug en frisch, allen rap en regelmatig in hare bewegingen, in haar rood wollen of gebloemd damasten rokken, met de korte jakjes van bruin of blauw karsaay met opgeschorte mouwen, die de forsche armen bloot laten, en de witte huiven over het glad gescheiden haar, terwijl de heldere Junizon, door haar grillig spel van stralen en tinten, de schilderachtigste schakeeringen werpt over dit tafereel, welks eigenaardige bevalligheid nu de aandacht heeft getrokken van eenige officieren die op de platte-form van de Groote Schans met elkander in gesprek zijn; ten minste een hunner roept uit, met de uitgestrekte hand derwaarts wijzende:</p>
<p>‘Eilieve! ziet doch, mijne heeren, hoe onze vrouwkens de leden reppen, ten dienste der goede zaak! Wat al rapheid van bewe-<pb n="8"/>ging, wat wondre lichtheid en vaardigheid, daarmede ze zulke laste torsen...’</p>
<p>‘Overzeker hebt gij gelijk, hopman Hamen,’ wordt hem geantwoord, met eene lispende stem, die den Engelschman verraadt, ‘en mits die aardige kinderen dus voortgaan, zouden wij eene aanklacht hebben tegen onzen nobelen Gouverneur, dat hij de overigen ter stad heeft uitgeschikt! we zijn er trouwe hulpbenden armer door geworden.’</p>
<p>‘Zoo komt het mij ook voor, Sir Francis! en 't is niet te berekenen, hoeveel schade we lijden aan wakkere geesten en abele handen, door zulke rigoureuse mesure?’ voegt Kapitein de Maulde er bij, terwijl beiden dus sprekende zich tot den heer van Groenevelt zelven keeren, om dezen te doen verstaan dat zij schertsen.</p>
<p>‘Ik ben van meening, dat ik wèl deed,’ antwoordt Groenevelt met een glimlach, ‘de vrouwen, die ik ter stad uitzond, te beginnen met de mijne, waren van teer gestel, weekhartigen aard, ongewoon aan de lasten en het lijden des levens, en ik zorgde als de nood aan den man kwam, - ze mochten mij het lot des heeren van Hemert bereiden! de Heere God hebbe zijne ziel, doch aan zulke beelden mogen wij overigen ons spiegelen; wat zegt gij er toe, mijn wakkere luitenant, heb ik zoo groot ongelijk?’ En met deze woorden wendde zich de Gouverneur tot een man, die tegen een der affuiten geleund stond en die met een strak en peinzend gelaat zwijgend had toegeluisterd, met die zekere schuchtere terughouding, die de gemeenzaamheid van den meerdere eerder mijden wil dan uitlokken. Nu echter stond hij op, groette naar krijgsgebruik en antwoordde op vrij beslissenden toon:</p>
<p>‘Uwe Edelheid heeft een wijs stuk gedaan, met de joffers en edelvrouwen buiten de muren te zenden, waar ge zooveel jeugdige mannen binnen hield. Van de deernen daarginds wil ik geen kwaad zeggen: ze doen haar plicht als brave mannen, maar we zijn nog niet aan 't eind van deze liefelijkheden, en de schade die de andere kosten aanrichten tegen de vermoedelijke voordeelen berekend, zet ik mijn hoofd niet op 't batig saldo!’</p>
<p>‘Fij toch! luitenant Pescarengis, wat gij een vinnige vrouwenhater zijn moet om dus te spreken,’ viel hopman Hamen uit, ‘ik zou doch willen weten wat wonder kwaad ze tegen u hebben gepleegd!’</p>
<pb n="9"/>
<p>De naam, de gestalte, de geelbleeke kleur, de fonkelende oogen met de roode gezwollen randen, maken het ons kenbaar, dat we hier Cosmo Pescarengis voor ons hebben, een man in wiens karakter en handelingen zoo zonderlinge tegenstrijdigheden zich vereenigen, dat het ons nog niet mogelijk is geweest een beslissend oordeel over hem uit te spreken; en de wijze, waarop hij Hamen's woorden opneemt, die zonder erg daarheen zijn geworpen, bewijst ons dat hij nog altijd dezelfde is.</p>
<p>‘Wat ze tegen mij gepleegd hebben! wat ze tegen mij gepleegd hebben...,’ ving hij aan, als iemand die zeer veel te zeggen heeft, doch zijne lippen begonnen te trillen, zijne gelaatstrekken kregen eene uitdrukking van oneindig zielelijden, zijne roodachtige oogleden werden plotseling als met een bloedig vocht gevuld, zijne stem stokte, bij eene poging om voort te gaan. Zoo bleef hij eenige seconden, totdat hij met eene zeldzame macht van zelfbeheersching hervatte: ‘Verschoon mij, hopman, zoo ik wèl heb, zijn deze heeren hierheen gekomen, om te onderzoeken of de stukken goed geplaatst zijn, en of er voorzien is in alles wat tot hunne bediening behoort, maar niet om te vernemen naar mijne particuliere aangelegenheden!’</p>
<p>‘Neemt gij het zoo, luitenant!’ hervatte Hamen gekrenkt en scheen willens, bij de herinnering aan den dienst, met eenige harde toespeling op het onderscheid van rang te antwoorden; maar Groenevelt, die intusschen met Sir Francis de stelling der stukken had gadegeslagen, kwam nu tot hen terug, en zeide ernstig: ‘Wat onnut tijdverlies is dit, mijne heeren! dus voert ijdele praat tot onmin; zorgt die te mijden. Hamen, wat bijstere bui! ik zie grimmigheid in uw oog; schaam u, Pescarengis, ik lees bitterheid op uw wezen. Fij, past dat mannen, die te zamen als broeders één weg gaan, voor wie de naaste ure eene doodsure kan zijn!’</p>
<p>‘Die man vergeet, dat hij een meerdere voor heeft,’ zeide Hamen stroef, terwijl Cosmo zich de lippen beet en een gloeiend rood hem de wangen overtoog.</p>
<p>‘Zoo toon gij u de meerdere,’ zeide Groenevelt met beduiding, ‘en reik hem de hand; hij heeft zich juist aanspraak verworven op ons aller dank. - Hij heeft zijne zaken hier verricht, als een andere Gianibelli!’ ging hij voort op losser toon, ziende dat Hamen zijn wenk opvolgde en aan Cosmo eene hand reikte,
<pb n="10"/>waarin deze wel wat heel langzaam de zijne legde, terwijl hij zeide:</p>
<p>‘Gevoelig voor uw goede woorden, Overste, maar den meesten dank komt de luiden toe, die 't werk uitvoerden, en wat uwe vergelijking aangaat met mijn vernuftigen landgenoot, ik verwenschte juist mij zelve, dat het mij aan zijn geest gebreekt, want ziet ge, de batterij dus geplaatst... en wij hebben geene keuze haar eene andere richting te geven, draagt alleen tot aan de eerste schanskorven van den vijand, en 't zou ons van goeden dienst zijn, zoo wij verder konden werken, en hunne genaakgraven op den Middeldijk bestrijken. We kosten dan ruime wederwraak nemen voor den roof van Bek-af..., met uw oorlof, Overste, dat ik u mijne bedoeling verklare,’ en met eene bedaardheid, als ware hem het voorgaande geheel ontdacht, voerde hij Groenevelt langs de batterij heen. Sir Francis en hopman Hamen volgden, maar Kapitein de Maulde trad den laatste op zijde en zeide halfluid:</p>
<p>‘Bij al wat u lief is, Hamen, terg dien man niet uit, noch verwek hem tot bitterheid! Hij heeft veel geleden en is daaraf wat prikkelbaar, ik ken zijne geschiedenis!’</p>
<p>‘Zoo wil mij die verhalen de eerste rustige ure die we samen zijn.’</p>
<p>‘Lacen! 't is eene geschiedenis vol jammers en bedrogs, maar ik deed belofte van stilzwijgen; alleen dit mag ik u zeggen, opdat het voor hem pleite, waar zijne zonderlingheid hem in moeite mocht brengen; hij is edelman geboren... schoon hij het om redenen verbergt, en verdient zoo diepe deernis, dat ik iedere zijner fantasieën inwillig, uit vreeze van hem door tegenstand te kwetsen.’</p>
<p>‘In uwe plaats, Kapitein, zou ik geen luitenant in mijne compagnie willen hebben, jegens wien ik zulke gevoelens koesterde, uit vreeze het exempel mocht aan de krijgstucht schaden,’ zei Hamen droogjes.</p>
<p>‘Is Cosmo niet uit oorzaak van religie uit Piémont gevlucht, en herwaarts gekomen?’ vroeg Sir Francis.</p>
<p>‘Ik geloof zoo,’ hernam de jonge Baron, een weinig verlegen, want zelfs voor hem waren er nog zeer duistere punten in Cosmo's levensloop.</p>
<p>En zoo wij nu reeds tweemaal de Maulde hebben genoemd,
<pb n="11"/>zonder iets van hem te zeggen, is het, omdat zijne tegenwoordigheid op de bolwerken van Sluis reeds vanzelf bewijst, wat men het noodigst van hem heeft te weten: dat het hem gelukt is de stad nog te goeder ure binnen te trekken met zijn compagnie, en dat de weldadige kogel hem niet getroffen heeft, dien hij in roekelooze wanhoop heeft afgebeden; hij zelf schijnt er nu vrede mee te hebben, dat die vermetele wensch niet is verhoord, althans hij heeft niet het voorkomen van wie door folterend zielewee tot levensmoeheid is neergebogen; zijn gang is rustig en vast, zijne houding is fier en los als vroeger, zijne bewegingen zijn levendig, en hebben zijne trekken nog altijd iets zwaarmoedigs, dat ze sinds lang onderscheidt, toch is de blos der gezondheid teruggekeerd op zijn gelaat. Wij zullen later zien, in hoever dit uiterlijk in verhouding staat tot zijn innerlijk leven, maar zeker, zijne jeugd, zijn krachtig gestel heeft gezegevierd over de ziekte des lichaams, terwijl het woelige, bedrijvige leven vol afwisselende gewaarwordingen, het hunne hebben gedaan om hem heen te zetten over de smarten der ziel, en een beter geneesmiddel had nooit den hartstochtelijken jonkman kunnen gereikt worden, dan juist dit, door dwang van krijgsmansplicht hem voorgezet. Maar hij bedriegt zich zelven, waar hij zegt, dat het enkel uit deernis is, dat hij Cosmo's luimen ontziet. Zeker is er deernis onder gemengd, maar uit velerlei oorzaken samen, heeft de Italiaan op zijn zwak karakter een invloed verkregen, dien hij ondergaat zonder het zelf te weten, en die hem in zulk eene ongewone verhouding brengt tegenover zijn luitenant, dat het veeleer deze is die zijne schreden leidt en zijne daden regelt, dan dat hij zelf hem zou bevelen en eene gedragslijn aanwijzen. Cosmo's veelzijdige ervaring en rijpe menschenkennis gaven intusschen den jongen Baron niet geheel ongelijk, dat hij zich op dezen steunde.</p>
<p>Mijnheer Groenevelt ook schijnt zijn oordeel te vertrouwen en is tevreden met zijne inlichtingen, want wij hooren hem zeggen:</p>
<p>‘Ik ben het met u eens, luitenant, dus doende zouden we goede kans hebben, om Lamotte in zijne trancheën te bestoken, maar wij hebben geene ammunitie te over en wij moeten spaarzaam zijn met ons grof geschut, tot we weten of de beloofde toevoer uit Zeeland ons werkelijk zal geworden. Gave God, dat Mylord Leycester hier in 't land ware, we zouden beteren waar-<pb n="12"/>borg hebben van hulpe, want het schreit tot den Hemel, zooals ze ons hier verzuimen!’</p>
<p>‘En heeft niemand, zelfs niet Uwe Edelheid, nog verzekerdheid van de komst Zijner Excellentie?’</p>
<p>‘Noch ik, noch iemand van de Engelsche heeren, laat Sir Francis spreken!’</p>
<p>‘Niemand van ons weet er iets van te zeggen, edele heer! Sir Roger Williams, die de eer heeft een vriend te zijn van Zijne Excellentie, is de éénige die met vastheid gelooft dat de Graaf komen zal, maar weten... wie kan hier iets weten, waar alles afhangt van de Koningin?’</p>
<p>‘Och, dat ze wist, hoe wij hier naar de komst des Graven uitzien, als de Israëlieten naar Mozes,’ zuchtte Cosmo; ‘maar leider! met zuchten en uitzien krijgen wij den Graaf niet uit Greenwich naar Vlissingen!’</p>
<p>‘Ware Zijne Excellentie slechts klaarlijk ingelicht van onzen nood,’ zeide Hamen.</p>
<p>‘Als gijlieden weet, ik heb daartoe al het mijne gedaan,’ sprak Groenevelt, terwijl eene tint van somberheid zijne rustige trekken omwolkte. ‘Ik spreek niet van mijne reize naar Engeland in 't vroege voorjaar, om Zijne Excellentie den soberen staat dezer stede en garnizoen aan te dienen, eene voorzorge, die toen bij de onzekerheid omtrent Parma's intentiën wel wat voorbarig werd geacht; ik spreek van de herhaalde malen, dat ik geschreven heb, zonder dat mij antwoord gewordt, dus is het ongeraden opnieuw brieven af te zenden, die onzen huidigen nood blootleggen, uit zorge de vijand mocht ze opvangen en onderricht worden van onzen deerlijken toestand.’</p>
<p>‘'t Is zeker, zoo hij wist, hoe schraaltjes het hier gesteld is, en dat ons de kogels worden toegeteld, nog zorgzamer dan het brood, hij zou zeker het beleg niet zoo slappelijk drijven,’ zei Cosmo.</p>
<p>‘Begot ja! men zou zeggen, dat onze uitval van gisteren hem stom gemaakt heeft,’ zei Hamen.</p>
<p>‘Wij hebben althans geen reden dat zwijgen te betreuren, daar het ons respijt geeft,’ sprak de Bevelhebber.</p>
<p>‘Maar toch, Mijnheer! mij dunkt, nu onze kanonnen hier geplant zijn, mochten wij hem wel eens eene groete brengen uit hunne koperen kelen,’ sprak de Maulde levendig.</p>
<pb n="13"/>
<p>‘Vooreerst nog niet, Kapitein! te drie ure houden we krijgsraad, en daarin zal het beslist worden, wat ons te doen staat; maar vooraf dienen wij te weten, hoever de arbeid der vrouwen gevorderd is, want mits onze kanonnen zich laten hooren, zal de vijand repliceeren, en dit zou haar te veel blootstellen, zoolang ze op deze hoogte werken.’</p>
<p>Cosmo fronsde de wenkbrauwen en zuchtte halfluid: ‘<hi rend="i">Per Dio</hi>, die vrouwen!’</p>
<p>‘Ik heb niet het recht de beslissingen van den krijgsraad vooruit te loopen,’ riep de Maulde mismoedig, ‘maar dit weet ik, zoo ik den ganschen dag tot werkeloosheid gedoemd worde, dan kieze ik mijn eigen werk en trek met eenige vrijwilligers ter poorte uit, om die van den Blauwen Toren adsistentie te brengen.’</p>
<p>‘Gij zult niet, Kapitein!’ sprak Groenevelt met gezag, ‘die van den Blauwen Toren moeten wachten totdat de onderaardsche doorgang, die tot hen voert, zal afgewerkt zijn.’</p>
<p>‘Een mooi plan, mijn Jonker,’ voegde Cosmo de Maulde toe met zekere ironie, ‘sinds we weten, dat wie de Meulepoort uittrekt, de zekere prooi is van den vijand, nu hij meester is van Bek-af!’</p>
<p>‘Wel doch, wat zegt dit, zoo sterve ik in den dienst van 't vaderland, de ruste past mij niet!’</p>
<p>‘Het vaderland, is het best gediend met uw leven, Kapitein!’ hernam Groenevelt. ‘Daarom behoort ge daarmede spaarzaam te zijn. Er niet aan hechten als het gemeen belang dat eischt, is deugd; het te verkwisten buiten noodzaak is zonde.’</p>
<p>‘Voorwaar, Overste, dat 's een goed woord aan mijn hopman,’ sprak Cosmo, zonder zich aan diens uitdrukking van spijt en beschaming te storen, ‘want overzeker 't is zijne schuld niet, zoo hij hier nog in levenden lijve voor ons staat, zoomin als het ligt aan den goeden wil van de kogels, nog gisteren bij den uitval...’</p>
<p>‘Gisteren bij den uitval is de Majoor van de Noorder Schans gekwetst,’ viel de Maulde in, zich tevens tot Groenevelt wendende, ‘gij zult mij toch niet weigeren in zijne plaats dienst te doen?’</p>
<p>‘Wij zullen zien, Jonker!’ zeide Groenevelt, het hoofd schuddend over de rusteloosheid van den jongen edelman, aan wien hij door zijne moeder Louise de Maulde verwant was, en wiens
<pb n="14"/>roekeloosheid hem meer dan eens zorge had gegeven, ‘doch als er besloten wordt met het geschut van deze batterij te werken...’</p>
<p>‘Acht dan mijn verzoek als niet gehoord, Overste,’ viel de Maulde in, ‘ik zal mij, in trouwe, niet scheiden van mijn luitenant.’</p>
<p>‘In elk geval blijft met mij, Kapitein!’ fluisterde Cosmo hem in, ‘als we leegen tijd hebben, beloof ik u dien te korten op zulke wijze, dat gij het gansche beleg daaronder vergeten zult.’</p>
<p>‘Goed! ik keere zoo ras de krijgsraad is afgeloopen.’</p>
<p>De Opperbevelhebber sprak nu eenige woorden van opwekking tot de manschap van Cosmo's vendel, die hij reeds vroeger voor hun ‘goeden ijver’ had gedankt, terwijl Sir Francis Vere een hartig woord richtte tot zijne Engelschen, aan wie nevens de Maulde's compagnie de bewaring van dit punt, <hi rend="i">het fort</hi>, was toevertrouwd, en wier strijdlust eerder getemperd diende, dan aangezet. Daarop verlieten de beide hoofdofficieren de Groote Schans, gevolgd door de beide hopluiden. Hamen echter liep even terug en naar Cosmo toe.</p>
<p>‘Cosmo!’ zeide hij hem, ‘ik zie gij doet groote diensten aan onze zaak, al zijt gij een vreemdeling en al hebt gij een korsel hoofd, gij hebt mij zooeven maar flauwtjes de hand gedrukt. Gij hebt een kwaad gevoelen van mij, en meent dat ik u met opzet wilde kwetsen.’</p>
<p>‘Mij is 't al vergeten, doe gij als ik, hopman,’ antwoordde Cosmo, wiens verhoogde kleur getuigde, dat zelfs de herinnering hem nog stuitte.</p>
<p>‘En gij vergeeft nu?’</p>
<p>‘<hi rend="i">Che diavolo!</hi> spreek er niet meer af! meent gij, dat ik een heiden ben, en mijn christenplicht niet wete!’</p>
<p>‘Zoo laat ons vrienden zijn, ik weet niet hoe, maar het harte werd mij week, toen ik bedacht wat er op deze schans kan voorvallen, als we eenige uren verder zijn.’</p>
<p>‘Ja, hopman, het kan zijn, dat ik op dezen post sneuvele,’ zei Cosmo droogjes, ‘maar mij dunkt, zoo is 't nauw der moeite waard vriendschap te maken.’</p>
<p>‘Toch wel der moeite waard om niet met een kwaad harte te scheiden.’</p>
<p>Maar Cosmo antwoordde niet, zijn blik had in verstrooiing gerust, juist op hetzelfde punt waarover hun verschil was gerezen
<pb n="15"/>het kleine bolwerk bij den Vrouwenberg, bleef zich daarop vestigen met de uitdrukking van wie iets ziet, dat hem schrik en verwondering aanjaagt, en riep nu overluid: ‘Neen, dat sta ik niet toe! dien moeten ze mij sparen,’ toen wilde hij wegijlen van de schans; maar Hamen riep hem toe:</p>
<p>‘Wat dolheid is dit, luitenant! gij verlaat uw post!’</p>
<p>Toen wierp zich de Italiaan met hartstochtelijkheid aan zijn hals, en riep uit:</p>
<p>‘We zijn vrienden, hopman! zooals gij verlangt, maar ik smeek u, neem hier mijne plaatse voor eene wijle, voor eene wijle slechts...’</p>
<p>‘Wondre man!’ riep Hamen, over zijne eigene inschikkelijkheid verwonderd, ‘men kan u niets weigeren!’ maar Cosmo was weggeijld en hoorde niet eens dit geruststellende antwoord.</p>
<p>Om te weten wat hem dus in beweging brengt, moeten wij ons verplaatsen naar de Kleine Schans, het Venus-kind bijgenaamd, werwaarts de heer van Groenevelt met Francis, en de Maulde ook hun weg hebben genomen.</p>
<p>De vrouwen, die aan de aardewerken arbeidden, hadden van het begin aan een maatregel genomen, die getuigde hoe ernstig zij hare taak opvatten; om alle ijdele nieuwsgierigheid te weren, die slechts stoornis kon geven, hadden zij bepaald dat ieder man, van welken rang of stand hij ook ware, die zich als nutteloos toeschouwer op haar gebied waagde, geprest zou worden tot eenigen arbeid, dien zij verzwaarden of verlichtten, naar willekeur. Dit weerhield werkelijk menigen flauwert, om door ongepaste aardigheden de nijvere vrouwtjes te komen storen, maar niet altijd hieven deze, die niet precies tot de meest kiesche en fijnst voelende van haar geslacht behoorden, haar tol met volkomen billijkheid; en menige onergdenkende voorbijganger ondervond het tot zijne schade. Ook de jonge geestelijke, dien wij op dit oogenblik in hare macht zien. In diep ernstige gedachten verzonken, had hij een deel van het bolwerk overgewandeld, tot bij de Kleine Schans, waar de vrouwen werkten, en zonder eenig bepaald doel wellicht, zonder zelfs te weten dat hij het deed, was hij die opgestegen, had even een verstrooiden blik heengeworpen over de bonte groepen, en wilde toen verder gaan, maar het was te laat: hij was opgemerkt geworden, omsingeld, veroordeeld eer hij het wist, en helder lachende vrouwenstemmen riepen hem zijn vonnis toe.</p>
<pb n="16"/>
<p>‘Ja, dominé, je moet er aan, wil niet tegenstreven, het zou je toch niet baten.</p>
<p>De geestelijke wist niet, wat men van hem wilde, dacht niet eens aan tegenstand, alleen zag hij rond met zekere schuchtere bevreemding, als iemand die uit een droom ontwaakt.</p>
<p>‘Wat verlangt gij van mij?’ vroeg hij, ‘ik geloof niet iets tegen iemand uwer misdaan te hebben.’</p>
<p>‘Daarvan is ook geene sprake, doch wij grijpen u uit kracht van ons privilegie... gij moet steenen aandragen.’</p>
<p>‘Als ik u daarmede believen kan, volgaarne,’ hernam hij, nog altijd niet op de hoogte van 't geval, waarin hij zich bevond, ‘maar ik onderstel dat gij u in mij vergist, ik zal onbekwaam zijn tot zulken arbeid.’</p>
<p>‘Dat doet er niet toe; het zal wel wennen, welwaarde heer, al zijn die handen wat wit en die vingeren wat teer, de arme pastoor van Thiel, die ginds onder de soldaten en gevangenen arbeidt, is er ook niet voor in de leer geweest; ook klaagt hij, dat hij een mijnslaaf is geworden?’</p>
<p>‘Maar <hi rend="i">ik</hi> ben niet als gevangene hier, ik ben een vrij man, ik geniet gastvrijheid van uw leeraar Gillis van Houten.’</p>
<p>‘Nu dan, onze vrome en beminde Gillis van Houten heeft in een gelijk geval uw lot gedeeld! daar komt hij zelf om het u te betuigen,’ zei Maaike in 't Hert, die het bevel voerde aan die zijde van den kleinen Venusberg. Werkelijk kwam de Hervormde predikant van Sluis, Gillis van Houten, tot hen, en zeide met een geruststellenden blik tot zijn ambtgenoot:</p>
<p>‘Ja dokter, ge zult best doen u te onderwerpen. 't Is een tol dien ge betaalt aan deze goede vrouwkens, dat ge haar arbeid eert door dien een wijle met haar te deelen. Zoo ze niet wisten, dat dit het uur is, waarop ik gemeenlijk tot haar kom om haar toe te spreken en het gebed voor haar te doen, ze lieten mij niet vrij, wees er zeker af.’</p>
<p>‘Als er sprake is van zoo nobelen arbeid te deelen, dan schame ik mij, dat ik zoolang heb geaarzeld,’ hernam dokter Florensz, met een verhelderd gelaat; en onder een vroolijk gejuich der moedwillige deernen, aanvaardde hij de vreemde taak, zeker met meer goeden wil dan behendigheid.</p>
<p>Van dit alles had natuurlijk Cosmo niets kunnen hooren, maar van de hoogte, waar hij stond, had hij zeer goed alles kunnen
<pb n="17"/>overzien wat er op de lagere schans voorviel, en daarom kwam hij aanloopen met zulk een drift. Gideon Florensz, de jonge Utrechtsche leeraar, voor wien hij een onbepaalden eerbied had, kon hij niet overlaten aan den schalken overmoed dier vrouwen, en zonder er eens aan te denken dat hij door Jonker Groenevelt, en Sir Francis kon gezien worden, zonder te hooren naar de Maulde, die hem toeriep terug te blijven, was hij reeds Gideon genaderd, had hem zwijgend eene vracht steenen uit de handen genomen, en bracht die over in zijne plaats tot Maaike en de overigen, zeggende: ‘Niet met dezen zult gij uw spel drijven, hij verdient ieders eerbiedenis, legt mij tiendubbelen last op, doch ontziet hem!’</p>
<p>De vrouwen waren zóó verrast, dat de forsche stugge Italiaan zoo plotseling in haar midden stond en zich vrijwillig in hare handen gaf, dat ze aarzelden of ze toornen zouden over haar geschonden recht of juichen over deze zegepraal. Maar de tegenstand kwam van Gideons zijde.</p>
<p>‘Cosmo, Cosmo!’ sprak hij met zekere droefheid, ‘zult gij dan nooit die wilde hartstochtelijkheid leeren bedwingen?’</p>
<p>‘De dankbaarheid die ik u schuldig ben...’ stamelde Cosmo verslagen.</p>
<p>‘Zoudt ge niet het meest toonen aan mijn persoon, zoo was, meen ik, onze afspraak,’ viel Gideon in, ‘en allerminst op zulke wijze.’</p>
<p>‘Ik heb mij aan schande en perijkel blootgesteld, om u dit te ontnemen, ‘sprak Cosmo moedeloos, toen hij zijn dienst zoo ernstig zag afslaan.</p>
<p>‘Zoo is het,’ voerde hem de Maulde halfluid toe, ‘want in trouwe, ik weet niet, Cosmo, hoe u te veiligen tegen ongelegenheid, om deze dwaasheid, ge verzuimt uw krijgsmansplicht.’</p>
<p>‘Ik loochen het niet, Kapitein; maar ziet ge, het gold <hi rend="i">hem</hi>, en dan ontzie ik niets.’</p>
<p>‘Zoo is 't wenschelijk, dat de vijand den heer dokter niet in handen krijgt; ze hadden hem maar voor 't kanon te plaatsen, ik zorge ge gaaft er de vesting voor over!’</p>
<p>‘God behoede mij ooit op zulke proeve gesteld te worden,’ hernam Cosmo, en verbleekte reeds bij de gedachte.</p>
<p>Intusschen had Gideon zich tot de vrouwen gewend: ‘laat u niet versagen door dezen vreugdverstoorder, en legt mij gerust nieuwen last op,’ maar het vrouwelijk gevoel was getroffen, hoe
<pb n="18"/>weinig verfijnd, zij begrepen de innigheid en de sterkte van een band, die een man als dien barschen vreemdeling tot zulke weekheid verteederde; zij hadden den lust voor schertsen verloren.</p>
<p>‘Dank voor uw goeden wil, welwaarde heer, gij kunt uws weegs gaan, gij zijt los gekocht,’ zeiden zij, en Maaike in 't Hert dreef ze weer aan den arbeid, en zelve gaf zij Gideon een duw met den elleboog, en fluisterde hem toe: ‘Zeg dien man toch een goed woord, dominé! hij zet een arme zondaars gezicht oft' hij in de helsche pijne lag.’</p>
<p>Maar Gideon zeide alleen: ‘Signor Pescarengis, verzuim niet langer uw plicht om mij; Kapitein de Maulde zal zeker het zijne doen om u uit ongelegenheid te helpen, en zoo 't mij geoorloofd is, kome ik straks tot u om met u te spreken.’</p>
<p>Cosmo antwoordde niets, maar wendde zich plotseling om en ging langzaam en peinzend heen; eenige minuten daarna zag men hem bij de batterij van de Groote Schans: zijne donkere forsche gestalte kwam scherp uit in de heldere blauwe zomerlucht; hij leunde met den arm op een der kanonnen, hij hield de rechterhand voor de oogen; Hamen getuigde later dat hij hem had zien schreien!</p>
<p>Bij de zonderlingheden, die men nu eenmaal den Italiaan toegaf, viel het de Maulde niet moeielijk van Groenevelt te verkrijgen, dat hij den zijsprong van den luitenant onopgemerkt zou laten, te meer daar hopman Hamen verklaarde dat hij zijne plaats had vervuld.</p>
<p>Als wij zeiden, bevond Jonker Arnoud van Groenevelt zich met zijne officieren op een ander punt van het kleine bolwerk. De vrouw, die daar als hopmansche het opzicht voerde, sprak hij toe met den naam van Catharine-Rose, en wij zien in haar dus de auteur van het vers. Een poëtisch voorkomen had zij niet, zij droeg althans niet het merkteeken van 't lijdend genie; het was een flinke Vlaamsche deern van omstreeks achtentwintig jaar, met helder bruine oogen, bolle roode wangen, die bij het openen van den gullen mond sterke, hagelwitte tanden liet zien. Zij droeg het bruine haar gescheiden onder eene wit linnen muts met opstaanden rand. Haar zwart kassajakje is met een menigte van zilveren knoopjes gesierd. Haar korte roode rok is afgezet met fluweel lint, en ten teeken harer waardigheid plooit zich een zijden sjerp om haar schouder; en zij neemt eenigszins de houding
<pb n="19"/>aan van haar militairen rang, terwijl zij de spade in den grond steekt om Groenevelt te woord te staan.</p>
<p>‘Met uw welnemen, gebiedende vrouwe, komen wij eens rondzien naar den arbeid uwer volijverige compagnie.’</p>
<p>‘Gij zult hope ik bevinden, Overste, dat wij allen onzen plicht doen, doch ik ga 't haar melden om wat reden Uwe Edelheid komt; de vermetele deernen mochten de schalkheid hebben haar privilegie te laten gelden.’</p>
<p>‘Wij zouden ons niet verzetten,’ zegt Groenevelt een weinig kort en verstrooid, want hij bemerkt de onrust van de Maulde bij 't gedrag van Cosmo en geeft hem een wenk dezen te volgen.</p>
<p>Intusschen heeft Catharine-Rose hare vrouwen van de komst des bevelhebbers onderricht, en deze onderhoudt zich nu eenige oogenblikken zachtkens met haar, maar luid en vast hoort men haar antwoorden:</p>
<p>‘Met het Venus-kind, edele heer! komen wij niet klaar voor morgen in den avond, al verdubbelen wij onze vlijt, en dat is nauw doenlijk, daar we al reede volle drie uren doorwerken zoo goed als de soldaten; doch dit moet geene hindernis zijn in uwe plannen; wij hebben al gewoonte van 't kanon te hooren bulderen; wij zullen hier blijven en voortgaan met den arbeid! Zoo God de Heer wil! zijn wij even veilig op de schans als in onze huizen, en belieft het Hem anders, zoo vallen we hier voor eene eerlijke zaak.’ De moedige vrouw zeide dit met een kalmen eenvoud, die allen schijn van valsche opwinding weerde; ze zeide het als iets gewoons, als iets dat niet anders zijn kon. ‘En zooals ik spreek denken de anderen, gij zult het hooren, Overste,’ voegde zij er bij, en al sprekende klom zij op tegen een hoop steenen, vanwaar zij door allen gezien en gehoord kon worden, ook door de vrouwen van Maaike's compagnie, die nu mede den arbeid staakten en zich om haar verzamelden.</p>
<p>‘Wellieve gezellinnen, de Gouverneur zegt, dat hij in den noen zal laten schieten van het fort en van den grooten Vrouwenberg; en wil dat we daarom ons werk hier in den steek zullen laten, uit zorge de vijand mocht duchtig antwoorden. Ik zeg, dat wij 't zullen afwachten en voortgaan, God helpende! en wie denken als ik, blijven met mij, de blooden mogen naar hare woningen keeren!’</p>
<p>‘Wij blijven allen!’ was het eenparig antwoord.</p>
<pb n="20"/>
<p>‘Beter vallen we hier met eere, dan als weeke schreisters den dood te zitten afwachten in onze huizen,’ was het wederwoord, dat Maaike in 't Hert er nog bijvoegde, als weergalm van Catharine's toespraak.</p>
<p>‘Ik dank u, kinderen, en moge God er u voor zegenen door 't behoud der stad, dat wij dus eenpariglijk zoeken te vorderen!’ sprak Groenevelt getroffen.</p>
<p>‘Zoo zij het, Heer! en zie hier onzen welwaarden leeraar, die ons zal voorgaan om dien zegen af te bidden,’ hernam Catharine-Rose, van haar steenen preekgestoelte neerdalende, en den Kerkdienaar Gillis van Houten toeknikkende, die nu dicht bij haar stond. Het was een man van middelbaren leeftijd, wiens zacht, eenvoudig uiterlijk den stillen vrede weerkaatste van een blijmoedig geloof, dat niet noodig heeft gehad met de aarzelingen van den twijfel te strijden, dat vroom en kinderlijk geloove, waarover de vermetele wijsgeer glimlacht, en dat hij benijdt.</p>
<p>‘Daartoe ben ik hier, vrouwe Catharine! onder 't goedachten van den heer Gouverneur!’ sprak hij bescheiden, even naar dezen heen ziende, en daarop hervatte hij luid en plechtig tot allen:</p>
<p>‘Zoo stelle een iegelijk zich hier met mij voor 't aangezicht des Heeren, overwegende dat, waar wij niet kunnen opgaan tot het Huis des gebeds, ieders harte zooveel te meer een levende tempel moet zijn Hem gewijd en geheiligd ter ieder stonde en voorbereid te Zijner komst.’</p>
<p>En zij stelden zich tot het gebed; alle vrouwen knielden en bogen de hoofden op de gevouwen handen; alle mannen ontblootten het hoofd en hielden zich staande met stillen eerbied.</p>
<p>Het gebed was niet kort, en wij zouden het niet welsprekend durven noemen, maar het werd met onmiskenbare stichting aangehoord door allen; want het had <hi rend="i">die</hi> welsprekendheid, die uit het harte voortkomt en tot het harte ingaat. Het was geen gebed vol stoute hypothesen over Hemel en zaligheid, of vol duistere phrasen van een ziekelijk mysticisme, het was zelfs niet het uitvliegen van een hooggestemden geest naar de sferen des Hemelschen lichts, zooals het gebed van een Gideon moest zijn; er werden zelfs wereldsche zaken in gemengd, want er werd gebeden om uitredding, om de komst van den Graaf van Leycester; maar het was het gebed van kinderen, die hun nood aan hun vader klagen, en die vast vertrouwen, dat Hij hulp zal geven
<pb n="21"/>als Hij het goed acht, dat Hij troost zal geven, waar geene hulpe zijn kan; een gebed in den zin van het ‘Onze Vader, geef ons heden ons dagelijksch brood,’ de behoefte van den dag, de behoefte van het uur, uitgesproken op de eigen stonde om te ieder stonde herhaald te worden. Een gebed in 't eind, zooals het meest geschikt was voor deze menschen, die zich bewust waren bij het uur te leven, en daarom ook hieven allen zich op geroerd en gesterkt. Zij gevoelden het, dàt gebed was eene waarheid geweest voor hen en geen voorwendsel voor den spreker, de zegen des Heeren moest er op rusten.</p>
<p>Het eerste, wat Maaike in 't Hert deed, toen zij opstond, was met een paar vriendinnen heen te trekken naar de Groote Schans, om Cosmo en zijne lieden, die het zware geschut hadden geplant, met een teug hartigen ciderwijn te verkwikken.</p>
<p>&nbsp;</p>
<p>Bij het vallen van dien avond was het tooneel op de vestingwallen gansch anders geworden. De woelige bedrijvigheid van den dag was nu in doffe stilte verkeerd, die nauwelijks ruste mocht heeten, daar allen waakten in gespannen vreeze voor 't geen de naaste ure kon brengen. Het was een zware middag geweest, die gevolgd was op den morgen dien wij beschreven. Het waren uren geweest vol afwisselende hoop en teleurstelling. Terwijl de krijgsraad bijeen was, kwam een burger berichten, dat men omtrent den Noorddijk eenige vaartuigen had gezien, die seinden dat ze voorraad kwamen brengen, maar ze konden niet naderen omdat de Spanjaarden meester waren van Bek-af; toen werd er besloten men zou den vijand zoeken af te leiden, door 't geschut van den Vrouwenberg te laten werken: eene afleiding die werkelijk schade en verwarring bracht aan den kant, die men van dat punt bereiken kon, maar niet genoeg om La Motte het belangrijk voordeel te doen opgeven dat hij behaald had met de winst van Bek-af, en intusschen zeilden de schepen weg, uit kleinmoedige zorge van in 's vijands handen te vallen en als in 't gezicht der arme Sluizenaars, die radeloos van spijt het onmogelijke deden om voor hen eene veilige ankerplaats te bekampen.</p>
<p>Jonker Arnoud van Groenevelt en Sir Roger Williams, de geliefdste en ervarenste hoofdofficier der Engelschen binnen Sluis, waren zelven op de Groote Schans en op den Vrouwenberg tegenwoordig, om den moed der soldaten aan te wakkeren en te
<pb n="22"/>besturen. Dat laatste vooral was het noodigste bij een kapitein als de Maulde, en een luitenant als Cosmo, wier moed bijkans overmoed mocht heeten. Men onderhield dien ganschen middag een levendig vuur tegen de batterij op den Middendijk, van waar de vijand den Nieuwen Dam, een bolwerk ten noorden ter stad, heftig bestookte, en de stad zelve bereiken kon, zoodat dikmaals de kogels dwars door de huizen vlogen; die voordeelige stelling kon men hem dus niet onbetwist laten houden, en hoewel men zelf eenige schade leed aan de pas verzekerde schoeiingen, en een paar Engelsche soldaten gekwetst werden, scheen men toch ten laatste het hoofddoel bereikt te hebben: tegen het vallen van den avond zwegen de vreeselijke vuurmonden op den Middendijk, de batterij scheen verlaten; maar men vreesde dat die ruste een bedriegelijke was, en slechts de voorbereiding van een verlevendigden aanval, toch achtte de voorzichtige bevelhebber het noodig, ook van zijne zijde het vuren te staken, om alle nutteloos verlies van ammunitie te voorkomen, en zoo werd de strijd voor dien dag geëindigd, zonder de bevredigende zekerheid van een triomf; en zoo genoot daar niemand ware kalmte, hoewel ieder na 't roeren van de trom, die 't ontruimen der bolwerken beval, zich in stilte had teruggetrokken. Men hoorde daar nu niets meer dan den geregelden voetstap der schildwachten of eenig zacht zwaarmoedig psalmgezang uit de hutten en de barakken der soldaten, die in de schansen waren opgeslagen. Zelfs van uit de stad steeg geen ander gerucht op, dan het statig geklep eener kerkklok, die tot den avonddienst noodde.</p>
<p>Het heerlijke maanlicht goot zijn bleeken zilvergloed over daken en torens, over het stroomende water der havens, over bolwerk en wachthuis, en deed het staal der spietsen en musketten van de soldeniers, die waakten over de batterij den Vrouwenberg, glinsteren als diamant. De aarden wal der Groote Schans, met graszoden belegd, vormde eene natuurlijke rustbank, waarop Cosmo zich had neergevleid: hij heeft zijn mantel om de voeten gewikkeld, en schijnt er genot in te vinden zwijgend den koelen avondwind in te ademen; toch was hij niet alleen. Gideon Florensz was bij hem, en deze ook werpt eene wijle in stilte de blikken in 't rond en zegt daarop halfluid als in zich zelve:</p>
<p>‘Wie zou nu ietwes raden van 't geen hier korts is omgegaan!’</p>
<pb n="23"/>
<p>‘'t Is ook vrij beter dat <hi rend="i">gij</hi> althans daaraf niets bespeurt, goede heer, en ik dank God dat gij niet dáár waart; het zou mij niet weinig tot hindernis zijn geweest u hier te weten; nu kost ik mijn devoir doen als een man, wien zijn leven niet veel zegt en die door een scherpen angel in de borst als tot razernij is geprikkeld.’ En ziende dat Gideon zuchtte en het hoofd schudde, voegde hij er bij op diep zwaarmoedigen toon: ‘maar gij zijt gekomen, toch gekomen... ik dank u!’</p>
<p>‘Het was mij ondoenlijk eerder hier te zijn. Sir Roger Williams begeerde, dat ik zijne soldaten zou toespreken in hunne tale, die Gillis niet verstaat; dat wel schade is, want nooit mond en spreekt meer troostelijk dan de zijne voor zulke luiden... dan genoeg, dit deed mij toeven, en daarna werd de toegang herwaarts mij ontzegd. Gij weet nu wat mij terughield; is het u nu beter, arme vriend?’</p>
<p>‘Beter, ja, altijd beter als gij met mij zijt; doch noem mij niet vriend, ik weet dat gij mij veracht.’ Gideon zweeg en bleef hem aanzien met een blik vol diepe deernis.</p>
<p>‘Het kan niet anders!’ vervolgde Cosmo met klimmende smart, ‘een misdadiger als ik, en deze heilige!’</p>
<p>‘Wat ge u jammerlijke heiligen schept, Cosmo! Ik ben niet dan een zondig mensche, doch ge zoudt alevel dit van mij weten, meene ik, dat ik nooit vrijheid zal vinden om een broeder te minachten.’</p>
<p>‘Toch... als ik mij voorstel, dat gij u bezint wat ik geweest ben,’ zeide Cosmo met zachte, heesche stem, en schoof uit zich zelf van Gideon af, uit vrees dat deze zich van hem zou wenden; doch de jonge dokter legde hem meewarig de hand op den schouder en zeide zacht, maar ernstig:</p>
<p>‘Niet dàt wat gij geweest zijt, Graaf van Fossano, schrikt mij van u terug, maar dat wat Cosmo Pescarengis nog weer zou kunnen worden.’</p>
<p>‘Dien naam, dien naam! ben ik van God verlaten, dat men mij noemt met dezen naam!’ riep Cosmo, met woestheid opspringende; toen op Gideon ziende bedwong hij zich en hernam smartelijk: ‘Voorwaar, gij brengt mij tot vertwijfeldheid; waar ik alles wat het mijne was heb weggeworpen en te niete gedaan om met dat verleden te breken, komt gij het mij opfrisschen en voor het geheugen stellen; waarom doet gij mij dit?’</p>
<pb n="24"/>
<p>‘Ik maak u het verleden indachtig, opdat gij waakzaam moogt zijn voor de toekomst. Cosmo, Cosmo! als ik die onzinnige afgodische aanhankelijkheid bezie, die gij pleegt jegens mijn persoon, dan klopt mij het harte van zorge om u, en ik word kilkoud van huiverlijke onrust. De Heere God is een ijverig God en wil niet dat een mensch zich vleeschelijke afgoden zal maken voor Zijn aangezicht, en toch, Cosmo, gij doet alzoo! Kan ik dat aanzien en daarbij ruste hebben?’</p>
<p>‘Uit barmhartigheid, Gideon! maak mij dat niet tot schuld, dat gij mij lief en waard zijt boven alles! Gedenk hoe, gedenk wanneer gij tot mij gekomen zijt als een engel des lichts, en der hope, toen ik mij de verlatene, de verworpene voelde onder allen; toen ik nog slechts een hand breed af was van de laatste vreeselijkste misdaad, daaraf een mensch zich niet meer berouwen kan! Toen kwaamt gij en goot den liefelijken balsem van goddelijken troost in die schrijnende wonden! Dàt zou ten Hemel schreien, zoo ik mij daarvoor niet dankbaar toonde.’</p>
<p>‘Ik weet, dat gij oorzaak hebt tot ruimeren dank, dan ge ooit betalen kunt, maar gij verwart wie de gave aanbracht met den Gever. En dat is zonde, Cosmo! Ik moet het zeggen en herhalen, zal ik anderszins getrouw zijn jegens den Heer en jegens u? Of had ik dan iets uit mij zelven te geven dat u goed kon zijn? Wat ik u aanbracht, was des Heeren en het om niet ontvangen hebbende, moest ik het ook om niet overleveren, en geenszins daarvoor vragen eenig loon in liefde, noch dat aannemen. Zulks was mijne intentie, toen ik u mijn naam verzweeg, en van u heenging, zoo ras gij mijn troost en hulpe ontberen kost, nog daartoe u met volkomene oprechtheid biddende, niet al te zeer te blijven hechten aan mijns persoons gedenken; en toch bij het eerste wederzien bleek het mij reeds dat ge die éénige bede hadt afgewezen, en waar de loop der wereldsche zaken ons nu voor langen tijd samenbrengt, zie ik, ondanks mijn trouwhartig vermaan, altijd die afdolinge uwes harten toenemen.’</p>
<p>‘Niet vreemd!’ viel Cosmo in, ‘mijne geneigdheid te uwaart moet wel meerder worden, naarmate ik meerder occasie heb te onderkennen wie ge zijt. Uw hart is aller deugden kerk! En 't licht daarvan gij mij hebt getuigd, blinkt uit uw leven. En heel het liefelijke beeld, dat mijne fantasie zich in 't afzijn van u had voorgesteld, vindt zich nu overschitterd door de zieldadige wer-<pb n="25"/>kelijkheid... de vreemde jonkman was mij Samaritaan, dokter Gideon Florensz is mij Apostel!’</p>
<p>‘Niets dan dit!’ hernam Gideon, met zekere ironie. ‘Overzeker, Cosmo, gij vat mijne meening wel links, oft' wel, gij stelt u daar tegen met zonderlinge hardnektheid,’ daarop met droeven toon:</p>
<p>‘Ik heb u laten uitspreken, het was mij noodig te onderkennen, hoe fraai ge dit drogbeeld wist uit te dossen. Maar ik wenschte dat gij kost verstaan, hoezeer ge mij bedroeft, hoe diep ge mij beschaamt, met zoo konstelijke versieringe! Uw vernuft is wel rijk om mij mijne armoede te toonen. Dat ge toch uw afgod met waarheids oog kost bezien, hoe zoudt ge dien afwerpen van uw altaar, maar nu, zie toe dat God zelf dien niet omwerpe en u daar nevens doe vallen met denzelfden slag.’ Toen meer op den gemeenzamen toon van 't gesprek, vervolgde Gideon: ‘Luister, gij zoudt niet de eerste zijn, wien ik noodlottig ben geweest, met den besten wil, doch uit menschelijke kortzichtigheid en gebrekkelijkheid heb ik anderen schade gedaan aan hunne ziele, en drage daaraf een zwaren last op de consciëntie, die 't geloove niet altijd helpt afwentelen, en zoo oordeel zelf wat het mij zijn moest, toen ik daar straks de roekelooze woorden hoorde, die gij tot hopman de Maulde zeidet, waar het mij bij al de uitsporige heftigheid uwer handelingen wel gebleken was, dat ge om mij uw plicht zoudt kunnen vergeten; toen viel het mij in, dat ik u, ook <hi rend="i">u</hi> onheil zou kunnen aanbrengen, en toen brandde het mij op het harte, en ik moest deze waarschuwing tot u brengen, dat gij mocht aflaten van deze afgodeeringe, want voorwaar! dit kwaad kan tot erger voeren!’</p>
<p>‘Nooit goede vrucht en kwam van kwaden wortel! Wellieve Heer, en nu bezie die, welke uw gedenken werkt in mij! Ik, die door de oeveldaden, die priesters en prinsen der Kerke jegens mij gepleegd hadden, geneigd was alle dienaren van Christi Kerke als leugen-profeten en Satans-engelen te haten, ja zelfs alle religie te schuwen als het mom daarmede ze hunne grouweldaden dekten, - ik ben nu de man die strijden wil voor de gezuiverde religie, en die in de ware en deugdgezinde leeraren uws gelijken herkennende, hen zou voorstaan uit alle macht; in gedenken van u heb ik den prikkel der wraakzucht weerstaan, op zulke wijze, dat ik alleenlijk in den dienst dezer landen tegen den algemeenen vijand
<pb n="26"/>het zwaard voere, doch om mijne particuliere grieven te wreken geen vinger zou uitstrekken; schoon God wete dat ik er oorzaak toe vinden zou in de bitterheid, die de menschen mij hebben aangedaan; den rauwen schijn des kwaads heb ik niet gansch kunnen mijden, doch heb daar nevens niet verzuimd het goede te doen; wie mij wél handelden, gedenk ik te loonen met volhardende trouwe; de Graaf van Leycester zal het zien, zoo God wil; mijn arme jonge hopman ondervindt het, wien ik het leven help verzachten, dat hem gansch ondragelijk was geworden; daar is tot dien Hamen toe, die mij onbesuisd op de smartelijkste mijner wonden tastte, wien ik vergiffenis schonk en voor vriend heb aangenomen, ter oorzake van u.’</p>
<p>‘Overzeker, zoo gij uwe goede weken in de schale legt, waar ik tegen een kwaad beginsel vermane, dan kunnen wij samen niet rekenen; alleen dacht mij, gij zoudt beter uwe Christenroeping naleven, zoo gij uit liefde voor Christus al zulke goede werken wildet oefenen.’</p>
<p>‘De liefde Christi is wèl in mij; zij is saamgevat met mijne verkleefdheid aan u, ontroof mij de laatste, zoo ge kunt, zoo hebt ge uw eigen werk verstoord, zoo hebt ge mij van de eerste vervreemd!’</p>
<p>‘Roekelooze! Moge de Heere zulke vermetele woorden nimmermeer verhalen op u; maar ik van mijne zijde zal die zondige doling in u niet voeden, en was de zorge voor uw zieleheil onder de redenen, die mij bewogen Sir Roger Williams binnen Sluis te volgen, deze onvoorzichtige aanhankelijkheid aan mijn persoon zal mij van hier verdrijven. Ik ben gezonnen Sluis te verlaten.’</p>
<p>Terwijl Gideon nog sprak, hadden er voetstappen weerklonken op den wal, waarop zij niet hadden gelet, en eer hij had uitgesproken, was de Maulde bij hen.</p>
<p>‘Dat zou u zwaar vallen, welwaarde heer! Sinds de Spaanschen Bek-af hebben,’ sprak hij lachende, ‘wie nu hier is, moet met ons blijven; tenzij hij in de zwemkunst geoefend waar', dat ik van u niet onderstelle.’</p>
<p>‘Dat zou de zaak niet zijn; als dokter Gideon Florensz ernstelijk begeert de vesting te verlaten, zoo heeft hij maar te spreken, en ik drage hem op mijne schouders door de golven.’</p>
<p>‘Gij zijt onverbeterlijk!’ sprak Gideon, met zekere verdriete-<pb n="27"/>lijkheid opstaande, hoewel Cosmo's inval hem toch een glimlach afdwong.</p>
<p>‘<hi rend="i">Si Signor mio!</hi> wat zal ik zeggen? Ik ben Italiaan geboren, en wat ik achter de bergen gelaten heb, het zuidelijke bloed heb ik niet kunnen uitwerpen; ik zal nooit zijn als een van uwe Neer-Duitschers; den gloed mijner ziele temperen, mijne hartstochten breidelen, kon ik beproeven en beproeve ik, doch die ganschelijk blusschen, dat vermag niets of niemand.’</p>
<p>‘Ik heb u mijne meening op dit punt als op andere gezegd, zoo gij niet begrepen hebt, zult gij ook nu zwaarlijk verstaan. De rustige ure samenzijns is voorbij, overweeg mijn spreken en hecht er geloof aan.’</p>
<p>‘Ge gaat van mij met een verstoord gemoed?’ vroeg Cosmo ontrust.</p>
<p>‘Ik ga met een beklemd harte, want het komt mij voor dat mijn pogen luttel bij u heeft uitgewerkt, en wie kan van eene gelegenheid zeggen, dat zij zal wederkeeren, zonderling in de omstandigheden, daarin wij hier leven?...’</p>
<p>‘Wat wilt gij dat ik doen zal om u ruste te geven?’ vroeg Cosmo, hem volgende.</p>
<p>‘Mij dit vastelijk beloven, dat gij te mijnen gevalle nooit een haarbreed van uw plicht zult afwijken, zelfs al kon ik de zwakheid hebben het van u te vragen!’</p>
<p>‘<hi rend="i">Ah, Signor! Signor mio!</hi> welk een eisch doet ge me daar,’ riep Cosmo smartelijk, ‘het ware roekeloosheid dien toe te geven!’</p>
<p>‘Mij dit te weigeren <hi rend="i">is</hi> reeds plichtverzuim, uwe consciëntie moet het u zeggen. Kapitein de Maulde hier, is mijn getuige, dat ik niets dan het billijke van u vorder.’</p>
<p>‘Dit te beloven kan u toch wel niet zwaar vallen, Messer Cosmo,’ zei de Maulde, ‘of houdt gij 't er voor, dat de heer dokter ooit aan eene andere zijde zou staan dan waar een vroed en vroom man behoort te zijn?’</p>
<p>‘Ik weet niet wat ik nu denke; ik weet alleen, dat mij 't harte breekt bij dien eisch,’ riep Cosmo.</p>
<p>‘Zoo brengt gij aan mij reeds <hi rend="i">nu</hi> een zwaar offer, met dien te voldoen,’ zei Gideon gevat.</p>
<p>‘Een offer aan u? het zij!’ en hij reikte Gideon schielijk de hand, doch langzaam voegde hij er bij: ‘'t is meer dan mijn leven, dat ik daar aan u overgeef, het kan het uwe zijn!’</p>
<pb n="28"/>
<p>‘Ik acht het leven niet gering,’ antwoordde Gideon,’ doch de bewustheid die ik nu met mij neme, dat ik althans geene hindernis zal zijn op uw weg, geeft mij eene voldoening die ik niet te duur acht, al moest zij te eenigen tijd met den prijs van mijn leven betaald worden. En nu, Cosmo! ik ga; de Heere geve u dien vrede, dien gij mij hebt geschonken,’ en zoo sprekende reikte Gideon Cosmo nogmaals de hand en verliet haastig de Schans, als vreesde hij door langer te blijven meer aandoening te verraden dan hij nuttig achtte.</p>
<p>Cosmo kruiste de armen over de borst en bleef hem nazien met een strakken blik en zuchtte diep; ten laatste naderde hem de Maulde:</p>
<p>‘Waak op, mijn luitenant! In trouwe, gij staat daar als een stokbeeld; geef u niet toe aan zoo sombere mijmering, dat ontstelt het brein en heelt de pijne niet.’</p>
<p>‘Dat ik de zwakheid had die belofte te doen,’ zuchtte Cosmo.</p>
<p>‘Ei, peis daarop niet langer; 't is nu voorbij en 't geval daarin gij houden moet, kan wel immer uitblijven.’</p>
<p>‘Dat bidde ik van God! Leider! wat ben ik in diens mans hand! een rijsken dat hij buigt naar willekeur.’</p>
<p>‘Overzeker,’ zei de Maulde, ‘de jonge geestelijke heeft groot vermogen op u, en dat is wel vreemd, sinds we allen weten hoe noode gij gezag over u erkent.’</p>
<p>‘<hi rend="i">Il Signor Capitano</hi> is ontevreden over mijne volgzaamheid!’ antwoordde Cosmo, met die zekere ironie, die bewees dat hij weder in zijne gewone luim geraakte.</p>
<p>‘Gij hoort mij niet klagen; alleen, gij weet, hoe zachtjes ik het met mijne autoriteit opneme, sinds ik weet <hi rend="i">wien</hi> ik de eere heb tot mijn luitenant te hebben.’</p>
<p>Cosmo scheen op het punt met heftigheid te antwoorden, doch hij bedwong zich en zeide: ‘Alleen, Baron, zoo ik meene is dit tegen onze voorwaarde.’</p>
<p>‘Die ik op mijn woord als edelman aannam te houden,’ viel de Maulde in, ‘verschoon mij, die herinnering was gansch onwillekeurig, en alle gedachte om u leed te doen was verre van mij.’</p>
<p>‘Uw goed harte is er mij borg voor: maar gij vergist u, de man dien gij voor luitenant hebt genomen was een zulke, wien gij zelf eene groote eere deedt, met hem nevens u te dulden in uwe compagnie!’</p>
<pb n="29"/>
<p>‘Waarheid is, toen ik u aannam kende ik u niet anders dan als Cosmo... Pescarengis... de...’</p>
<p>‘De lombaard, de woekeraar! spreek het vrij uit, Baron! dat moest u een groot, een overwichtig bezwaar zijn tegen mijne aanneming, en dat gij mij toch naamt, dat gij mij toch uit den hatelijken en helschen kring hebt weggetrokken, daarin ik mij voedde met menschenhaat en zelfverfoeiing, dit is eene groote weldaad van u, die ik te geenen tijde zal vergeten, en eenmaal met daden hoop te loonen.’</p>
<p>‘Wat mijne goede daad betrof,’ hernam de Baron met neergeslagen blik, ‘gij weet hoe weinig die eigenlijk de mijne is, <hi rend="i">zij</hi> begeerde het, de vrouw die mijn wil gevangen hield, zoo moest ik wel toegeven...’ Op zijne beurt zuchtte de Maulde, en liet het hoofd op de borst zinken.</p>
<p>‘Maar de goedwilligheid, daarmede gij u den opgedrongen vreemde aantrokt, was toch uwe daad, en daaraf berouwt gij u niet, zoo ik hope?’</p>
<p>‘Gij weet het tegendeel, gij weet dat gij mij om vele oorzaken onmisbaar zijt geworden, en in trouwe, het blijkt nu, dat gij wel het beste geschenk zijt dat ik van de Prinses de Chimay ontvangen heb, en nu ten laatste het éénige wat mij rest.’</p>
<p>‘Wees daar dankbaar voor, Baron! al wat die vrouw u uit haar zelve kon geven was niets dan smarte en onheil.’</p>
<p>‘Ja! zij had geen hart.’</p>
<p>‘Zeg dat niet, zeg veeleer: zij had het hart eener vrouwe; dat is nu eenmaal zóó toegesteld, dat een man, die er zich op verlaat, daardoor ten val wordt gebracht; daaraan is nietwes te veranderen, dus bestaat mannen-wijsheid daarin, dat men zich afhoude van die sirenen, en haar toovercirkel mijde.’</p>
<p>‘Ik ben niet voor deze wijsheid bekwaam,’ sprak de Maulde, ‘maar wat de Prinses belangt, van haar ben ik los!’</p>
<p>‘Werkelijk?’ vroeg Cosmo met ongeloof.</p>
<p>‘Voorzeker! doch sinds mijne herstelling maalt mij ietwes anders door de zinnen, zoo vaak ik het ongeluk heb te kunnen nadenken...’</p>
<p>‘Wat toch? een nieuwe passie?’ vroeg Cosmo verrast.</p>
<p>‘Geen nieuwe passie, maar eene oude genegenheid die weer opleeft... Ada Rueel...’</p>
<p>‘Aan deze laat af te denken! die is niet als de anderen en
<pb n="30"/>houd u verzekerd, dat gij eer Maria de Brimeux tot u zoudt zien terugkeeren, dan uw verloren recht herkrijgen op die zachte, eerbare jonkvrouwe.’</p>
<p>‘Wat meent gij daarmede? Zoudt gij het mogelijk achten, dat Maria mij niet voor eeuwig verstooten heeft?’</p>
<p>‘Wie weet! die eeuwige verbanning zal duren totdat zij in een moment van onlust of verveling aan u gedenkt, wees er op verdacht! en als het er toe komt, zijt gij gewaarschuwd, en kunt de waarde van de gunst berekenen naar mijne huidige profetie.’</p>
<p>‘Cosmo! Cosmo! verzoek mij niet met valsche hope,’ riep nu de Maulde, wiens oogen schitterden, wiens wangen in gloed stonden.</p>
<p>‘Hope? mijn arme Baron, mijne bedoeling was dat gij u hoeden zoudt...’</p>
<p>‘Leider! ik ben min goed genezen dan ik dacht,’ zuchtte de Maulde.</p>
<p>‘Geen moed verloren, <hi rend="i">Signor Capitano</hi>, mijne onderstelling is licht zoo ongegrond als ik nu zie dat zij onbedacht was. Zoolang wij in Sluis zijn, zijt gij veilig.’</p>
<p>‘Ik dank u dat gij mij herinnert waar wij zijn. Ik voor mij was niet te Sluis...’</p>
<p>‘Noch ik in de laatste ure! vandaar dat wij beiden aan 't dolen zijn geraakt, en nu wij goed bij zinnen zijn, Baron, hoor mijn raad, en begeef u in 't wachthuis; de avonddamp valt koud neder, en de zeewind steekt op... dat belooft een huiverigen nacht.’</p>
<p>‘Het kan zijn, doch ik blijve hier met u; ik kan mij daar binnen wel op eene rustbank werpen, maar de ruste vinde ik toch niet; te duistere beelden spelen mij nu voor den geest, en daarbij ik mistrouw La Motte... die stilte aan de overzijde kan bedriegelijk zijn, veellicht rekenen zij op onze gerustheid, om te nacht een aanslag te wagen.’</p>
<p>‘Ik achte van neen! Ze kennen onzen bevelhebber alreede als eene wakkere partij, die niet sluimert dan met opene oogen en ooren; daarbij ik waak en zou u voorwaar niet daarbinnen laten, als hier iets te doen viel; ik ben uw medicijnmeester en weet immers, hoezeer de beweging van den strijd u tot remedie is.’</p>
<p>‘Daarom zult gij mij verstaan, als ik u zeg: nu liefst met u te blijven.’</p>
<pb n="31"/>
<p>‘Zoo sla uw mantel om,’ sprak Cosmo, en spreidde zorgelijk den zijnen uit op de graszoden, opdat die voor beiden dienen zou.</p>
<p>Een tijdlang zwegen zij. Cosmo scheen niet meer spraakzaam, de Maulde zocht naar een onderwerp om het gesprek aan te knoopen; eindelijk zeide hij:</p>
<p>‘In den krijgsraad prezen allen om strijd uw goed beleid, dat mij niet bevreemdde, die zoo menig goeden raad aan uwe ervaring danke; doch hoe kan 't wezen dat ge dus geoefend zijt op het stuk van krijgszaken?’</p>
<p>‘Ik heb mijne kennis opgedaan in eene uitnemende school, die van mijn grootvader, een der vermaardste krijgsoversten onder Emanuel Philibert van Savoyen, in den grooten strijd om ons arm Piëmont, tusschen Frankrijk en den Keizer... Ik ontving mijne eerste les bij 't beleg van Pignerol, als een negenjarige knaap!’</p>
<p>‘Vergeef mij, Cosmo! het was niet om u aan het verledene te herinneren, dat ik u de vraag deed; ik meende dat gij bij uwe laatste omzwervingen door Europa die kennis hadt opgedaan.’</p>
<p>‘O! dit gedenken aan mijn vroege jeugd schokt mij niet meer. Mijn grootvader was een edel grijsaard, en ik was een kind van zeven jaar, toen hij mij tot zich nam.’</p>
<p>‘Gij waart toen reeds wees?’</p>
<p>‘In zekeren zin, ja; ik had nog wel mijne moeder, maar onder voorwendsel dat mijne trekken haar te zeer aan haar overleden gemaal herinnerden, zond zij mij van zich, toen zij... een ander had gehuwd, en haar een tweede zoon was geboren... Als alle vrouwen was <hi rend="i">la Signora madre</hi> uiterst teergevoelig!’</p>
<p>‘Zoo was dit uwe eerste ramp?’</p>
<p>‘Neen toch, dat was een groot voordeel, want het verzekerde mij eene goede opvoeding onder mannelijke leiding, als mij anders niet ware geworden... maar luister! wat is dat? daar komt beweging onder de schildwachten, ze roepen aan!’ riep Cosmo, haastig opstaande, ‘denkelijk een paar krijgsoversten, die hun toer over den wal komen doen.’</p>
<p>‘Juist, het zijn Sir Roger Williams en Kolonel Meetkerke,’ zei de Maulde, die een anderen weg had uitgezien, ‘zij komen hierheen...’</p>
<p>Werkelijk zag men die beide heeren weldra de schans opkomen,
<pb n="32"/>en na de eerste begroetingen, die Sir Roger blijkbaar met opzet bekortte, sprak hij tot Cosmo: ‘Luitenant Pescarengis, zijt gij in de zwemkunst bedreven?’</p>
<p>‘Vrijwel, Sir, nog straks heb ik er mij op beroemd.’</p>
<p>‘Zoo heb ik een belangrijken last voor u. De Gouverneur, teleurgesteld door het aftrekken der schepen met leeftocht, heeft besloten aan den gezant Buckenhorst te schrijven, om betere hulp; doch daar de bode gevangen zou kunnen worden, of op andere wijze in de verplichting zou kunnen geraken om den brief te vernietigen, dient hij onderricht te wezen van den hoofdzakelijken inhoud, om dien mondeling te kunnen overbrengen; en dit ware geen ordinairen zeeman of soldaat te betrouwen; men zocht daarom een officier: hopman Hamen heeft zich aangeboden, doch verstaat geen Engelsch; daarom dacht mijnheer Groenevelt op u.’</p>
<p>‘Ik ben den heer Gouverneur grootelijks dankbaar, en durf zeggen, dat men mij dezen last gerust kan toevertrouwen; ik spreke Spaansch en Engelsch, heb eene zekere geschiktheid om allerlei posturen aan te nemen, en zou mij desnoods onder eenige verkapping in 't Spaansche leger kunnen vertoonen, om hunne positie te bespieden.’</p>
<p>‘De Gouverneur zal u zelf mededeelen, welke diensten hij verder van u wacht. Dank intusschen voor uw goedwilligen ijver, Sir! zoudt gij nog in dezen nacht kunnen vertrekken?’</p>
<p>‘Met goedachten van mijn hopman,’ sprak Cosmo, zich naar de Maulde keerende.</p>
<p>‘Van der Driessche kan u vervangen,’ hernam de Maulde, ‘mijn luitenant is ter uwer beschikking, Overste.’</p>
<p>‘Mijnheer Groenevelt verlangt dat gij zijn brief zult komen afhalen op het kasteel. Hopman Hamen vergezelt u met twee kloeke matrozen tot meerdere veiligheid.’</p>
<p>‘De laatsten kunnen wij missen, dunkt mij,’ sprak Cosmo, en wilde er meer bijvoegen, maar de Kolonel Meetkerke, die inmiddels langs de schoeiing heen en weer had gewandeld, en daarna met aandacht op het water had gestaard, keerde zich nu tot de overigen, en wenkte hen dat zij bij hem zouden komen.</p>
<p>‘Ziet toch, mijne heeren! daar beweegt zich iets in 't water; hoort gij dat klotsen en breken van de golven, en toch is het geene boot, die daar nadert.’</p>
<pb n="33"/>
<p>‘Eene boot zou niet tot hier kunnen komen, zonder door den vijand bemerkt te zijn,’ zei de Maulde.</p>
<p>‘'t Is ook geene boot, 't is een mensch, die al zwemmend hierheen komt,’ riep Cosmo, nadat hij lang en met inspanning had getuurd.</p>
<p>Inderdaad, met iederen golfslag kwam het voorwerp nader, en allen oordeelden de onderstelling juist.</p>
<p>‘Nu is de vraag, wat dit zijn kan, vriend of vijand?’ merkte Sir Roger aan.</p>
<p>‘Ongetwijfeld een vriend!’ sprak Meetkerke, ‘een enkel persoon zou weinig uitrichten, zoo hij met kwade bedoeling kwam.’</p>
<p>‘Een enkel persoon kan een spie zijn, die op deze wijze tracht in te sluipen, om onzen toestand te verkennen,’ merkte Cosmo aan, ‘maar opdat wij zijn doel uitvinden, dient hij in den waan te blijven, dat hij onopgemerkt landen kan.’</p>
<p>‘Dat is waar,’ sprak Sir Roger, ‘laat ons teruggaan, en den schildwacht bevelen niet aan te roepen.’ Dit werd opgevolgd; allen wachtten met gespannen belangstelling.</p>
<p>Cosmo hurkte neder en keek door de opening der palissaden heen: de zwemmende naderde al meer en meer en hief nu van tijd tot tijd het hoofd op, als schroomde hij minder gezien te worden: doch zijne krachten verminderden zichtbaar, bij wijlen scheen hij moeite te hebben het hoofd op te heffen en de armen uit te slaan.</p>
<p>‘Sta hem bij, o Heer!’ riep Cosmo, en wierp zijne bovenkleeding af, ‘vriend of vijand, ik kan dien man niet laten verdrinken voor mijne oogen; nog een paar minuten en hij zinkt neer uit machteloosheid.’ En al sprekend klom de Piëmontees, rap als een bootsgezel, over de schoeiing heen, en daalde af van de glooiing der schans, die door het water werd bespoeld.</p>
<p>De zwemmer zag hem en riep met eene matte stem om hulp in de Engelsche taal, en toonde tegelijk met de opgeheven hand een voorwerp, dat op dien afstand niet te onderscheiden was.</p>
<p>‘Een vriend, een bode!’ riep Cosmo luid en sprong in 't water, den komende te gemoet. Deze had zijne hulp werkelijk noodig, maar nu gesteund door den forschen arm van Cosmo, wiens krachten nog versch waren, gelukte het hem zich boven te houden. Beiden landden binnen weinige minuten. Cosmo voerde hem langs een kleinen omweg naar de platte-forme der schans, waar de
<pb n="34"/>Overste Williams en de anderen hen te gemoet kwamen. De vreemde was zeer afgemat, maar had zijn volle bewustzijn.</p>
<p>‘Geloofd zij God en dank zij mijn onbekenden vriend,’ zeide hij, ‘ik heb het doel van mijn tocht bereikt! Ik ben te Sluis!’</p>
<p>‘Van waar komt gij? wat voert u herwaarts?’ vroegen Sir Roger en Meetkerke bijna tegelijk, terwijl Cosmo hem schielijk een mantel omsloeg.</p>
<p>‘Ik kom nu uit Zeeland, maar ik breng tijding van de Engelsche vloot!’</p>
<p>‘De Engelsche vloot! welke vloot toch?’ vroegen allen als uit één adem.</p>
<p>‘Die, welke Mylord van Leycester herwaarts brengt!’ antwoordde de vreemde, maar zijne stem was nauw meer hoorbaar. Kreten van blijdschap gingen er op.</p>
<p>‘Maar deze man moet iets tot verkwikking hebben, of hij zal bezwijmen,’ sprak Cosmo.</p>
<p>Een jeugdige vaandrig, Adolf Meetkerke, neef van den Kolonel, liep op een wenk van de Maulde schielijk naar het wachthuis, en kwam terug met een kroes gekruiden rijnwijn.</p>
<p>Zoo haast de Engelschman wat bekomen was, bad hij, dat men toch om zou zien naar de anderen.</p>
<p>‘Welke anderen?’ vroeg Sir Roger.</p>
<p>‘Mijne metgezellen; mijn ongeduld was oorzaak dat ik, die de sterkste waande te zijn, hen achter mij liet, toen wij een omweg moesten maken op de hoogte van Bek-af om niet door de Spanjaarden gezien te worden, en zoo miste ik hun steun, toen mij de krachten begaven.’</p>
<p>‘Maar mij dunkt, ik ken die stem,’ riep Williams naderbij komende.</p>
<p>‘Dat verheugt mij, Sir Roger, dat hopman Hearth voor u niet gansch een vreemde is geworden.’</p>
<p>‘Hopman Hearth!’ riep Sir Roger, hem de hand toestekende, ‘het is waar ook, ik herken uwe trekken.’</p>
<p>‘Al ware dit niet, ge zult zien dat het mij aan geene kredietbrieven ontbreekt,’ en hij toonde een lederen koker, dien hij aan een riem over den schouder droeg. ‘Wij komen van Vlissingen afgezwommen om u deze kostbare kondschap te brengen. Een brief van den Graaf van Leycester zelf en een van den Burgemeester van Veere!’</p>
<pb n="35"/>
<p>‘O, geef! geef!’ drong Sir Roger.</p>
<p>‘Het kan niet zijn, Sir. Het opschrift luidt aan den Gouverneur, eigenhandig; maar zoo die heer zich niet hier bevindt, zie ik niet hoe ik vooreerst tot hem kom... Ik voele dat ik rust noodig heb.’</p>
<p>Men voerde Hearth nu onder vroolijk gejubel naar het wachthuis; de soldaten hadden reeds, uit de afgebroken volzinnen en luide uitroepen der officieren begrepen wat groot nieuws er was: tijding van den Graaf van Leycester! Cosmo liet zorgvuldig waken over de metgezellen van Hearth, die beiden behouden aankwamen, onder de vroolijke begroetingen van wie hen zag naderen.</p>
<p>De Maulde zond een vertrouwd persoon af om Jonker van Groenevelt kennis te geven van 't gebeurde, en deze had nauwelijks dit bericht gehoord, of hij kwam naar het wachthuis van de Vrouwenschans, om de brieven in ontvangst te nemen.</p>
<p>Wij nemen den brief van Leycester over in zijn geheel, opdat men wete in hoever de blijde verwachting der Sluizenaars door den inhoud werd beantwoord.</p>
<p>&nbsp;</p>
<p><hi rend="i">Mr. van Groenevelt!</hi></p>
<p>&nbsp;</p>
<p>Ik heb uwe brieven van den 3<hi rend="sup">den</hi> en 9<hi rend="sup">den</hi> Juni wel ontvangen. Ik ben bedroefd over het kwade traktement dat U.E. van de Staten van die zijde hebt ontvangen. Ik hadde van deze zijde provisie gezonden: dan het is mij leed dat dezelve niet binnen de stad is gekomen. Maar desniettegenstaande, dewijl het den vijand beliefd heeft U te gaan bezoeken ende attaqueeren, zoo hoop ik U dit plaisier te doen ontvangen van U in weinig tijds te zien, gesecoureerd ende ontzet, tot welken einde ik vlijtiglijk 6000 man hebbe doen werven ende 10000 die volgen zullen, welke met de heerkrachten van derwaarts over samengevoegd wezende, niet zullen achterlaten U te komen ontzetten. Ik zal met Godes hulpe den 22<hi rend="sup">sten</hi> Juni, naastkomende, van hier naar Walcheren trekken, ende niet verzuimen van 't geen ik zal achten dienstig te wezen om U te secoureeren, hebbende U.E. lief en in estime om der vromigheid en oprechtigheid wille die ik vinde in U.E. ende in de troepen daarover gij commandeert. Het vertrouwen dat ik hebbe van uwe couragie ende voorzichtigheid,
<pb n="36"/>zal mij doen nalaten u veel te vermanen, U.E. verzekerende dat ik zonder simulatie of persuasie mij toeruste ende gereed make tot de reize, 't welk moet geschieden om U te komen bezoeken, niettegenstaande de naburige dit geerne zouden verhinderen, ende hierop zult gij U mogen verlaten.</p>
<p>Hiermede</p>
<p>monsieur Groenevelt, wil ik U met de kapiteinen ende soldaten die U.E. gehoorzamen, bevelen in de bescherminge des Allerhoogsten. Geschreven tot Greenwich, dezen 13<hi rend="sup">den</hi> Juni 1587. Wij hebben met groote blijdschap verstaan, datter zoo veel goede kapiteinen zijn binnengekomen.</p>
<p>Lager stond</p>
<p>U.E. wel goede Vriend.</p>
<p><hi rend="sc">r. leycester</hi>.</p>
<p>Onderteekend</p>
<p>Het opschrift was</p>
<p>Aan Mijn Heere <hi rend="sc">van groenevelt</hi>, Gouverneur van Sluis.</p>
<p>Het schrijven van den burgemeester Jacques van der Helst berichtte, dat de zoon van een Engelschen Graaf getracht had binnen Sluis te geraken met brieven van de Koningin; doch zijne poging mislukt ziende, had hij zich vergenoegd met den staat der belegering op te nemen, en was toen naar Greenwich teruggekeerd, om er de Koningin verslag van te doen.</p>
<p>Dit bericht, zoowel als Leycesters brief, bewees, hoe groot de belangstelling in Engeland was in den gang van 't beleg, en hoe zij niet vergeten werden aan gene zijde van 't kanaal, al meenden zij dat men hun nood daar niet kende.</p>
<p>Jonker van Groenevelt had nauwelijks kennis genomen van den inhoud der brieven, of hij deelde dien mede aan allen, die zich op de Schans bevonden, zoowel soldaten als officieren, die daarop luide hoerah's en vivat's lieten hooren.</p>
<p>‘God zegene de Koningin!’</p>
<p>‘God zegene Mylord van Leycester!’</p>
<p>‘Onze gebeden zijn verhoord, de uitkomst nadert!’ waren de verheugde uittroepen, die men van alle kanten hoorde.</p>
<p>De Gouverneur zond nu een zijner officieren naar de stad, om aan de burgerlijke regeering de goede berichten mede te deelen.</p>
<p>‘Ik heb niet wel verstaan op welken dag de Graaf zijne afreize heeft bepaald,’ sprak Meetkerke.</p>
<pb n="37"/>
<p>‘Den 22<hi rend="sup">sten</hi> Juni, Kolonel,’ antwoordde Groenevelt.</p>
<p>‘Maar dat is heden! Zoo is de vloot dan reeds onder zeil!’ riep de jeugdige vaandrig, van blijdschap opspringende.</p>
<p>‘Dit is te meer waarschijnlijk, daar wij nu reeds den 23<hi rend="sup">sten</hi> zijn ingetreden,’ zei Cosmo, ‘het is middernacht gepasseerd.’</p>
<p>‘Dan bidde ik dat men een signaal geve naar de zijde van 't eiland Walcheren, om die van Vlissingen gerust te stellen over onze behouden aankomst,’ zei Hearth.</p>
<p>Groenevelt gaf daartoe de noodige bevelen, en welhaast zag men vreugdevuren branden op drie verschillende punten van het bolwerk, over wier beteekenis Parma zich zeker nogal in gissingen zal verdiept hebben.</p>
<p>Het spreekt vanzelf, dat Cosmo's vertrek werd uitgesteld; de Gouverneur moest zijn schrijven aan Buckenhorst nu inrichten naar de veranderde uitzichten.</p>
<p>De blijdschap in de stad was niet zwakker dan op de wallen, toen des anderen daags die tijding van het raadhuis aan de poorters verkondigd werd; tevens was er, met overleg van den Gouverneur en de krijgsbevelhebbers, besloten om dien dag aan God te wijden met openlijke gebeden, dankzegging en vasten. En dat besluit sprak de behoefte uit van de gansche bevolking.</p>
<p>Zóó innig verbonden die menschen de gedachte aan de terugkomst van Leycester met die van hun behoud, dat zij er zich over verheugden, als ware hun reeds hulpe geworden, en als ware de ure der bevrijding reeds geslagen; het bezielde hen met nieuwen ijver tot duchtigen tegenweer, en de bedachtzame bevelhebber der stad spaarde zijn kruit en zijne kogels minder, en liet den strijdlust der jeugdige officieren ruimer toom, nu hij zich overtuigd hield, dat eene krachtige ondersteuning van buiten welhaast in alle noodwendigheden der vesting zou voorzien.</p>
</div></div>
<div type="chapter"><interpGrp><interp type="primair" value="sluis001"/></interpGrp>
<pb n="38"/>
<head rend="h3">II. De eerste ontmoeting.</head>
<p>Twee reisgezelschappen kruisten elkaar op den 17<hi rend="sup">den</hi> Juli in het midden der stad Zierikzee, het ééne bestaande uit eenige deftige Hollandsche heeren met een paar bedienden, die met scheepsgelegenheid waren aangekomen, en die zich rechtstreeks aan den burgemeester der stad wendden, om zich door hem te laten onderrichten van de beste en zekerste middelen, om in den kortsten tijd Middelburg te bereiken.</p>
<p>Het andere bestond uit eenige personen, die blijkbaar vreemdelingen waren, en om de taal die zij spraken voor Engelschen werden gegroet, en behalve door een grooten stoet bedienden, nog door eene troep Engelsche ruiterij werden begeleid. De burgers van Zierikzee hielden het voor zeker, dat er eenig personaadje van hoogen rang in hun midden was, die echter ditmaal niet wilde gekend zijn. Allen droegen een gelijksoortig reisgewaad, waaronder men echter bij sommigen stalen borstplaten zag blinken; en één hunner, juist <hi rend="i">die</hi>, welke door de anderen met bijzonderen eerbied werd bejegend, scheen zich vooral moeite te geven om de nieuwsgierige blikken der menigte te ontgaan.</p>
<p>Dit gezelschap reed op fikschen draf de stad door, zich rechtstreeks naar de haven begevende om zich in te schepen, waartoe platgeboomde vaartuigen gereed lagen, die zoowel paarden als ruiters moesten opnemen. De Hollandsche heeren, die niet zonder bevreemding dien stoet hadden gadegeslagen, ondervroegen den burgemeester, wie dat zijn konden.</p>
<p>Deze werd verlegen, aarzelde en trachtte te doen gelooven, dat hij het niet wist; doch sterker gedrongen verklaarde hij, dat het de Graaf van Leycester was, die zich met eenig gevolg naar Dordrecht begaf, doch daar deze slechts in der ijl zou doortrekken, had hij een wenk gekregen, dat de Graaf onbekend wilde blijven en niet door begroetingen en eerbewijzen bij zijn doortocht wilde belemmerd zijn.</p>
<p>‘Maar dan is het onnoodig dat wij de reize naar Middelburg voortzetten,’ sprak een der Hollandsche heeren, ‘daar het is om ons met den Graaf te bespreken, dat wij derwaarts gaan.’</p>
<pb n="39"/>
<p>‘Gij hebt gelijk; wij kunnen naar Dordt terugkeeren en daar met Zijne Excellentie samentreffen.’</p>
<p>‘Toch, mijne heeren! acht ik dat wij wèl zullen doen met onze reis te vervolgen; wij zijn ontboden tet Middelburg en niet tot Dordrecht.’</p>
<p>‘Wij zijn ontboden om ons bij den Graaf te vervoegen, bijgevolg, waar deze zich heen begeeft, behooren wij te gaan. Wat zegt er de Pensionaris van Dordrecht toe? Zouden wij niet wèlgekomen zijn in zijne stad?’</p>
<p>‘Te allen tijde, Mr. van der Does, doch in dit geval acht ik het raadzaamst, dat wij ons houden aan de letter der noodiging van Zijne Excellentie, en die roept ons niet te Dordt, maar te Middelburg. Het kon den schijn hebben van onhoffelijkheid, kennis te nemen van dezen uitstap, dien de Graaf natuurlijk verheimelijken wil.’</p>
<p>‘Mijns bedunkens is het voor ons juist zaak te weten, wat Leycester tracht te verheimelijken,’ viel Mr. Boymer in, die Pensionaris van Alkmaar was.</p>
<p>‘Pensionaris van Alkmaar, mij dacht, het is thans meer dan ooit zaak niet met misvertrouwen te beginnen, en den Gouverneur-Generaal, die in deze zorgelijke tijden tot ons komt, niet te verstoren door ietwes, dat hem tegen kan zijn. Wij hebben overzeker al difficulteiten genoeg uit den weg te ruimen, en ik acht onze Commissie zonder dat periculeus genoeg, daar wij vele zware punten hebben te vereffenen.’</p>
<p>‘Gij kondt gelijk hebben,’ viel Hendrik van der Aemz in, ‘treffen wij dien heer in een kwaad humeur, zoo neemt hij alles oevel wat wij te vertoonen hebben, en als de zaken misloopen, zal 't in den Haag aan ons geweten worden.’</p>
<p>‘Het zal ons door onze Committenten, zoowel als door Leycester, ten kwade worden geduid, zoo wij verzuimen de eerste gelegenheid de beste aan te grijpen om Zijne Excellentie onze opwachting te maken en van Zijne Excellentie te verstaan, waarom wij tot Zeeland verdaagd zijn,’ sprak Mr. van der Does van Noortwijk beslissend, ‘en zoo 't geviel, dat er in de vorme van onze opwachting ietwes mocht gebreken, twijfel ik niet of Mr. Joost de Menin, de Pensionaris van Dordrecht, zal onze voorspraak willen zijn om dat goed te maken; wij weten hoeveel zijn persoon bij den Graaf geldt, en hoe geliefd zijne stad is, dat zien we nu.’</p>
<pb n="40"/>
<p>‘Bij weigering zoudt gijlieden nog ten lesten wel argwaan opvatten tegen mij, als had ik kondschap van dit bezoek en had oorzaak het u te verhelen,’ zeide Menin verdrietig.</p>
<p>‘Gij zult ons dus hierin te wille zijn?’</p>
<p>‘Gewisselijk, ja!’</p>
<p>‘Zoo gij alreede er in ernst toe besloten zijt dezen gewaagden stap te doen?’</p>
<p>‘Wij gelooven dien noodig,’ zeiden de drie overigen, terwijl van der Aemz zweeg.</p>
<p>Toen zij dit onderling hadden besproken, wendden zij zich weer tot den burgemeester wien zij kennis gaven van hun veranderd besluit.</p>
<p>‘Maar ik bidde U Edelmogenden, mij daar buiten te laten. Ik wil tot geenen prijs ter wereld als de zegsman genoemd zijn van die nieuwsmare. Ik zou daarmede in zonderlinge ongelegenheid kunnen geraken!’</p>
<p>‘Zijt des gerust, Mr. Cornelis, wij hebben niemand te noemen; de Graaf heeft in 't eind niet onder een deksel gereden, dat niemand hem noch zijn stoet herkennen kost!’</p>
<p>Zoo namen zij dan hunne maatregelen voor de veranderde reis. Menin stelde nog voor, een bode te zenden of het den Graaf gelegen kwam dat zij hem volgden; doch de anderen sloegen het eenparig af. ‘Dat waar te stout dolen,’ spraken zij; ‘mits we “neen” ten antwoord kregen, zouden wij dit opzet zwaarlijk kunnen doorzetten; nu is 't ongevraagd, ongeweigerd.’</p>
<p>Daarbij bleef het, en door de goede zorg van den burgemeester vonden zij zóó spoedig gelegenheid tot den overtocht, dat de vaartuigen, waarop Leycester en zijn gevolg zich bevonden, nog niet uit het gezicht waren, toen zij van wal staken, en zij slechts weinig tijds na hem te Dordrecht aankwamen.</p>
<p>Bij zijne aankomst in die stad scheen de Graaf van Leycester zijn incognito te hebben opgeheven. Zelfs scheen hij er gewacht te worden; hij werd met eenige statelijkheid ingehaald door den Schout Jacob Muys van Holy, den tweeden Pensionaris Jacob Pauli, en andere heeren van den gerechte, en onmiddellijk naar zijn nieuw verblijf gevoerd, het voormalige convent der Augustijnen, dat sinds lang voor hem in gereedheid was gebracht. Hier vinden wij hem in een vertrek dat tot zijn ‘salet’ was bestemd; reeds van zijn reisgewaad ontdaan, houdt hij zich bezig met zijn Secre-<pb n="41"/>taris, Mr. Daniël de Burggraaf, terwijl zijn kamerdienaar met veel behendigheid het donker lakensche wambuis voor een geborduurd satijnen verwisselt, de prachtige kanten kraag vasthaakt, de juweelen gesp aan den kouseband bevestigt, het lint dier orde over de borst hangt, en verder alle die zorgen aan hem besteedt, die een volkomen toilet daarstellen. De Graaf ziet er beter uit, dan toen wij hem voor 't laatst zagen bij zijn vertrek naar Engeland. Zijne gezondheid is hersteld, er schittert verhoogde levenslust uit zijne oogen, en hij schijnt met nieuwen moed de taak te komen hervatten, die hij eens uit moedeloosheid had neergelegd.</p>
<p>Als wij zien, heeft hij zijn woord gehouden. Op den bestemden dag met zijne vloot in zee gestoken, was hij den 6<hi rend="sup">den</hi> Juli te Vlissingen aangekomen, waar hij met de uiterste blijdschap was ontvangen, en van waar de mare zijner terugkomst zich welhaast door het gansche land had verbreid; de arme Sluizenaars waren niet de laatste die men er door signalen kennis van gaf, en Leycester zelf hield zich onmiddellijk met hunne belangen bezig; hij zond onverwijld de heeren Bardesius en Valcke naar Geertruidenberg tot den Graaf van Hohenlo, om dezen uit te noodigen hen met volk en krijgsvoorraad te komen bijstaan, richtte een dringend schrijven aan de Staten, om onderstand voor de nieuwe troepen, die hij met zich bracht, en riep de Algemeene Staten naar Middelburg, om, gezamenlijk met hem, maatregelen te nemen tot het ontzet van Sluis. Om alle vertraging te voorkomen, had hij hun reeds uit Engeland op dit punt geschreven, en door den Ambassadeur op hunne spoedige komst laten aandringen; doch zij schijnen zich niet gehaast te hebben, want eerst den 15<hi rend="sup">den</hi> Juli besluiten zij, na zijn herhaald schrijven, om gecommitteerden uit hun midden naar Zeeland te zenden, eerst den 16<hi rend="sup">den</hi> wordt hunne instructie afgevaardigd, en daarop met den meesten spoed vertrokken, zijn <hi rend="i">zij</hi> het die wij te Zierikzee aantreffen, en wier handelwijze wij gadesloegen.</p>
<p>Leycester van zijne zijde het wachten te Middelburg moede, en om zijne particuliere belangen zeer verlangende Dordrecht te bezoeken, besloot zich voor een enkelen dag in 't geheim derwaarts te begeven, en zooveel had hij in dien korten tijd af te doen, dat hij tot zijn Secretaris zeide:</p>
<p>‘Master Burggraaf, neem papier en pen, zoo kunnen wij eene en andere zake behandelen, terwijl Ralph mij kleedt.’ Eerst had
<pb n="42"/>hij hem een paar brieven in de pen gegeven, daarna vroeg hij:</p>
<p>‘Is Baron Willoughby ontboden?’</p>
<p>‘Ja, Uwe Excellentie!’</p>
<p>‘Hij kon reeds hier zijn....’</p>
<p>‘Hij is reeds hier, doch daar Uwe Genade toen nog samen was met de heeren van Dordt, wilde hij niet aangemeld zijn, en liever wachten tot Mylord zich zou hebben aangekleed.’</p>
<p>‘<hi rend="i">Good Peregrine!</hi> ik herken hem in dien ijver en in die voorzichtigheid, maar van de Dordtsche heeren gesproken, hebt gij onderzocht waarom de Pensionaris de Menin niet met hen was?’</p>
<p>‘Ik heb aan zijn huis naar hem laten vernemen; hij was te 's Hage, ter vergadering.’</p>
<p>‘Dat is wel spijtig voor mij! De éénige onder hen die Italiaansch spreekt en met wien ik mondgemeenschap kan houden.’</p>
<p>‘Ik had gehoopt, doorluchtigste Heer! dat mijn dienst....’</p>
<p>‘Gij doet mij goede diensten, meester Daniël, en mij dunkt ik loone 't u met goed vertrouwen; doch ik wil niet dat deze <hi rend="i">dutchmen</hi> mij voortaan beschuldigen zullen ééniglijk door uw mond te spreken, en door uwe ooren te hooren; daarom wil ik om mij hebben Neerduitsche heeren, op wie ik mij betrouwen kan, en aan wie ik mij kan doen verstaan.’</p>
<p>Mr. Daniël boog zich en zette zwijgend zijn arbeid voort.</p>
<p>‘Hebt gij al antwoord van Junius ontvangen?’ hernam Leycester, die niet zonder eenig recht Burggraaf verdacht van uit spijt geen woord van instemming te uiten.</p>
<p>‘Een kort schrijven, Mylord! waarin hij mij meldt, dat hij zich onverwijld naar Middelburg zou begeven, om met Uwe Excellentie te communiceeren.’</p>
<p>‘Te Middelburg komen, als ik hem laat aanschrijven te Delft te vertoeven tot ik hem herwaarts laat roepen, dat luidt zonderling; wat reden geeft hij daarvoor?’</p>
<p>‘Hij zegt noodig te hebben zich met Uwe Excellentie in persoon over zekere poincten te onderhouden, en laat zich verder over niets uit, dan alleen dat hij het ongeraden acht, hetgeen hij heeft mede te deelen aan 't papier te vertrouwen, gelijk hij mij adverteert hem niets wichtigs bij geschrifte te doen toekomen.’</p>
<p>‘Junius was mij een ijverig en welberaden dienaar; het kan om geene lichte oorzaak zijn, dat hij dit aanbeveelt. Zoo zullen wij dan ons oordeel over zijne handelwijze opschorten tot wij
<pb n="43"/>hem gesproken hebben. Maar het bevreemt mij van u, dat gij mij dit niet uit uzelven hebt gezegd?’</p>
<p>‘Uwe Genade wil niet, dat we dezer dagen iets voor hare aandacht brengen, dan 't geen op de zaken van Sluis betrekking heeft.’</p>
<p>‘<hi rend="i">Bij Heaven!</hi> dat's niet vreemd, het behoud van Sluis geldt de hoogste belangen van dit land, en - ik heb er mijne eere voor verpand!’</p>
<p>‘Bij de Koningin, Mylord?’ vroeg Burggraaf verschrikt van zijn werk opziende.</p>
<p>‘Voor al de wereld, voor dit land, voor mij zelven.’</p>
<p>Mr. Daniël scheen gerustgesteld. ‘Zekerlijk, doorluchtige Heer! zou het u groote winst zijn, in eere, in macht en invloed hier te lande, zoo door uw vermogen 't verlies van die stad ware te voorkomen; doch... zoo 't mislukte en deze zaak ter contrarie geviel, en het zal goed zijn, Mylord! dat Uwe Excellentie zich dit als gebeurlijk voorstelt...’</p>
<p>‘Zwijg er af, Sir! ik wil van die mogelijkheid niet hooren.’</p>
<p>Master Burggraaf had kunnen antwoorden met de opsomming der redenen, die ondanks Leycester's besten <hi rend="i">wil</hi>, die mogelijkheid zeer waarschijnlijk maakten, doch hij had niet den edelen moed der tegenspraak, waar hij vreezen kon dat zij toorn zou wekken; hij zweeg dus, of eigenlijk hij bedacht eene afleiding.</p>
<p>‘Heeft Uwe Excellentie reeds bepaald op welk uur zij de Dordtsche kerkdienaren gehoor zal geven?’ vroeg hij.</p>
<p>‘In dezen éénen dag zal daar geen tijd toe zijn; dat moet wachten tot ik hier voor goed mijn verblijf heb genomen. Intusschen kunt gij het consistorie laten berichten, dat ik te avond een bezoek zal brengen aan mevrouwe Berck, en dat zij daar met mij kunnen samentreffen; die vrome Lady, wèl ervaren in religiezaken en grootelijks ingenomen met alle ware voorstanders der kerke, zal het geen roof achten, zoo ik mijn tijd tusschen hen en haar verdeele.’</p>
<p>‘Zij zal zonderling zeer gevleid wezen, die dame, met de eere van dit bezoek.’</p>
<p>‘Ik ben 't haar schuldig: herhaalde malen heeft zij de ruimste gastvrijheid jegens mij geoefend, en zoo wil ik nu niet achterblijven haar van mijne zijde eene hoffelijkheid te bewijzen; daarbij, ik ken hare denkwijze, zij heeft eene considerable fortuin, en ik wil zien of zij iets over heeft voor de goede <hi rend="i">cause.</hi> En nu, dunkt
<pb n="44"/>mij, kon Baron Willoughby gewaarschuwd worden, dat ik hem wacht.’</p>
<p>Burggraaf stond op om dat bevel te voldoen.</p>
<p>‘Eerst nog ééne vraag: Is er antwoord van Prouninck?’</p>
<p>‘Een kort schrijven aan mij, Mylord! hij komt antwoorden met zijn persoon. Hij zegt, dat geen brief bekwaam is al het onrecht te bevatten dat daar tegen hem is geschied in uwe absentie. 't Zou een boekdeel vullen.’</p>
<p>‘Zoo doe hij 't prenten!’ sprak de Graaf met zeker ongeduld en wenkte dat Burggraaf gaan zou. Weinige oogenblikken daarna kwam de Baron Willoughby binnen, die terstond door Leycester verwelkomd werd met eene omhelzing en tot wien hij sprak: ‘Gij hebt gewacht, <hi rend="i">my good Peregrine</hi>, doch het was niet met mijn wil; ik was zonderling zeer naar u verlangende.’</p>
<p>‘Onmogelijk meer dan ik naar u, Lordschap! doch het wachten viel mij minder zwaar, omdat ik hier samentrof met Sir Thomas Sherley, met Sir Richard Bingham en andere <hi rend="i">Gentlemen</hi> van uw geleide. Wij bespraken onder elkander oud en nieuw; ik had haast te weten hoe het in Engeland gesteld is, en zij waren begeerig van mij te hooren wat er in Holland omgaat, en onder dat alles is de tijd mij niet lang gevallen.’</p>
<p>‘Dat begrijp ik, zoo zult ge dan reeds weten, dat het mij niet weinig moeite gekost heeft hierheen te komen.’</p>
<p>‘Sir Thomas heeft mij daarvan zoo een en ander gezegd, Mylord! doch zonder dat zou ik het geraden hebben...’</p>
<p>‘De Koningin heeft tot op het laatste moment geweifeld. Telkenmale wisselde zij van opinie omtrent de maatregelen, die zij wilde genomen hebben voor deze Gewesten, en ik twijfel of ik haar bewogen zou hebben mij te laten gaan, zonder den dringenden nood van Sluis, en de overtuiging, die ik haar wist te doen deelen, dat mijne eer op het spel stond, zoo die belangrijke vesting in des vijands handen overging, zonder dat wij het uiterste hadden gedaan om het te verhinderen.’</p>
<p>‘Het verlies van Sluis zou zeker van considerabel belang zijn, Mylord! doch zij is niet het éénige, noch zelfs het zwaarste dat uwe aandacht vraagt, en uwe tegenwoordigheid noodig maakt!’</p>
<p>‘Maar toch altijd het eerste waarop ik te denken heb, daarom, <hi rend="i">my dear Wilby</hi>, heb ik haast van u te verstaan wat er <hi rend="i">moet</hi> gedaan worden, om daarna met de anderen te overleggen, wat men doen <hi rend="i">kan.</hi>’</p>
<pb n="45"/>
<p>‘Mylord, mijn geëerde vriend! de kwestie om Sluis te kunnen secoureeren, hangt samen met zoovele andere causen, dat ik verplicht zal zijn u een volkomen tafereel op te hangen van al de desordren en abuizen, calamiteiten en differenten, die hier waren heerschende in uwer Lordschaps afwezen.’</p>
<p>‘Doe zoo, <hi rend="i">good Peregrine</hi>, 't is mij noodig, en 't is daarom, dat ik met zulker haaste hierheen ben getrokken, om u en anderen te hooren, die ik met den grond van deze zaken bekend acht, en op wie ik mij verlaten kan, dat zij mij niets zullen verhelen.’</p>
<p>‘<hi rend="i">For my sake</hi>, ik heb geene reden iets te verzwijgen van 't geen ik wete, doch ik weet niet alles, en mij dacht uwe Lordschap heeft tot Middelburg den Kanselier van Gelderland, een uitnemend man, die van alle zaken zeer goed is onderricht en op wien Uwe Excellentie zich volkomen betrouwen kan; hij heeft zich altijd een trouw en welverstandig voorstander getoond van de goede <hi rend="i">cause</hi> en van uwe Lordschap.’</p>
<p>‘Ik twijfel daaraan niet, doch ik verdenk den Kanselier, dat hij mij niet alle dingen zegt, uit vreeze dat hetgeen er is omgegaan, mij een al te kwaden dunk zou geven van sommige personen hier, en mij afkeerig maken van den dienst dezer landen...’</p>
<p>‘Dat zou zeer wel kunnen zijn, Mylord!’ hernam Willoughby, nadat hij een weinig had nagedacht, ‘en ik geloof, dat de Kanselier gelijk heeft; er zijn zekere poincten, die men niet te diep moet onderzoeken, uit vreeze onbluschbaren haat aan te stoken... zonderling, daar uwe Lordschap nu eenmaal hier zijnde, met deze luiden leven moet, zoo is 't beter haar alleen te wijzen op datgeen, wat nog hersteld en vereffend kan worden, dan door op het onherstelbare terug te komen, de twisten te verlevendigen.’</p>
<p>‘Neen, Willoughby, in ernst, ik wil, ik eisch het tegendeel. Ik moet weten wie hier mijne vrienden, wie hier mijne vijanden zijn; wat de eersten voor mij wilden en werkten, wat de laatsten tegen mij gepleegd hebben en nog vermogen. Ik ben hier gekomen met den vasten wil om de zaken tot eene goede uitkomst te brengen en met het voornemen om vijandschap te verwijderen, en, zoo 't zijn kon, te verzoenen, en indien dat niet zijn kan, te overzwaar zal het mij niet vallen de grieven die ik ken te dissimuleeren, en de plegers er af met een goed gelaat te bejegenen; doch kennen moet ik ze; een goed inzicht in alles is mij noodig, zal ik niet in 't duister gaan, en vrienden met vijanden verwar-<pb n="46"/>ren of omgekeerd, en zal ik niet... als een geblind en gebonden man tusschen deze lieden voortgaan daarmede ik handelen moet, daarom wil ik volkomen ingelicht zijn eer ik de heeren Staten hoore, die ik tot Middelburg heb verdaagd, opdat ik wete hoe ik hun heb te antwoorden en wie ik voor mij heb...’</p>
<p>‘Dus beschouwd, heeft uwe Lordschap gelijk... doch mij dunkt wij worden gestoord... ik hoor gerucht in 't nevenvertrek; kan men ons storen?’</p>
<p>‘Ga zien wat het is, Burggraaf,’ gebood Leycester dezen, die aan de tafel zat te schrijven, terwijl de beide Lords zich al sprekende naar een der vensters hadden begeven en in de breede vensterbank waren gaan zitten.</p>
<p>Burggraaf opende de deur. Hij vond Ralph twistende met twee Hollanders, de één een burgerman, die zeide dat hij Joost de Leeuw heette en waard was in den Gulden Arend te Dordt, de ander een persoon, die zich noemde Commies van de heeren Gedeputeerden uit de Staten, en die gehoor eischte bij Zijne Excellentie den Gouverneur-Generaal.</p>
<p>‘Zijne Excellentie heeft een uur bestemd voor de ontvangst van zekere burgers dezer stad; indien gij tot dezen hoort, zal ik u den tijd zeggen waarop gij keeren kunt; nu is de Graaf in bezigheden en kan niemand spreken.’</p>
<p>‘Ik moet gehoor vragen voor mijne meesters, de Gecommitteerden uit de Staten, die hier te Dordt zijn om Zijne Excellentie te verwelkomen,’ zei de Commies, fier op den indruk dien hij teweegbracht, want Mr. Daniël, die niet begreep wat dit zijn kon, ging ijlings tot den Graaf om dit zonderling geval te boodschappen.</p>
<p>‘Wat is dit?’ riep Leycester, gekrenkt over deze onaangename verrassing, ‘komen ze hier te Dordrecht, hoewel ik ze tot Middelburg bescheiden heb?’</p>
<p>‘Ik begrijp er niets van, Mylord; maar de zaak schijnt waarheid, de waard uit den Gulden Arend, die den bode begeleidt, zegt, dat er vijf Hollandsche heeren zooeven bij hem logies hebben genomen.’</p>
<p>‘Dat moet onderzocht worden,’ sprak Leycester, ‘maar bij God! ze zullen geen gehoor bij mij hebben hier tot Dordrecht; ik heb ze tot Middelburg ontboden, en te Middelburg alleen zullen ze mij zien.’</p>
<pb n="47"/>
<p>‘Veellicht komen ze met goede intentie, oordeelende dat de samenspreking spoed vereischt,’ sprak Willoughby vergoelijkend.</p>
<p>‘Die haast komt hen voorwaar wonderlijk aan!... Ze hadden al voor acht dagen te Middelburg kunnen zijn, ja ze hadden er moeten wezen, toen ik er aankwam; ik heb ze daartoe uit Engeland reeds aangezocht; de Kanselier en anderen kwamen wel, waarom bleven zij terug?’</p>
<p>‘Mogelijk kan uwe Lordschap het verstaan, als zij hen hoort,’ zei Willoughby.</p>
<p>‘Nog zou ik het doen,’ hernam Leycester, die eene wijle had nagedacht, ‘maar gij weet waarom ik hen nog niet spreken wil, en daarbij, ik heb den Kanselier niet met mij, op wien ik bovenal had gerekend om hen met bezadigdheid en waardigheid in mijn naam te onderhouden... Menin is niet hier, en ik heb niemand aan mijne zijde, die hunne taal verstaat.’</p>
<p>‘Maar mij dunkt, Mylord, daar is toch Master Burggraaf...’</p>
<p>Mr. Daniël kleurde sterk en beet zich op de lippen.</p>
<p>‘Diens persoon is hun hatelijk geworden,’ antwoordde Leycester verstrooid, maar de pijnlijk-verlegene houding van Burggraaf ziende, voegde hij er bij: ‘omdat hij mij een al te ijverig dienaar is geweest naar hun gevoelen.’</p>
<p>‘Ik dank uwe Lordschap, dat zij de oorzaak van dien ongerechten haat voor 't minst niet bij mij heeft gezocht...’</p>
<p>‘Gij weet dat ik u recht doe, Master Daniël! maar beslis zelf, of dat een goeden indruk zou geven aan de heeren uit de Staten, zoo zij juist <hi rend="i">u</hi> bij mij vonden om hen te woord te staan.’</p>
<p>‘Bij mijne trouw, neen, Mylord! Beter is het hen niet toe te laten, Uwe Excellentie is in haar recht om het te weigeren.’</p>
<p>‘Ik zal er gebruik van maken. Zeg aan dien bode, dat ik een mijner <hi rend="i">gentlemen</hi> aan zijne meesters zal zenden, om hen welkom te heeten, en laat Sir Thomas Sherley bij mij komen; hij spreekt Fransch en Latijn; wellicht is er onder hen iemand aan wien hij zich kan doen verstaan.’</p>
<p>De edelman kwam en de Graaf gaf hem den last, de gecommitteerden een welkomstgroet te brengen uit zijn naam, doch hen tegelijk te verwittigen, dat zij zich naar Middelburg zouden begeven, waarheen hij zelf, ter bespoediging der zaken, nog dien eigen nacht, of ten laatste in den ochtend van den volgenden dag zou wederkeeren.</p>
<pb n="48"/>
<p>Thomas Sherley kweet zich van zijn last met de meeste hoffelijkheid, doch kreeg eerst een omslachtig verhaal van de redenen, die er de heeren toe bewogen hadden den Graaf naar Dordrecht te volgen, en daarop het bescheid, dat Gecommitteerden der Staten den Graaf des anderen daags toch zouden komen bezoeken, en het verzoek daarvan Zijne Excellentie te adverteeren.</p>
<p>‘Dus slechts eene kennisgeving, niet eens een verlof dat zij vragen!’ riep Leycester met verbittering.</p>
<p>‘Het is onmogelijk, Mylord! hunne woorden in anderen zin op te vatten,’ hernam de edelman... ‘Mr. Joost de Menin drukte zich zeer bestemd uit.’</p>
<p>‘Joost de Menin, die Pensionaris van Dordrecht is?’</p>
<p>‘Dezelfde, Mylord.’</p>
<p>‘Zoo heeft die zich tot de partij der Staten gekeerd, ik hield hem voor een dergenen, op wie ik mij goed vertrouwen kon.’</p>
<p>‘Het tegendeel is nog niet zeker,’ hernam Willoughby, ‘die heer kan wel verplicht zijn geweest de intentiën zijner collega's over te brengen, zonder ze nochtans te deelen.’</p>
<p>‘Het kan wezen! en in dat geval kan zijne tegenwoordigheid mij van goeden dienst zijn, maar ik gaf er veel om, te weten hoe ik met Menin sta; mijne ontwerpen met Dordrecht zouden een gansch anderen keer nemen, zoo die man zich tot mijne tegenstanders had gevoegd. Master Burggraaf, weet gij eenig middel om hem afzonderlijk te spreken en naar zijne gevoelens te vernemen?’</p>
<p>‘Wat zal ik zeggen, Mylord! In heer Reingoud's tijd placht de Pensionaris mijne conversatie te zoeken... nu die hekken verhangen zijn, kan hij ook van opinie gewisseld zijn en ik dus hatelijk zijn geworden in zijne oogen, dat hij mij geen sprekens gunt... doch ik zal beproeven; 't is beter dat <hi rend="i">ik</hi> hier het hoofd stoote, dan mijn genadige heer zelf; uit de wijze waarop ik bejegend word, kan Uwe Excellentie dan exempel nemen van 't geen zij zelve te wachten heeft.’</p>
<p>‘Niet kwaad gezien, Master Daniël! zoo drage ik u op dit ten spoedigste te onderzoeken, en zoo gij dispositie in hem vindt om mij te dienen, laat hij dan te avond een bezoek brengen aan mevrouwe Berck... gij begrijpt het overige.’</p>
<p>Burggraaf begreep en verwijderde zich met eene buiging.</p>
<pb n="49"/>
<p>Nu met Willoughby alleen gebleven, nam Leycester plaats bij de tafel, terwijl hij sprak: ‘Gij ziet Mylord, hoe noodig mij uwe inlichtingen zijn, want het gedrag van die heeren bewijst mij nu reeds hoezeer zij er op uit zijn mij naar hunne hand te stellen; doch bij God en St. Joris! zij zullen ondervinden, dat ik met meer autoriteit kome, dan ik nog heb gehad, en met vaster wil om die te handhaven, sinds de Koningin het met mij eens is op dit punt, dat ik meester moest zijn of niet herwaarts keeren.’</p>
<p>‘Alleen, Mylord, heeft de Koningin Uwe Excellentie voorzien van genoegzame middelen om die autoriteit te steunen?’</p>
<p>‘Ik brenge 6000 man met mij, vele goede kapiteinen, eene weltoegeruste vloot, en...’</p>
<p>‘Ook geld om uwe troepen te onderhouden?’</p>
<p>Leycester zuchtte:</p>
<p>‘Niet genoeg, maar toch wat, vele goede beloften en... eene dringende vermaning van Elisabeth aan de Staten om de hunne te houden.’</p>
<p>‘Mylord! Mylord! verschoon de goedrondheid, maar dit is zekerlijk niet goed dat Uwe Genade op dezen voet terugkeert.’</p>
<p>‘Aan wien zegt gij het, Wilby! Maar wat was er tegen te doen? De ontzachlijke aandrang van mijne vrienden in Holland, de vrees dat Sluis verloren zou gaan, zoo daar geene hulp gebracht werd, en de overtuiging dat de Koningin, met mij herwaarts over te zenden, te veel doet voor deze landen om er niet alles voor te doen wat in hare macht is, dat zij zich van nu aan den weg heeft gesloten voor dien hatelijken vrede met Spanje, die haar telkens aanlokt, als had Philips eene bekoring over haar geworpen, dit alles deed het mij wagen terug te komen met de som, die Hare Hoogheid er in die oogenblikken voor missen wilde, en dat is niet veel, maar het moet er nu zoo mee door. De Koningin wilde nu eenmaal niet anders; in 't eerst zeide ik, dat ik onder zulke omstandigheden niet dacht te gaan, en vertrok naar mijn landgoed, mij op Walsingham en de overigen verlatende, om Hare Majesteit van gevoelen te doen veranderen; maar zij bleef er bij en zeide: zij verstond dat ik zou gaan met de krachten en onderstand, die zij genoegzaam achtte. Alles aan 't hof was in verwarring; zij raakte in twist met haar geheelen Staatsraad, zond allen toornig heen, Walsingham zelfs geloofde dat zij hem niet meer gebruikt zou hebben, had ze een ander ge-<pb n="50"/>had om haar te dienen; zij wilde geen ander besluit nemen in dezen en ook geene andere zaken afdoen, vóór dit aan zijde was. Ik weet dat er in zulke oogenblikken maar één middel is den storm te laten voorbijtrekken, haar wil te doen, en later van haar goed verstand een beter beraad af te wachten. Zoo gaf ik toe en nam den nood der stad Sluis als drangmiddel van mijn spoedig vertrek; nu was het onweder afgetrokken; zij erkende dat zij te weinig had gedaan, maar ik wist hoe de schatkist stond... zij had den Koning van Navarre en zijne Hugenoten ook te ondersteunen; zij kon zich niet ontblooten op een oogenblik, dat de Koning van Spanje zulke groote krijgsaanstalten maakte, waarvan de bestemming nog 
onzeker was, en die haar gelden konden, maar, zij zou mij niet verlegen laten, en meer dan het noodige zenden, zoo er maar eenige goedwilligheid bij de Staten gevonden werd, om in de eerste behoeften der troepen te voorzien.’</p>
<p>‘De troepen zijn toch goed uitgerust, Mylord?’</p>
<p>‘Ze zijn het niet, maar ik heb de Staten aangeschreven, dat zij daarin voorzien zouden.’</p>
<p>‘Ik zorge, dat het tevergeefs zal zijn; want al hebben zij goeden wil, het schijnt hier te ontbreken aan geld. Ik weet het door Kiligrew, de Tresorier de Bie moet verklaard hebben, dat hij geen penning in zijn tresoor heeft.’</p>
<p>Leycester sloeg zich op de borst, als zijne gewoonte was onder heftige aandoeningen. ‘O, mijn God! ik voele, dat ik weer in Holland ben; al de druk en de bezwaren des levens rusten weer van nieuws aan op mij, maar in 's hemels naam, Baron, waar kan dan hun geld gebleven zijn? 't Is waar, de oorlog verslindt veel...’</p>
<p>‘Maar de troepen worden niet betaald, vandaar de desertie, de verslapte krijgstucht, de losbandigheid der soldaten.’</p>
<p>‘<hi rend="i">By Heaven!</hi> wie huishoudt hier zoo slecht? ik zal de Kamer van financiën samenroepen, daar moet rekenschap worden afgelegd, daarop moet orde worden gesteld.’</p>
<p>‘'t Is van dringende noodzakelijkheid, want op mijne eer, Graaf! er is niet één korps voltallig, zoomin van 't voetvolk als van de ruiterij; er zijn compagnieën die geen dertig man sterk zijn; en die wegloopen, gaan tot den vijand, of plunderen het platteland.’</p>
<pb n="51"/>
<p>‘Zoo moet de Engelsche naam in kwade reuke komen, maar wat de krijgstucht aangaat, ik breng Sir Richard Bingham met mij; gij weet wie hij is op dat punt, de soldaten vreezen hem als het vuur.’</p>
<p>‘'t Is zeker een bewijs van den bijzonder goeden wil Harer Majesteit, dat zij u Sir Richard heeft afgestaan, Mylord! maar toch, hij alleen is niet bekwaam in alles te voorzien, en onder de oorzaken van 't verval onzer krijgsmacht behoort ook die, dat vele kapiteinen in Engeland zijn om hun hof te maken aan de Koningin en daar hun geld verteren, terwijl zij aan onbekwame jonge luitenants de zorg der compagnie overlaten.’</p>
<p>‘Die fout heb ik mede ingezien, en ik breng vele goede kapiteinen met mij. Mr. Darcy, die 500 man paardenvolk bijeen heeft gebracht uit eigen middelen en slechts eenige kosten tot onderhoud vraagt. <hi rend="i">Young Viscount</hi> Milbrowe, Sir William Edmund, dien ik als Kolonel over mijne Schotten heb aangesteld, en meer anderen; gij zult ze allen leeren kennen, daar gij John Norrits vervangt; ik heb zijne terugroeping bewerkt.’</p>
<p>‘Ik durf zeggen, Mylord! dat dit noodig is. Sir John heeft hier veel gedaan, dat niet... voorzichtig was...’</p>
<p>‘Zeg dat hij een <hi rend="i">treacherous fellow</hi> is. Ik weet van zijn handel te Utrecht; ik weet nog daarenboven, dat hij het geweest is, die zich verstoutte de Koningin trouweloozen raad te geven aangaande de belangen van dit land, op zulke wijze, dat zij eene wijle van gevoelen was, hem hier in mijne plaats te stellen; ik weet van zijne kuiperijen met die van Holland; het was onder hen klaar gemaakt, dat hij het gouvernement van Utrecht zou houden, in de plaats van den Graaf van Meurs, die mijn vriend is.’</p>
<p>‘Ik hoop, dat hij het mag gebleven zijn, Mylord! want naar men zegt moet er veel zijn geschied door uwe Utrechtsche vrienden, die hem tegen zijn...’</p>
<p>‘Mylord North heeft zich zonderling gedragen, door zijne onstuimigheid en overmoed vele luiden van de onzen afkeerig makende, en tot doldriftige ontwerpen de hand leenende, zonder die goed te doorzien...’</p>
<p>‘North, mijn trouwste vriend, die voor mij in den dood zou gaan, daar wil ik op zweren!’</p>
<p>‘Dat is juist het ongelukkigste, Mylord! dat uwe trouwste en volijverigste vrienden onwillens hebben saamgespannen met uwe
<pb n="52"/>vijanden om hier in uw afwezen de zaken in verwarring te sturen.’</p>
<p>‘Ook over Wilkes is de Koningin te onvreden, hij heeft allerlei fouten begaan...’</p>
<p>‘Men oordeele ze niet te hard, Mylord! het was moeielijk ze te vermijden, ingeklemd als hij was tusschen de verplichting om zich hier aangenaam te maken en tegelijk Hare Majesteit en Uwe Excellentie te dienen.’</p>
<p>‘Ik zal hem nog zien eer hij vertrekt, want als gij weet, hij is terruggeroepen. Dokter Bartholomeus Clerk heeft ook zijn ontslag, 't is een onhandige.’</p>
<p>‘Is er reeds in hunne vervanging voorzien?’</p>
<p>‘Kiligrew en Bele zullen hen opvolgen in den Staatsraad, Buckenhorst blijft; ik verwacht dat ik een goeden steun aan hem zal vinden.’</p>
<p>‘De Staten schijnen met hem wel te vreden te zijn, en de Kanselier verzekert mij dat hij nietwes verzuimd heeft om opening van zaken te verkrijgen, noch om de geschillen te dempen, terwijl hij teffens al het zijne heeft gedaan om de eere van den Engelschen naam op te houden. Schade slechts, dat zoovele anderen even ijverig samenwerken om dien te schenden; de jammerlijke verraders Stanley en York! en nu nog korts de schot Patot, hebben dien hier in haat gebracht en met recht.’</p>
<p>‘<hi rend="i">Alas! Poor Wilby!</hi> Gij weet niet welke wond gij daar openrijt; Stanley, dien ik door onverdiende weldaden aan mij verbonden achtte, en op wien ik mij daarom beter betrouwde dan op iemand, juist hij verraadt mijne dierste belangen op zoo wreede wijze, dat hij niets ergers tegen mij had kunnen plegen, zelfs al hadde hij mij den dolk in 't harte gedrukt.’</p>
<p>Toen de Graaf dit gezegd had, bleef hij een wijle in somber gepeins verdiept, waaruit hij zich ophief om te zeggen: ‘Maar in 't eind, Baron! gij doet mij nog alleen maar beschuldigingen hooren tegen landgenooten en wie ik mijne vrienden had geacht, zijn deze dan alleen schuldig? Ik heb haast te weten wat mijne vijanden drijven?’</p>
<p>‘Dezen, Mylord! doen hun profijt met iedere fout en met iedere onvoorzichtigheid van de anderen, daarom sprak ik van de vrienden het eerst, als de principale <hi rend="i">cause</hi>, dat er zulke voordee len waren te behalen... maar sinds hier te lande, onder de
<pb n="53"/>worsteling van den Spaanschen oorlog, diergelijke partijschappen ontstaan zijn, kan men het den Staatschen niet zoo oevel duiden, dat zij hun zelfbelang het eerst voorstaan, dat is van goede staatkunde.’</p>
<p>‘Te trachten naar eenigheid ware, dacht mij, eene betere,’ merkte Leycester aan, doch zelfs onder elkaar zijn ze verdeeld; de ééne provincie haat de andere en zoekt eigen voordeel en macht te handhaven boven die des nagebuurs. Holland wil de oppermacht boven de anderen. Friesland begeert hare onafhankelijkheid te handhouden. Utrecht stelt zich in postuur tegen Holland, en is in partijen verdeeld, daarvan de grootste, naar men mij voorstelt, trouw gedenkt te houden aan den eed en het Tractaat met de Koningin. Zeeland... dan genoeg, alleen dàn stellen zij de onderlinge veeten en jaloerschheid ter zijde, als er sprake is van mij te dwarsdrijven. Zie 't aan van Paulus Buis... dien zij in mijne absentie tot hunne vergadering hebben toegelaten, schoon hij nog was onder de suspicie van <hi rend="i">crimen</hi>, en schoon velen hunner hem in hun particulier minachten en haat toedragen.’</p>
<p>‘Dit is geschied niet uit zucht om u tegen te streven, Mylord! maar uit haat tegen Reingoud, die zijne gevangenneming heeft bewerkt.’</p>
<p>‘Zoo is hun voorwendsel daarmee ze het bij mij en de Koningin trachten goed te maken.’</p>
<p>‘Uit diezelfde bron van wantrouwen jegens Reingoud komt voort die andere grieve, die uwe Lordschap tegen hen hebben moet... het herroepen der akte van Navigatie; het blijkt dat die al te prejudicieus was bij hun handel.’</p>
<p>‘Aan der koopluiden belangen wordt hier alles geofferd, doch ik heb er in berust, na den Kanselier daarop gehoord te hebben.’</p>
<p>‘Vorders zijn er eenige particuliere grieven,’ hernam Willoughby aarzelend.</p>
<p>‘Ik ben gezind ze te vergeven, mits ze mij betere onderdanigheid toonen en hierin schuld belijden... alleen is er een daaraf ik reparatie begeere...’</p>
<p>‘Slechts één,’ dacht Willoughby, naar wiens gevoelen er meerdere moesten zijn, waarin de Graaf, zoo hij ze kende, moeielijk zou kunnen berusten; ook wilde hij geene vraag doen, maar wachten tot Leycester vervolgde:</p>
<pb n="54"/>
<p>‘De nieuwe eed, dien zij van het krijgsvolk vorderen - gij zult mij dat instemmen, Baron! - kan insluiten meineed tegen mij!’</p>
<p>‘Het geval had zich kunnen voordoen, doch door de terugkomst van Uwe Excellentie is daarin nu te voorzien; reken het hun echter niet te hoog aan; het verraad van Stanley, York en anderen heeft de luiden hier zulken schrik aangejaagd, dat ze van desparatie nauw wisten wat ze deden.’</p>
<p>‘Hetgeen ze gedaan hebben draagt toch geen blijk dat ze er het hoofd bij verloren hebben, <hi rend="i">my good Peregrine!</hi> wel dat ze, de kans schoon ziende om mijne autoriteit te verkleinen en die van den Grave Maurits van Nassau te verzekeren, die met snelheid en behendigheid hebben aangegrepen.’</p>
<p>‘Uwe Excellentie is nu hier om van die abuizen herstelling te vragen; alleen naar de kennis, die ik staande mijn verblijf hier te lande van den aard en de gebruiken der Hollanders verkregen heb, verkeerende onder hen als goede vriend, zou ik Uwe Excellentie wel durven bidden met zachtheid aan te vangen en niet met geweld; al had Uwe Excellentie de gansche heermacht en de geheele schatkist der Koningin te harer beschikking, nog zou het hachelijk wezen dit volk te willen beheerschen door dwang, zonderling in 't geen hunne opiniën, hunne privilegiën raakt, en 't geen ze hun volkseigen noemen... en daar uwe Lordschap zeer verre is van die middelen tot haar dienst te hebben....’</p>
<p>Leycester zuchtte en haalde de schouders op.</p>
<p>‘Mag ik als uw trouwe vriend, voorstander en gewillige dienaar, u raden: vang daartegen geen strijd aan! Uw Lordschap moet hier meester zijn, dat gaat vast, doch breng ze onder uwe gehoorzaamheid op andere wijze.’</p>
<p>‘En die is?’</p>
<p>‘Scherp ze door bewijzen de overtuiging in, dat gij nietwes bedoelt dan het belang van dit land, dan hen te beschermen tegen het geweld van Spanje.’</p>
<p>‘Maar ik bedoel nietwes anders. God hoort het mij zeggen.’</p>
<p>‘Met behoud hunner onafhankelijkheid....’</p>
<p>‘Hoe kan ik hun die waarborgen, daar ze die zelve alreede hebben afgestaan aan de Koningin, door haar de souvereiniteit aan te bieden.’</p>
<p>‘Die ze heeft afgeslagen.’</p>
<pb n="55"/>
<p>‘Dat heeft ze ook, maar....’</p>
<p>‘Is er een maar bij, Mylord?’ vroeg Willoughby met onrust.</p>
<p>‘Welke der intentiën van Hare Majesteit zijn ooit dus ondubbelzinnig uitgedrukt, dat men daar achter geene tegenovergestelde zou kunnen zoeken? Als ik eerst de zaken hier op een goeden voet van orde en eenigheid heb gebracht, als we zulk inzicht in de middelen dier Provinciën hebben verkregen, dat er met zekerheid kan worden bepaald, wat er met deze landen is aan te vangen... dan... dan eerst zal de Koningin tot eene beslissing komen.’</p>
<p>‘Als het er zóó mee gelegen is, Mylord!’ riep Willoughby levendig, ‘dan... dan... geloove ik, dat....’</p>
<p>‘Welnu, Peregrine! waarom aarzelt gij uwe opinie uit te spreken?’</p>
<p>‘Dan rade ik Uwe Excellentie, die bijbedoeling der Koningin, die nog zoo in 't duistere ligt en die... misschien nooit aan 't licht zal komen, diep, diep, diep te verbergen, niet alleenlijk voor de Hollanders, maar ook... voor <hi rend="i">every one...</hi> van de onzen.’</p>
<p>‘<hi rend="i">Eheu! my good friend</hi>, waarvoor houdt ge mij? 't is niet voor het eerst, dat ik de geheimen der Koningin in mijn hart drage, zonder dat iemand die op mijn voorhoofd kan lezen.’</p>
<p>Was Leycester daar zeker van? had hij het niet veelmalen in zijne manieren, in een glimlach der ijdelheid, in een blik van meesterschap, of in sprekender daden nog getoond, dat hij meester was van <hi rend="i">zekere</hi> geheimen der Koningin? en bovenal was hij zeker, dat dit groote politieke geheim, waarbij niet de vrouw, maar de Koningin belang had, niet doorzien was in Holland; dat daar niemand, niemand leefde, die zich beroemen kon het te hebben uitgevonden? dit alleen was zeker, dat de ontdekking er van de noodlottigste gevolgen teweeg kon brengen voor zijne zaak in de Nederlanden. Wellicht was het dit, wat Willoughby had willen zeggen, doch dat hij terughield uit voorzichtigheid, bij de overweging dat het te laat kon zijn en dat die voorstelling Leycester al te zeer treffen zou, en hem die onbevangenheid van geest kon doen verliezen, die hem zoo noodig zou zijn op de moeielijke en belangrijke post, waar hij zich vond geplaatst. Hij vond het beter des Graven gedachten af te leiden van die gevaarlijke confidentie, door hem nog op een en ander te wijzen, dat in zijn afzijn was geschied, en dat hem noodig was te
<pb n="56"/>weten; doorgaans het gebeurde verzachtend of vergoelijkend, en zooveel in hem was, het hatelijkste omsluierend, waar hij het niet gansch durfde verhelen. De Lord, die de verkeerdheden van zijne eigene landslieden zeer scherp gispte, om den Graaf te doen inzien, dat al het onrecht niet aan de zijde zijner tegenstanders was, had in zijn edelmoedigen ijver begrepen, dat hij die handelingen niet in een te duister licht moest stellen, uit vreeze den Graaf al te zeer te ontmoedigen en de verzoening, die hij noodig achtte, onmogelijk te maken; hij volgde hierin het voorbeeld van den Kanselier, maar de omzichtigheid van Leycesters vrienden zou wel niet machtig zijn te verhinderen, dat de waarheid te eenigen tijde onder zijne oogen kwam op de smartelijkste en nadeeligste wijze; want al zwegen allen, die hem omringden, de feiten zelve zouden spreken. Voor het oogenblik echter had Willoughby den Graaf tevredengesteld, die nu met zekere gerustheid overging tot het afdoen van wat hij zijne aangelegenheden noemde, en die hoofdzakelijk bestonden in sommige personen van de stedelijke Regeering gehoor te geven en met dezen maatregelen te nemen omtrent het een en ander, dat er tusschen den Graaf en de Stad moest worden vastgesteld. Het betrof zaken hoogst onschuldig met betrekking tot de vrijheden en de privilegiën van Nederland; men had ze huishoudelijke kunnen noemen, want het betrof eigenlijk het ordenen en meubelen van het huis, waarin Leycester zich nu bevond, en dat de stad Dordrecht hem tot ‘Hof’ had bestemd, indien hij besluiten mocht, zooals hij had beloofd, in die stad voor goed zijn verblijf te nemen. Iets dat hij met meer achterhoudendheid behandelde, dan noodig was, waardoor het wantrouwen der Staten werd opgewekt, hetgeen aanleiding gaf dat de Hollandsche heeren, die van zijne veelvuldige gehooren en samensprekingen met allerlei klassen van menschen vernamen, er iets zeer verdachts, zeer gevaarlijks in zagen, en besloten niet te 
vertrekken, vóórdat de Gouverneur-Generaal zelf zou vertrokken zijn.</p>
<p>Daniël de Burggraaf had Menin niet kunnen spreken; hij had echter een woord voor dezen achtergelaten aan zijn huis, en hoopte dat men er een goeden uitslag van ervaren zou.</p>
<p>In hoever het doel trof voor Leycester's wenschen, zal men zien in 't volgende hoofdstuk.</p>
</div>
<div type="chapter"><interpGrp><interp type="primair" value="sluis001"/></interpGrp>
<pb n="57"/>
<head rend="h3">III. Eene rijke weduwe.</head>
<p>Zoodra mevrouw Berck ‘geadverteerd’ was, dat haar nog dien eigen avond een bezoek van den Graaf van Leycester wachtte, had zij, als men denken kan, hare maatregelen genomen tot eene goede ontvangst; en hoewel haar slechts een kort bezoek was aangekondigd, toch had zij de toebereidselen gemaakt tot een kostelijk banket, in de hoop dat de Graaf, met eenige edellieden van zijn gevolg, den avondmaaltijd bij haar zou nemen. Als wij van Leycester zelf hoorden, was het niet de eerste maal dat hij het huis van deze dame zou binnentreden. Op verlangen der regeering van Dordrecht, had zij het bij vroegere gelegenheden ten dienste gesteld van den Graaf en zijn gevolg, en had de plichten eener heusche en hoffelijke gastvrouw jegens hem geoefend op eene wijze, die hij met dankbaarheid herdacht; die plicht was haar ook niet zwaar gevallen: zij had het een liefdeplicht geacht jegens den hooggeboren vreemdeling, die gekomen was om de ware Christelijke religie te handhaven en om haar vaderland tegen den Spaanschen vijand hulp te bieden; als burgeres had zij den wensch des magistraats volgaarne gehoor gegeven; als Christelijke vrouw was het, als ze zeide: ‘haar eigen zin en lust geworden, zoo ras zij den Graaf van Leycester nader had leeren kennen als een vroom en genadig heer, die de gezuiverde kerke van harte was toegedaan,’ en hare ware gezanten in hooge eere hield. En wij weten het, zoowel te Dordrecht als elders in Nederland, toonde zich de Graaf van Leycester een zulke; iets dat zeker zijne politiek medebracht, doch dat wij niet alleen mogen houden voor een gevolg zijner politiek, dat wij ook bovenal niet voor geveinsdheid mogen aanzien; Leycester had Christelijke beginselen, maar zij hadden geen overheerschenden, bovenal geen doorgaanden invloed op zijn hart, om de macht der zonde daarin te overwinnen; vandaar menige strijdigheid tusschen zijn gedrag en zijne denkwijze; vandaar een zelfbedrog, waardoor hij zich een goed Christen dacht, omdat hij 
uiterlijke daden van vroomheid oefende, en wie begint met zich zelf te misleiden, bedriegt ook wel anderen, zonder daarom de bedoeling van bedrog vooruit te zetten. Mevrouw Berck althans was niet de vrouw om, bij
<pb n="58"/>'t geen zij van den Graaf had gezien en gehoord, anders van hem te oordeelen dan hij zich uiterlijk voordeed. Niet dat het haar aan schranderheid ontbrak: er zijn andere dingen van haar te zeggen, dan alleen dat zij eene rijke weduwe was. Zij had een goed gezond verstand, maar zij bezat in ruime mate die Christelijke liefde, ‘die alle dingen gelooft, en alle dingen hoopt,’ en die zich zorgvuldig hoedt van een hard oordeel en een overijld wantrouwen, vooral dáár, waar de uiterlijke daden de geuite gevoelens geenszins weerspraken. Zij was van degenen, die altijd met vastheid aan de wederkomst van den Graaf van Leycester hadden geloofd, en juist daarom had de verwezenlijking van dit geloof voor haar nog hooger waarde.</p>
<p>Zoo zat ze dan den Graaf op te wachten in het ruimste en sierlijkst gemeubelde vertrek van hare ruime en prachtige woning, gedost in haar zwart damasten plechtgewaad, wel zonder anderen opschik dan de rijke kanten kraag, maar toch in den stillen en waardigen tooi van eene Hollandsche vrouwe dier dagen, die deftigheid aan pracht weet te paren. Zij was niet meer jong en had de vijftig jaren wel reeds bereikt, maar zij was eene frissche krachtvolle vrouw, en de blos der gezondheid, zoo niet die der jeugd, lag op haar blijmoedig gelaat, gelijk er eene rustige kalme ziel schitterde uit haar helder en levendig blauw oog. Zij was niet alleen; een jonkman in eene rijke burgerkleeding was bij haar en leunde achteloos tegen den prachtigen eerezetel, dien men voor den Graaf van Leycester had bestemd. Hij droeg zoo geheel hare gelijkenis in de trekken van zijn jeugdig gelaat, dat hij niet eens noodig had haar <hi rend="i">moeder</hi> te noemen, om ons te doen raden, dat het haar zoon is. Zij sloeg hem gade met die oneindige teerheid der moederliefde, die tegelijk alle onrust der moederzorge in zich sluit. Hij had in zijne houding iets straks en gedwongens, alsof hij trachtte eenige ontstemming te verbergen, die liefde en eerbied jegens zijne moeder hem verboden lucht te geven. Toch had de fijne moederblik het opgemerkt.</p>
<p>‘Ik lees onrust in uwe oogen, Huibert! en ik vat de oorzaak daar af. Wat mij belangt, ik had ook liever uwe thuiskomst simpellijk onder ons gezin gevierd, en daarbij zulken omhaal van vreemden gemeden; doch buiten mijn wil treft dit nu samen, en gij weet dat gij er mij niet min wèlgekomen om zijt.’</p>
<pb n="59"/>
<p>‘Blijven die vreemden lang, moeder?’ vroeg hij, een rechtstreeksch antwoord vermijdende.</p>
<p>‘Neen kind! het zou slechts een bezoek zijn, doch ik vleie mij, de Graaf zal mij de eere aandoen te avond hier te spijzen.’</p>
<p>‘Een zulke eere kan nogal wat kosten, moeder!’ sprak hij bedenkelijk.</p>
<p>‘Wel, lieve zoon, wat luim is dit! ge weet, we zijn met groot goed gezegend; kan holle gierigheid uw herte dus gevangen nemen, dat ge op dit het eerste denkt!’</p>
<p>‘Zekerlijk neen, moeder! De blauwe begeerlijkheid is 't niet die mijn gemoed beheerscht. Ik dacht niet aan de penningen... maar ik overleide wat het burgers kosten mag met groote heeren en Prinsen aan te leggen.’</p>
<p>‘Die onrust waar goed, zoo ik mij hierin begeven had uit ongeruste ijdelheid, die de grootschheid des levens zocht; maar gij weet het, mijn zoon! al wat ik hierin deed, geschiedde op aanzoek van onzen magistraat en daarnevens uit drang van Christelijke liefde voor den goeden heer, die hier Staat en Kerk komt steunen, en schoon 't waarheid is, dat mij dit wat moeite, wat schade, wat overlast en wat zorge bracht, ik heb het mij getroost, en zou meer nog mij getroosten, ten dienste van onze stad en 't lieve vaderland!’</p>
<p>‘Ten dienste van 't vaderland, vrouw moeder! daartoe zeg ik niets; doch, naar mijn verstand, zijn wij met dezen vreemden heer zoo heerlijk niet beholpen...’</p>
<p>‘Wat noemt ge doch altijd vreemd! een Prince, die door zijne liefde voor onze natie en ijver voor onze religie, die de zijne is, als een poorter en ingeboren heer mag geacht worden en als broeder in onzen Heer Jezus, sinds een zelfde belofte des Nieuwen Testaments ons samenbindt. Een vreemde, Huibert! Huibert! hij eet het brood des Avondmaals met ons allen, die wij hier zijn; hij zit met ons aan de tafel des Heeren, en een zulke wordt door u genaamschend als vreemde.’</p>
<p>‘Verschoon mij, moeder! over 't geestelijke gingen mijne gedachten niet op dezen stond; ik weet, de kerkdienaren maken zijn naam groot in de gemeente.’</p>
<p>‘En de armen kennen zijn hart uit zijne weldaden.’</p>
<p>‘Maar de handel wordt gedrukt, het verval en de desolatie nemen met den dag toe onder ons: de Reingoudisten hebben de scheepvaart aan banden gelegd, geen zeil wordt er opgehaald, of
<pb n="60"/>een vreemde adem blaast er tegenwind in; 't gebrek heerscht in de steden; vriend en vijand verwoesten om strijd het platteland; partijzucht en twist nemen toe en dringen door tot in de vredigste huizen.’</p>
<p>‘Ik zie 't maar al te wel!’ hernam mevrouw Berck, droevig het hoofd schuddende, ‘doch ik vrage u, is het <hi rend="i">zijne</hi> schuld, dat dit volk zich dus onvernuftelijk draagt en dat de weerpartijen elkander bestoken door list en geweld in zijn afwezen?’</p>
<p>‘Zoo ware 't, dacht mij, zake, dat het roer van Staat in handen ware gegeven, die 't met vastheid kosten klemmen, dat niet de kwestie van het hoog gezag in 't ongewisse ware gelaten op zulker wijze, dat iedere stoute en vrijpostige hand daarnaar grijpen mag, tot meerder schade van 't gemeen belang.’</p>
<p>‘Hoorde men sommiger klachten, de Heere God zelf regeerde versuftelijk, verkiezende d' een dit, d' ander dat! elks zijn behagen, en leider! wie zag 't niet in deze tijden, hoe elk eigens door 't gemeen bederf waant te weren; doch die droeve dagen zijn nu weer overkomen: de Graaf is hier, met Godes hulpe zal hij de teugels van 't bewind met wisse hand vatten, en de vrage, wie hier overhoofd is, kan nu niet langer twistinge geven...’</p>
<p>‘Ik zou daarop niet volmondig ja durven zeggen, sinds ik heb aangehoord, hoe de Amsterdamsche heeren deze materie bezien en wat oom Gillis er toe zeide.’</p>
<p>‘Mijn broeder Gillis is een weerdig man, Huibert! maar een koopman op en top, die alle dingen eeniglijk meet en weegt aan den welstand van den handel; ik zorge, dat een zulke geest in u gevaren mag zijn, die op niets leert zien dan op tijdelijken welstand.’</p>
<p>‘Onze overouderen waren groot door den handel en hun trouwe en ijver voor 't geloove is daaronder geenszins verflauwd. Wat ons aangaat, wij wachten van de commercie en de navigatie het heil en den hernieuwden bloei van 't vaderland, zonder daarom koud te zijn voor de religiezaken.’</p>
<p>‘Zoo is 't, mijn zoon! ze zijn niet koud, maar... lauw... en dat is op 't stuk van religie wel het ergste; die koude voelt, vindt zich onwel, en zoekt naar beter; de koude kan tot hitte stijgen, maar de lauwheid acht zich tevreden in haar middelmaat en tracht niet naar den gloed der verwarming; zich even ver afhoudende van de beide uitersten, vindt zij haar behagen in de zoele ruste...’</p>
<p>‘Gij zegt dit,’ viel hij in met lang verkropten onwil, ‘omdat
<pb n="61"/>men huiden ten dage hittigen ijver voor de cause van den Engelschen... Graaf’ voegde hij er langzaam bij, als hield hij een scherper woord terug, ‘verwart met warme liefde voor de gezuiverde kerke... verschoon de goedrondheid, moeder! maar gij hebt mij altijd toegestaan vrijuit mijne opinie te zeggen...’</p>
<p>‘Mij ten gevalle, uit die minstens in zachter woorden.. erger dan verschil van opinie, verbittering spreekt uit de uwe.’</p>
<p>‘Uw onverdiend verwijt wekte die! Bij oom Gillis houdt men stipt zijn godsdienst, en dan te zeggen, dat koopman en Christen niet zou kunnen samengaan.’</p>
<p>‘Zoo liefdeloos een oordeel zou ik niet durven spreken, noch heb dat bedoeld. Alleen ik duchte grootelijks dat de handelsgeest, en al wat deze in 't harte der menschen voert, het gemoed kan sluiten en verharden tegen de inwerking van den geest Christi... doch breken wij hiermede af; de tijd voor de komst van den Graaf aangewezen, nadert vast, en daarom, Huibert, zoo gij oordeelt dien heer, die ons overhoofd is, geen goed gelaat te kunnen toonen, noch hem de behoorlijke reverentie wilt bieden, zoo begeef u voor heden wat aan een zijde en mijd dit gezelschap.’</p>
<p>‘De gast mijner moeder heeft recht op mijne hoffelijkheid,’ zeide Huibert kort, ‘doch ééne vraag: zal ik mijne zusters niet zien vóórdat... die heer... komt.’</p>
<p>‘Ik wil hopen van ja; kleine Anne speelt met Willem, onder toezicht van de oude Nelle; die kinderen zijn te jong om nu met mij te zijn; Agnès is met juffrouw Meetkerke naar hare kamer; de meiskes wisselen haar huisgewaad voor beter kleedij, maar ze zullen welhaast vaardig zijn.’</p>
<p>‘Zoo! is juffrouw Meetkerke ook hier?’ vroeg hij op een toon, dien hij onachtzaam dacht, maar zijn verhoogde blos verried dat dit bericht hem trof.</p>
<p>‘Haar vader tot Sluis zijnde, viel het leven bij haar grootvader tot Leiden haar wat zwaar. Zij meende, hier wezende, beter in de gelegenheid te zijn tijdingen van hem te vernemen; doch daar komen de meiskes! ééne bede, zorg voor 't minst, dat zij nietwes merken van ons verschil!’</p>
<p>‘Een verschil met u, moeder! hoe het mij leed is,’ sprak hij zacht haar naderend.</p>
<p>‘Het is mij soelaas te hooren, dat het u grieft als mij, doch alevel het bestaat.’</p>
<pb n="62"/>
<p>‘Het moge doch niet dieper gaan dan de woorden,’ bad hij, haar vleiend in de oogen ziende.</p>
<p>‘Kind! weet gij dan niet, dat een moederhart altijd vergeeft,’ sprak zij, hem de beide handen reikende. Hij viel haar om den hals, de ‘meiskes’ traden binnen en plaagden den twintigjarige, dat hij nog altijd dezelfde moedergek was! Toch bleef haar niet veel tijd tot schertsen; een bediende kwam mevrouw Berck berichten, dat de Graaf in aantocht was. De weduwe verliet het vertrek om Leycester tot de huispoort te gemoet te gaan; de juffers volgden haar met al de drift der opgewekte nieuwsgierigheid. Huibert bleef aarzelend achter; hij scheen met innerlijken weerzin te kampen. Eensklaps echter overwon hij zich zelven, en vloog zijne moeder na om haar den arm te geven. Een page van Leycester kwam nu de komst van zijn meester aanmelden en even daarna trad de Graaf de breede stoep op en de huisdeur binnen, die wel ‘poorte’ mocht heeten en die men ter zijner ontvangst had opengezet.</p>
<p>Mevrouw Berck wilde hem begroeten met vele woorden van eerbiedige hoffelijkheid, maar hij voorkwam haar: met galanterie zich buigende, nam hij hare hand, die hij kuste en daarop haar den arm biedende om voort te gaan.</p>
<p>Huibert Berck was schielijk ter zijde getreden en geleidde nu de beide jonge meisjes, zonder er aan te denken de heeren van Leycester's gevolg den voortred te laten. In de zaal gekomen, vernieuwden zich tusschen mevrouw Berck en den Graaf de wisseling van statelijke begroetingen; Leycester weigerde eerst plaats te nemen in den eerezetel, zeggende dat hij kwam als een vriend bij zijne voormalige gastvrouw, maar geenszins als Gouverneur-Generaal. Ten laatste echter liet hij het zich welgevallen en verlangde dat de weduwe hem de juffers zou voorstellen.</p>
<p>‘Mijne dochter Agnès,’ sprak zij, ‘wis zal zij mijn genadigen heere ontdacht zijn...’</p>
<p>‘Gansch niet, een minnelijk kind als dit gedenkt men zelfs in 't afwezen; ze is toegenomen in zachte zedigheid en in jonkvrouwelijk schoon; niet vreemd, ze is nog in dien blijden leeftijd, waarin elk jaar levens nieuwe bekoorlijkheden ontwikkeld,’ antwoordde Leycester, het bloeiende meisje met welgevallen beschouwende. ‘Ik zie, ze heeft mijn raad gevolgd en draagt nu de blonde tressen ongedekt, naar de wijze van Hare Hoogheid,
<pb n="63"/>mijne Koningin; nog siert deze ze met paarlen en flonkersteenen; laat mij u toonen op welke manier,’ en snel een gouden keten, met ingekaste robijnen van zijn hals loswindende, hechtte hij dien vast in haar kapsel, met eene behendigheid, die wèl bewees, dat hij niet voor de eerste maal bij het toilet eener dame diensten verleende.</p>
<p>Agnès kon geene woorden vinden om hem te danken, dus voelde zij zich gestreeld door alles wat Leycester haar zeide, maar vooral door het bewijs dat zulk een heer zich harer herinnerde!</p>
<p>‘Dit is juffer Ludovica van Meetkerke,’ hernam mevrouw Berck, deze bij de hand tot Leycester voerende, ‘haar vader, de Kolonel van Meetkerke, is een der krijgsoversten, die tot Sluis in bezetting liggen.’</p>
<p>Het woord Sluis was genoeg om Leycester tot eene andere gedachtenreeks te brengen, dan die, welke hij aanvankelijk scheen te zullen volgen; maar te meer wekte Ludovica zijne belangstelling; hij onderhield zich een geruimen tijd met haar over haar vader, over de laatste tijdingen, die zij uit Sluis had ontvangen, en luisterde met de grootste deelneming naar hare antwoorden, schoon zij hem weinig nieuws te vertellen had; want de laatste berichten, die zij had ontvangen, waren ouder dan die zijne kondschappers hem hadden gebracht. Toch vernam hij zekere bijzonderheden van 't beleg en van de personen der officieren, die zijne levendigste deelneming wekten en hij eindigde het onderhoud met de verzekering, dat, zoo de stad Sluis zich dus dapperlijk hield tot aan het oogenblik van 't ontzet, waarop hij dacht, geene der krijgsoversten of soldaten, die daar binnen lagen, over zijn ondank zou te klagen hebben.</p>
<p>Huibert had zich intusschen zooveel mogelijk ter zijde gehouden, als hoopte hij op die wijze de aandacht van den Graaf te ontgaan, doch Leycester's scherp oog had hem sinds lang opgemerkt en onder 't spreken gadegeslagen. Nu vroeg hij de weduwe, wie de fiere jonge <hi rend="i">gentleman</hi> was, die zoo even aan hare zijde ging?</p>
<p>‘Huibert Matthijsz, mijn tweede zoon,’ hernam zij met moederlijken trots, doch door heimelijke onrust vergald, toen zij zag, hoe Huibert op haar wenk slechts langzaam en aarzelend naderde, ‘de naamdrager en gansch het beeld mijns zaligen mans; hij verstaat de Italiaansche tale,’ vervolgde zij, terwijl hare stem
<pb n="64"/>ietwat daalde van beklemdheid bij het zien van de strakke buiging en het ontstemd gelaat, waarmee Huibert zich bij den Graaf voegde, na zijne moeder een verwijtenden blik te hebben toegeworpen; want die verklaring maakte het onwaarschijnlijk, dat de voorstelling, zooals hij hoopte, met eene zwijgende buiging zou afloopen. De Graaf begreep niets van zijn onwil, hij hield de gedwongene houding, het gebogen hoofd, den neergeslagen blik voor bewijzen van verlegenheid en schroom, die hij door voorkomendheid moest overwinnen, en daar hij ontwaarde, dat de jonge Hollander zich zeer goed en zeer vlug in zijne lievelingstaal uitdrukte, deed hij hem vele minzame vragen en scheen zich over de kortheid der antwoorden niet te bekommeren, daar hij de juistheid er van telkens met genoegen opmerkte; eindelijk zeide hij: ‘Gij hebt te veel abelheid, mijn jonge vriend, om langer in het huis uwer moeder verborgen te blijven; zoo gij voorliefde hebt voor dezen of genen stand, zoo wil ik u plaatsen in eenigen goeden rang: wat kiest gij, den krijgsdienst of eenig ambt omtrent mijn persoon?’</p>
<p>‘Ik heb niet meer te kiezen, doorluchtige heer! ik heb mij aan den handel gewijd,’ sprak Huibert stroef en fier, nog altijd zonder den Graaf aan te zien.</p>
<p>‘Een stand dien ik in hooge estime houde,’ hernam Leycester, wel wat bevreemd over den toon, ‘de kooplieden van Venetië zijn princen...’</p>
<p>‘Die van Amsterdam zijn vrije burgers en... wenschen het te blijven,’ viel Huibert in, terwijl hij voor 't eerst het hoofd ophief en Leycester aanzag, met zulken blik van toorn en trots, dat de Graaf, die eene gansch andere uitdrukking had gewacht van die neergeslagen oogen, zich zeker onaangenaam verrast voelde; maar hij toonde het niet, toen hij hervatte:</p>
<p>‘Als de zwarigheden van den huidigen oorlog en andere difficulteiten neergelegd zijn, gedenken wij véel voor den handel te doen.’</p>
<p>‘Genadige heer! doe nietwes daar <hi rend="i">tegen</hi>, en ge doet al voor ons wat we wenschen!’ was Huiberts antwoord.</p>
<p>Mevrouw Berck had die woorden niet kunnen verstaan, maar zij las den zin uit de fiere houding van haar zoon en uit het samentrekken van Leycester's wenkbrauwen; zij waagde de proeve niet langer; schielijk had zij den welkomstbeker volgeschonken
<pb n="65"/>en op een zilveren blad geplaatst; nu bood ze dien Leycester aan, terwijl zij sprak:</p>
<p>‘Doorluchtigste heer, gij weet hoezeer gij ons een welkome gast zijt, verschoon een gulgauw woord in mijn jongen koopman, die tot Amsterdam voor den handel wordt opgeleid... Mijn oudste zoon Johan, die student tot Leiden is, verstaat meer de kunst met hooggeboren Heeren om te gaan; mijn Huibert heeft geene gewoonte om met luiden van zulker kwaliteit te spreken, en zijne jonkheid... zijne opvoeding...’</p>
<p>‘Wees daar gerust op, mevrouwe! Wij duiden dezen jonkman zijne vrijmoedigheid niet ten kwade; wij weten dat wij in Holland zijn, waar het stout spreken tot 's lands privilegiën behoort, en daarbij... master Huibert is <hi rend="i">uw</hi> zoon.’ Maar toch na deze woorden wendde zich Leycester van hem af; de jonge Berck, die zich nu ontslagen zag, voegde zich bij zijne zuster, maar vond stroef onthaal; trachtte Ludovica te naderen, doch zij scheen zijn blik te vermijden en zijne poging zeer weinig te gemoet te komen; niet vreemd, de beide juffers, door Leycester's minzaamheid gewonnen, waren diens bondgenooten geworden en hadden zeer wel begrepen uit Huiberts houding tegenover den Graaf, dat zij in hem eene tegenpartij hadden te zien. Men kan denken, hoe weinig deze ervaring geschikt was om, bij iemand als de jonge Berck, de innerlijke antipathie tegen Leycester te verzwakken, en hoe zijn uiterlijke houding er door toenam in gedwongenheid en ontstemming. Wij moeten echter niet al te ongunstig over hem denken, al vinden wij hem in volslagen tegenstelling met alle leden van dit gezin; verkeerende in eene gansch andere omgeving dan de hunne, was hem de Graaf van Leycester altijd voorgesteld als de heerschzuchtige vreemdeling, die met evenveel willekeur als kwade trouw de dierbaarste belangen des lands verwaarloosde, door den handel te onderdrukken. De haat tegen Leycester was als ingeplant in zijn open gemoed, en dien gehaten overheerscher zag hij daar nu plotseling voor zich als den geliefden gast van alle de zijnen en als den twistappel, dien moeder en zuster en vriendin tegen hem verdeelde op den eigen dag van zijne thuiskomst.</p>
<p>Hoezeer hij het ontveinsde, was Leycester zelf zeer onaangenaam verrast door de ongewachte omstandigheid, dat hij in dit huis een zulken tegenstander ontmoette; bij zijne ontwerpen en
<pb n="66"/>afspraken voor dien avond had hij op zoo iets niet kunnen denken, maar er ééniglijk op gerekend, zich in een vertrouwden kring en geheel onder vrienden te bevinden; hij dacht op een middel om den zoon uit zijne tegenwoordigheid te verwijderen, zonder de moeder te krenken.</p>
<p>‘Laat ik u mijnerzijds de <hi rend="i">gentlemen</hi> voorstellen, die ik de vrijheid nam ten uwent mede te voeren,’ sprak hij hoffelijk tot mevrouw Berck gewend, en naar de heeren van zijn geleide omziende, die zich schielijk bij hem voegden: ‘Behalve Sir Valentin, mijn eerste edelman, dien ge u herinneren zult, mevrouw, zijn hier master Arthur Darcy, viscount Milbrowe en Sir William Edmund, die allen voor de zaak der Hollandsche vrijheid den degen in de hand wenschen te nemen; ik bracht ze hier met mij, mevrouw! om hun reeds terstond bewijs te geven, hoezeer Hollandsche <hi rend="i">ladies</hi> degelijke deugd met aanminnelijke schoonheid weten te paren; deze kloeke jonge hopman is kapitein Elias le Lion, die mij naar Engeland verzelde, en die mij niet weder verlaten zal, zoo ik hope; verder mijn tolk en geheimschrijver, Mr. Daniël de Burggraaf, dien gij mede kent van voorheen.’</p>
<p>Mevrouw Berck zeide naar haar beste vermogen ieder der Heeren eene beleefdheid, zoo ras de Graaf had uitgesproken en Huibert zelf scheen met belangstelling naar de opsomming dier namen te luisteren; bij het noemen van Burggraaf echter voer hem als een schok door de leden, en hij mompelde halfluid: ‘Reingoudisten tot in mijn moeders huis!’</p>
<p>‘Heer Elias, met blijdschap make ik uwe kennis, na de bekendschap die ik houde met uw heer vader, den Kanselier; wees zeker, dat gij mij niet als een vreemde geldt,’ sprak de weduwe tot dezen.</p>
<p>‘Zoo mogen zijne metgezellen in die vriendenrechten deelen,’ viel de Graaf in, en zachter tot mevrouw Berck, ‘laten doch uwe jongelieden zich verwijderen met mijne <hi rend="i">gentlemen</hi>, ik heb met u in 't bijzonder te spreken, mevrouw!’</p>
<p>Mevrouw Berck gaf onmiddellijk gehoor aan dien wensch. Zij noodigde de juffers uit om de vreemde heeren wijn en suikergebak aan te bieden, en de <hi rend="i">Princensale</hi> te laten zien, dus genoemd, omdat er voorheen het bruiloftsmaal was gehouden van Prins Willem van Oranje met Charlotte van Bourbon, ‘want ons huis genoot veelmaals de eere voor hooge en prinselijke heeren
<pb n="67"/>herberg te verkenen,’ voegde zij er bij tot Leycester gewend.</p>
<p>Elias le Lion was de Engelsche heeren voor om Agnès den arm te bieden, <hi rend="i">Viscount</hi> Milbrowe scheen daarover een weinig teleurgesteld, doch koos goedwillig zijne partij, door van Ludovica dezelfde gunst te vragen. Huibert, verdeeld tusschen de belangstelling in het onderhoud, dat de Graaf van zijne moeder begeerde en het verlangen van het drukkend gevoel zijner tegenwoordigheid ontslagen te zijn, was de laatste die de zaal verliet, en zag tot zijn spijt, de schoone jonkvrouw Ludovica vroolijk koutend aan den arm van den Engelschen edelman naar de <hi rend="i">Princensale</hi> wandelen.</p>
<p>Burggraaf bleef terug bij zijn meester en mevrouw Berck.</p>
<p>Wij laten hen samen en volgen de jongelui, want zij waren allen jong, Sir Valentin, de eerste edelman uitgenomen, die zijne goede vijftig jaren had, doch Sir William Edmund, Mr. Darcy en <hi rend="i">Viscount</hi> Milbrowe waren nog in de gulden twintig en toonden in manieren en levenslust, dat zij niet ouder waren dan hun leeftijd, hetgeen trouwens ook niet in den geest van hun tijd zou geweest zijn.</p>
<p>De ‘<hi rend="i">Princensale</hi>,’ die uit eerbied voor het hooge huwelijk, dat er eens was gevierd, door de familie Berck sedert dien dag onveranderd was gelaten en niet werd gebruikt, dan om die als eene merkwaardigheid te toonen, was zeer ruim; de weinige meubelen, die er in gebleven waren, zonken er in weg als eenige druppelen water in 't gulle zand; de vloer was van ingelegd gladhout, en <hi rend="i">Viscount</hi> Milbrowe oordeelde, dat men daarover zoo luchtig heengleed, oft' de planken zelve tot den dans noodden, en, als hij hoopte, zouden de <hi rend="i">ladies</hi> aan die noodiging gehoor geven. Ludovica schudde van neen, en zeide zacht, dat zoo iets in dit huis geen pas gaf, maar toch trippelde haar voetje reeds voort op de maat, die hij aangaf. Huibert zag het, maar verkropte zijn spijt. Hij gevoelde het, hij moest eene botsing met de vreemde edellieden vermijden, want, bij alles wat er in zijne ziel omging, zou hij zich geen meester kunnen blijven, als er eenmaal twist was uitgebarsten en als zoon des huizes mocht hij de gastvrijheid zijner moeder niet schenden door heftige woorden of daden. Hij wendde zich dus tot Elias Leoninus, met wien hij als de éénige Hollander van 't gezelschap en als voormalige kennis, de meeste samenstemming hoopte te vinden,
<pb n="68"/>heette hem welkom in 't vaderland met een hartelijken druk en voegde er zachter bij: ‘ik zou 't u ook doen in dit huis, zoo ge niet hier waart met die anderen.’</p>
<p>‘Het zijn voorwaar treffelijke edellieden van heuschen aard en minnelijke zeden; verlaat u op mijn woord, dat ze 't zijn. <hi rend="i">Viscount</hi> Milbrowe verliet bijna tegen den wil zijner familie zijn prachtig landgoed, dat een waar tooverkasteel is, en al de eere en vermakelijkheden van het Hof, om hier den krijg te helpen voeren. Sir William Edmund is van een edel Schotsch geslacht, misschien wat streng puriteinsch van opiniën, maar, wat den moed belangt, wijkt hij geen zijner landslieden, en mag hun ten exempel zijn in zuivere zeden; hij is Kolonel van de Schotsche ruiterij. Arthur Darcy is een dapper soldaat en een rijk edelman, die op eigen kosten 300 man paardenvolk heeft uitgerust ten dienste van onze zaak!’</p>
<p>‘Ten dienste van zijne Koningin om deze landen te helpen onder haar juk te brengen.’</p>
<p>‘Zoo de Koningin dàt zocht, mijn goede vriend! wees zeker, dat ze geen behulp van hare onderdanen zou behoeven; meer dan dit is haar alreede geboden; maar 't is juist omdat ze 't niet wil, dat ze den Graaf hier te lande in zoo een droevig postuur zet, zulks dat hij van den goeden wil zijner edellieden en vrijwilligers afhankelijk zal zijn, zoo niet mijne heeren de Staten hem krachtdadiglijk ondersteunen.’</p>
<p>‘Laat hij daarop rekenen nu ze hem kennen! doch dit tusschen ons; mijne zuster ziet mij aan met zoo duisteren blik oft' ze den inhoud van ons <hi rend="i">aparte</hi> verstaan had, want ze blijkt mee aangestoken van de Engelsche dolheid.’</p>
<p>‘Uwe zuster, meester Huibert! is het zoetzedigste meisje, dat me sinds mijne thuiskomst in 't vaderland te voren kwam, hupsch en heusch en vroolijkmoedig, en toch bekwaam voor deugdelijken ernst; zij bekende mij zooeven dat uw droefgeestig uitzicht haar 't harte doorgriefde.’</p>
<p>‘Als 't er zoo mee gelegen is en gij zoo ver in hare bekendschap staat, bewijs me dan goeden dienst en maak pays tusschen ons, ik dacht dat ze mij uit stugheid met opzet mijdde.’</p>
<p>‘Neen ze!’ riep het meisje, dat stillekens achter hem aan geslopen was, ‘maar ook wat eene zure tronie, die ge ons tot welkomst thuis brengt, heer broeder!’</p>
<pb n="69"/>
<p>‘En welk een heusch onthaal mij treft, zusterken!’</p>
<p>‘Wachtet ge een beter na het wel eerlijk onthaal, dat gij zelf den Vorstelijken heere hebt aangedaan?’</p>
<p>‘Ik heb hem niets gezegd dan een paar woorden gezond Hollandsch... in 't Italiaansch vertolkt.’</p>
<p>‘Dijne woorden kost ik niet verstaan, doch dijn gelaat stond als een grijns waar ze op de bruiloften de mommeklucht mee dansen; het blijkt wel dat de Graaf een lankmoedig heer is, daar hij ondanks dit u zooveel goedheid bewees.’</p>
<p>‘Suikerzoet zusje! niets meer van dit; we plachten nooit discoord te hebben, disputeeren we niet over deze zake. Ik duid het u niet ten kwade, dat gij verblind zijt door den glans van de sierlijke juweelen, die ik tusschen uwe “ringelloktjens” zie blinken. Den man, die eene Koningin door strikken van vleitaal aan zich geboeid houdt, is 't wel geene kunst een simpel kind te beguichelen, tot ze kaf voor koren aanziet.’</p>
<p>‘Het simpele kind dankt u wel, wijze meester, die meent alleen vernuft te hebben, om die beide te ziften; doch wij zijn hier niet met uwe Amsterdamsche wijsheid gediend.’</p>
<p>‘Dat merkt ik, de Engelsche zottelijkheid staat u beter aan, het gaat u als de luiden, waar onze treffelijke poëet Coornhert van spreekt:</p>
<lg type="poem">
<l>Die 't vaste Land, en de rechte grondsteen mistrouwen,</l>
<l>Om op 't driftige zand, ja smeltig ijs te gaan bouwen,</l>
<l>Die met kleyn scheepkens uit veilighe havens varen,</l>
<l>Betrouwende speelswys, de grondelooze baren.</l>
</lg>
<p>‘In trouwe, broertje! men hoort de rhetorijker uit u.’</p>
<p>‘Bijlo, meester Huibert neemt het postuur aan van een Foneinist, hij spreekt in rijm!’ riep de schalke Ludovica, en ontliep <hi rend="i">Viscount</hi> Milbrowe, die met haar de courante wilde aanvangen.</p>
<p>‘<hi rend="i">A weel fine cousin!</hi> Ge oefent u denkelijk in eene harangue aan den Graaf,’ vroeg zij, half toornig, half schalk, met dien moedwilligen plaaglust in de oogen, die gemeenlijk den jonkman aantrok, hoezeer hij dien duchtte.</p>
<p>Maar ditmaal vermocht ze niet zijn ernst te verzachten.</p>
<p>‘Ik gaf mijne zuster een waarschuwing in Coornhert's tale, mejonkvrouw! wetende dat de naakte waarheid, in 't pronkkleed der poëterije gewikkeld, minder wanstaltig aanzien heeft.’</p>
<pb n="70"/>
<p>‘Eilieve! herhaal voor ons die les; me dacht die verzen klonken goed!’ hield zij aan.</p>
<p>‘Ik zorge, mijne lessen zouden bij joffer Meetkerke niet wèlgekomen zijn,’ zeide hij stroef.</p>
<p>‘Zoo veroorloof mij er u eene te geven,’ hernam zij op hare beurt ernstig, ‘past het wel, dat Hollandsche Jonkers den goeden roep der vaderlandsche gastvrijheid te kort doen, door vreemde gasten te begroeten met kwade minen en een stuursch gelaat? oft' anders: de Engelsche heeren zijn verwonderd, dat de zoon des huizes hun nog geen woord heeft toegesproken.’</p>
<p>‘Mij dacht, de jofferen van den huize vergoedden dit gebrek ruimschoots.’</p>
<p>‘Omdat ze 't gevaar inzien van reukelooze barschheid tegen machtige vreemdelingen,’ sprak zij zachter.</p>
<p>‘Mejonkvrouw heeft gelijk!’ zei Leoninus, ‘dit kan zoo niet blijven en ik zie de twistzucht neemt toe onder schijn van paysmaken; daarom ware 't beter, zoo we den Engelschen heeren genoegen gaven en een eerlijke ronde dansten, of een enkel patertje; de tonge brengt misverstand en krakeele in, de voeten zullen al te zamen de maat verstaan.’</p>
<p>‘We hebben hier geen pijper!’</p>
<p>‘Ik zal de melodie neuriën,’ zei Elias, ‘mits joffer Agnès mij de hand geeft.’</p>
<p>‘Eerst wil ik onze gasten nog van wat kruiderwijn voorzien!’</p>
<p>‘Huibert!’ fluisterde nu Ludovica, ‘als ge u dus onvriendelijk draagt jegens deze nobele vreemdelingen, ben ik bekwaam zeker minnepand voor een Engelsche rozenobel te verwisselen, schoon ik hope had dat eenig Hollandsch jonkman het zou komen inlossen...’</p>
<p>‘Gij hooptet het... Ludovica! ge versmaadt dan de Hollandsche rondachtigheid nog niet gansch en al...?’</p>
<p>‘De wantrouwige vraag verdiende met “ja” geloond te worden, doch ik wil lankmoedigheid oefenen; ik zie 't u aan, ge lijdt smarte; dat was de intentie niet, zoo kies wat gij wilt: zal ik uwe zuster bijstaan in het oppassen dezer heeren, of denkt ge zelf de eereplichten jegens hen waar te nemen... met een heusch gelaat?’</p>
<p>‘Ik zal 't laatste beproeven,’ zuchtte hij, steelswijs hare kleine hand nemende en die aan de lippen brengende, iets dat ze zich
<pb n="71"/>zonder groote gramschap scheen te laten welgevallen. Waarschijnlijk verzoende deze verzoening hem eenigszins met de Engelschen, althans ze gaf hem kracht zijne plichten omtrent hen te vervullen, zonder merkbaren onwil. Met een goed gelaat rijnschen-, bleeker- en kruiderwijn aan te bieden aan de volgelingen van Leycester, was voor iemand, die gewoonte had met allerlei soort van menschen om te gaan, ook niet eene al te zware taak, en hij volbracht die dan ook loffelijk.</p>
<p>Het scheen werkelijk bij de jongelieden tot dansen te zullen komen: de schragen, waarop de deelen hadden gelegen, die bij groote gelegenheden de tafel daarstelden, werden uit den weg geruimd. Sir Valentin bood zich aan om de luit te bespelen; alle de overigen verklaarden zich tot dansen geneigd, dat niet te vreemd klinken moet, als men bedenkt, dat de Engelsche heeren bij hunne Koningin veel aanmoediging vonden voor die kunst, op zulke wijze, dat zij eens den besten danser van haar Hof (Sir Christopher Hatton), Kanselier van Oxford maakte; en was onder de Hollandsche natie het gevoelen verdeeld, de jongeluiden waren toch van Aldegonde's gevoelen, die een eerlijken rondedans niet voor zonde hield.</p>
<p>Ludovica tusschen Huibert en Milbrowe geplaatst, had nauw geduld de eerste accoorden der luite af te wachten, Agnès aan Elias en Sir Arthur de hand gevende, toonde hun de eerste passen eener allemande, die toen in zwang was.</p>
<p>Daar stormde plotseling een bediende des huizes met groote haast de zaal binnen. ‘Mijn goede jonge meester! en wel lieve joffers, wat vangt gij aan, dansen en luitspel! op een oogenblik dat er leden van de consistorie samen zijn met uwe vrouw moeder?’</p>
<p>De juffers verbleekten, en lieten een uitroep van schrik ontvallen. Dans en spel werden plotseling gestoord!</p>
<p>‘Wie zijn er binnen?’</p>
<p>‘Wie zegt ge?’ vroeg de jonge Berck.</p>
<p>‘De welwaarde heer Dominus Jeremias Bastingius en Dr. Henrick van den Cornput, onze kerkdienaars zijn er reeds en mogelijk volgt het geheele consistorie; want er is last gegeven allen binnen te laten, die komen zullen.’</p>
<p>‘Ze hadden ons maar te hooren,’ zei Agnès, om ons van den stoel af te lezen, voor de gansche gemeente uit te duiden en 't nachtmaal te ontzeggen.’</p>
<pb n="72"/>
<p>‘'t Is ook voorwaar eene groote zaak,’ zeide Ludovica.</p>
<p>‘Bij ons te Amsterdam acht men dat geene zonde,’ fluisterde Huibert haar in, ‘wat die Dominé's de luiden hier in bedwang hebben; ze houden dan daar binnen Synode, met den Graaf van Leycester tot praeses!’ eindigde hij lachend.</p>
<p>Die naam maakte de Engelsche heeren opmerkzaam, die reeds door de stoornis en het plotseling staken van den dans wat getroffen schenen. Zij vroegen Elias, ‘of de Graaf dit vermaak dat ze nemen wilden liet verbieden?’ Toen hun gezegd werd wat er gaande was, haalden ze zeer verwonderd de schouders op; doch maakten verder geene aanmerking, zekerlijk was hun reeds door Leycester eerbied voor de Hollandsche gewoonten ingeprent.</p>
<p>‘Wij pleegden dan ook geene kleine schennis, onbedachten als we waren, te dansen hier in deze zaal, waar de Prins hoogloffelijker gedachtenis met zijne Fransche bruid bruiloft hield, “zonder dansen,” uit aanzien van de Predikanten!’ merkte Huibert aan met ironie. Maar genoeg, wij willen onze jonkvrouwen niet in ongelegenheid brengen: de geestelijke heeren bijten wat scherp als zij aanvallen! nemen we dus plaats op de zitten, <hi rend="i">gentlemen!</hi> en vertelt ons wat van uwe avonturen aan 't Engelsche Hof; dat zal licht min onschuldig zijn dan een dansken, doch dat valt niet onder de juridictie van de kerkelijke macht,’ voegde hij er in 't Hollandsch bij. ‘Kom hopman Elias, mijn vriend! vang gij aan.’</p>
<p>‘Van uwe liefdesavonturen allereerst,’ plaagde Ludovica.</p>
<p>‘Leider! dan zou ik niets te vertellen hebben...’</p>
<p>‘Gelooft hem niet, joffers! de halve vrouwelijke hofwereld was in rep en roer, toen hij afscheid nam: de Koningin zelve, nadat zij hem eens bij het ringsteken had opgemerkt, en een prachtigen diamanten gesp voor zijn bandelier had gezonden, tot loon zijner vaardigheid, liet hem niet naar Holland trekken, voordat hij de belofte had afgelegd te eenigen tijde met den Graaf van Leycester weder te keeren.’</p>
<p>‘Zegt Mylord Milbrowe de waarheid?’ vroeg Ludovica, Elias met toenemende belangstelling aanziende.</p>
<p>‘Ik kan 't niet ontkennen: de Koningin had de goedheid daarop aan te dringen; men weet het, zij mist ongaarne zooveel cavaliers van haar Hof; daarom, vermits er zoovelen met dezen oorlog naar Holland trekken, gelustte 't haar naar mij om te zien;
<pb n="73"/>maar dit geldt niet van de andere dames, en wie zou dit durven opsommen onder de liefdesavonturen?’</p>
<p>‘Neen, dit niet; maar Hare Hoogheid was niet de éénige die oogen voor u had,’ schertste Milbrowe.</p>
<p>‘'t Kan zijn,’ hernam Elias ietwat verdrietelijk, ‘maar ik herhaal hier, wat ik uwe Lordschap meermalen zeide, ik heb mijn hart in Holland gelaten.’</p>
<p>‘Ge hebt uwe liefste in 't vaderland?’ vroeg Huibert, die geloofde na dit woord die vraag te mogen doen.</p>
<p>‘Och, op wat droef gedenken voert mij dit propoost!’ zei Elias, meer met zeker ongeduld, dan met diep gevoel, ‘neen dan, ik heb hier geene liefste, maar ik heb hier mijn hart en mijne hand aan eene jonkvrouw geboden, doch zij was er niet van gediend.’</p>
<p>‘Hoe heeft dàt kunnen zijn!’ riep Ludovica, hem aanziende met zoo naïeve verwondering, dat Elias nauwelijks een glimlach kon bedwingen en Huibert de wenkbrauwen samentrok over het gulgauwe woord, waarin eene bekentenis lag, gevaarlijk genoeg zoo een jonge lichtzinnige die wilde opvatten, maar Elias had de edelmoedigheid haar het blozen te sparen; hij vervolgde snel, als wilde hij van dit ‘propoost’ afstappen, ‘sinds dien tijd ben ik besloten alle jonge en schoone meiskes mijne hulde te bieden; doch niet meer de stoute schoenen aan te trekken, daarmede men een blauwe scheen kan beloopen; ik denk oud vrijer te sterven, tenzij een jonstig geval het anders beschikke. En hiermede zijn mijne liefdesavonturen ten einde, <hi rend="i">Viscount</hi> Milbrowe en Sir Arthur hebben er vroolijker te verhalen... naar ik meene.’</p>
<p>‘Maar niet even oirbaar voor het gehoor van zedige joffers naar mij dunkt,’ zei Sir William Edmund, die niet van de dansers was geweest, en die evenmin voor de partij der scherts scheen te zijn.</p>
<p>‘Dat zeg ik nog niet, Sir!’ zeide Arthur Darcy, ‘alleen van de gelukkige eischt de courtoisy en de bescheidenheid, dat men zwijge; en van de ongelukkige... spreekt men liefst niet, tenzij men er van praten kan met de koelbloedigheid van onzen Hollandschen vriend, den hopman.’</p>
<p>‘Ik gaf er een mooi ding voor, om te weten wat daarginds tusschen mevrouwe moeder en die anderen verhandeld werd,’ fluisterde Huibert Ludovica in, als om haar af te leiden van het gesprek der heeren, waarnaar de schalke nieuwsgierige met luste scheen te luisteren.</p>
<pb n="74"/>
<p>‘Eilieve Huib! ga dan voor luisteraar spelen bij de statige luiden, sinds ge den lust verloren hebt voor den kout der jonkheid,’ voegde zij hem toe met verdrietelijken toon.</p>
<p>Door gelijke nieuwsgierigheid geprikkeld als Berck, is het in onze macht daaraan gehoor te geven.</p>
<p>De Graaf heeft aan de weduwe het voorstel gedaan, om hem gelden voor te schieten ten behoeve der uitrusting zijner troepen die hij tot het ontzet van Sluis wilde aanvoeren. Hij beloofde teruggave zoodra de Staten of de Koningin aan hunne beloften zouden voldaan hebben, maar terwijl men op de nakoming daarvan zou wachten, kon Sluis verloren gaan. Mevrouwe Berck zeide, dat zij het geld wel over had voor dit nobele doel, doch het grootste deel van haar vermogen, juist dàt wat zij niet behoefde om den grooten nasleep harer huishouding te onderhouden, was belegd in de zaken van haar broeder Gillis Tak die zijn handelshuis te Amsterdam had gevestigd, dezelfde wiens invloed op haar zoon Huibert zij betreurde. Het gebrak haar wel niet aan moed om haar aandeel op te eischen, maar zij vreesde, dat het wel wat een al te grooten knak zou geven in den omzwaai van zijn handel, en zou niet de wederschok daaraf zijn onwil tegen den Graaf kunnen verslimmeren? Daarbij, hoewel hij niet kon en zelfs niet zou weigeren, want hij was een eerlijk, billijk man, was toch zoodanige aanzienlijke som niet zoo haast los te maken; en eer de penningen voor den Graaf beschikbaar waren, zou daar wel zooveel tijd verloren zijn, dat zij althans ten dienste der wapening te laat zouden komen.</p>
<p>De Graaf zag het in, en zoodra hij begreep, dat een der ‘Amsterdamsche heeren’ in deze zaak moest gemoeid worden, terwijl hij het volstrekt noodig achtte in deze dagen zijne geldelijke bezwaren voor dezulken te verbergen, gaf hij het op en, schoon hij den goeden wil der weduwe niet betwijfelde, ontsloeg hij haar eenigszins kort van de moeite om die op deze wijze in daden te toonen, hoewel zij hem aanbood al wat zij in goud en in kostbaarheden bezat aan de goede cause ten offer te brengen.</p>
<p>‘Wij behoeven te veel om daarmede iets te vorderen, en nog daartoe, dit alles zou niet onopgemerkt kunnen blijven en gij hebt... kinderen, die u rekenschap kunnen vragen van deze berooving.’</p>
<p>‘Mijn zoon Huibert,’ zuchtte de weduwe halfluid, ‘voorwaar,
<pb n="75"/>doorluchtige heer! wie mij dat gezegd had, mij, die als de rijkste vrouw van Dordrecht bekend sta, dat ik zoo arm en zoo onbehulpelijk zou zijn, waar het de vraag is een vriend te verplichten en dan nog een vriend van uwe kwaliteit en voor zulke zake!’</p>
<p>‘<hi rend="spat">Alas</hi>, mevrouw! wie kan zich rijk noemen?... eeniglijk zij, wien het gegund is hun staat te zetten naar hunne middelen.’</p>
<p>‘Die vrijheid hebben gij en ik niet.’</p>
<p>‘Ik ben Gouverneur-Generaal der Nederlanden, ik houde bijna al de hoogste eereambten en waardigheden van Engeland; ik heb kasteelen en landgoederen, daarvan vorsten afgunstig mogen zijn; en toch... ik kan mijne nuttigste ontwerpen niet doorzetten, vanwegen geldgebrek, en ik zie 't vooruit, ik zal arm sterven!’</p>
<p>‘En ik onmetelijke schatten nalaten, daaraf ik in mijn leven niet eens het gebruik heb kunnen maken ten dienste eener zake, waarvoor ik Godes hulpe dag bij dag inroepe.’</p>
<p>‘Toch wel, nobele vrouwe, zij helpen u aan invloed onder uwe medeburgers, dat moet gewis zijn.’</p>
<p>‘O! wat dat belangt... doch wat zal daarmede eene vrouwe!...’</p>
<p>‘Veel, zeer veel; zoo 't u gelieft die aan te wenden voor mij, zal ik u aangeven, welke diensten gij mij daarmede kunt doen, doch dit later; nu wil ik eerst zien, of deze stad van Dordrecht iets voor mij over heeft.</p>
<p>‘Alles, Mylord! wees er zeker op, alles wat slechts in hare macht staat.’</p>
<p>‘Ik houde mij daaraf nog niet verzekerd.’</p>
<p>‘Uwe Doorluchtigheid zal bij ervaring mijne waarwoordigheid inzien, vermits zij welhaast onder ons voor goed haar verblijf zal houden...’</p>
<p>‘Ook dat is nog in 't ongewisse; Burggraaf, zie dan toch eens uit of meester Menin niet komt!...’</p>
<p>‘Hoe, dit nog in 't ongewisse? Uwe Excellentie weet doch, hoe vast de Magistraat daarop rekent en wat hij al heeft gedaan om dat voor Uwe Doorluchtigheid aannemelijk te maken.’</p>
<p>‘Ik weet dit, maar, alevel... welnu, Mr. Daniël?’</p>
<p>‘Nog niemand, Mylord!’</p>
<p>‘Hapert het er ietwes aan het Nieuwe Hof, en staat dat verblijf Uwe Excellentie niet wel aan, na het bezichtigd te hebben?’ vroeg zij met bezorgdheid.</p>
<pb n="76"/>
<p>‘Integendeel, Mevrouw! het is zoo goed ingericht en zoo wel naar mijn smaak, of de werkmeesters in mijn hart gelezen hadden; dezen middag heb ik alles in oogenschouw genomen en de kleine veranderingen, die ik begeere, zullen nog worden daargesteld.’</p>
<p>‘Zoo schort het aan mijne heeren van den Magistraat?’ vroeg mevrouw Berck met bevreemding. Doch Leycester antwoordde niet; hij had voetstappen gehoord in het aangrenzende vertrek en zond Burggraaf nogmaals heen om te zien wie er kwamen.</p>
<p>Mr. Daniël keerde terug met het bericht, dat de Predikanten Hendrik van den Cornput en Jeremias Bastingius daar waren en gehoor verzochten.</p>
<p>‘Leidt ze binnen,’ beval Leycester zeer verdrietelijk; want hij wist wat zij hem het allereerst zouden vragen en hij wist niet hoe hij er op zou antwoorden, zoolang hij geene gerustheid had omtrent Menin.</p>
<p>Als men denken kan, vingen de kerkdienaren aan met den Graaf te danken voor de groote goedheid en gunst dezen landen en der Kerke Christi bewezen met zijne gewenschte wederkomst, en met de hoop uit te drukken, dat welhaast deze goede en welgetrouwe stad Dordrecht de groote eere en 't voorrecht zou genieten Zijne Doorluchtigheid voor vast in haar midden te hebben.</p>
<p>‘Ja, mijne heeren, zoo God wil zal dat zijn! doch als ik u heb laten aanzeggen, keere ik reeds morgen naar Middelburg om van daaruit middelen te beramen ter verlossing van de goede stad Sluis. Ik kan dus nog niet weten werwaarts de aangelegenheden van den oorlog mij voeren zullen.’</p>
<p>‘Maar in elk geval zal Uwe Doorluchtigheid den zetel van zijn Gouvernement ergens moeten vestigen, en naar 't geen er tusschen Uwe Vorstelijke Genade en onzen Magistraat is overeengekomen...’</p>
<p>‘Hebt gijlieden alle recht van mij te wachten, dat ik daartoe uwe stad zal kiezen,’ viel Leycester in ‘en weest zeker, mijne heeren, dat het niet aan mij zal liggen, zoo dat anders gevallen mocht.’</p>
<p>‘<hi rend="i">Niet</hi> aan Uwe Doorluchtigheid, maar dan toch aan iemand anders,’ viel de vurige Cornput in. ‘Wij staan versteld van die aarzeling, Mylord! bij 't gene men als eene afgedane zaak beschouwde, na alles wat er hier gedaan is om Uwe Excellentie goed genoegen te geven en na de uiterste vlijt, die wij kerkdienaren hebben aangewend om de gemeente te stemmen tot het
<pb n="77"/>recht besef der hooge eere en 't zonderling voorrecht, dat haar staat te wachten met Uwe Vorstelijke tegenwoordigheid binnen hare muren.’</p>
<p>‘Wilt dit vertrouwen, welwaarde heeren en lieve bijzondere vrienden, dat de zwarigheid niet van mij komt, maar er kunnen hindernissen zijn....’</p>
<p>‘Gelief ze te noemen, Doorluchtigste Heer, wij smeeken het U allerootmoedigst en zoo het van menschen wil en werk afhangt zullen wij ze wegruimen. Is er misverstand tusschen U en onzen Magistraat? Schort het aan de heeren Staten van Zuid-Holland en zullen wij dan de Synode van Rotterdam inroepen, om ze te bewegen Uwe Excellentie satisfactie te geven?...’</p>
<p>‘Met gunst, neen, mijne heeren! daarvan is gansch geene vrage; doet niet met al, zonder dat ik u daartoe zal hebben aangezocht. Ik ken zelf nog de beletselen niet, die er mogen bestaan. Wat mij belangt, ik wil omzichtig handelen, en zou wenschen, dat <hi rend="i">alle mijne vrienden</hi> desgelijks deden.’</p>
<p>Men ziet, dat de voorstellingen van Willoughby op Leycester niet zonder invloed gebleven waren. Hij wilde den ijver zijner vrienden intoomen om zijne vijanden te winnen; de kerkdienaren zagen elkander aan met onrustige bevreemding. Zij hadden den Graaf in gansch andere stemming gewacht, zij begonnen te vreezen, dat wie zij hunne tegenstanders achtten, nu het oor hadden; maar Leycester vervolgde met meer gemeenzaamheid: ‘Mij dacht, ge waart met u meerderen dienaren hier in deze gemeente; waar zijn de overigen? waarom zijn ze niet hier?’</p>
<p>De Graaf had eenige achterdocht, dat er verdeeldheid in 't consistorie bestond om zijnentwil en zoo achtte hij die vraag goed voor eene afleiding. Wat de verdeeldheid betrof, deze bestond niet, maar de afleiding was gevonden, want Dr. Jeremias Bastingius nam nu het woord en verklaarde, dat de liefelijkste eenstemmigheid heerschte in hun consistorie, sinds de dwaalgeest, Herman Herberts, uit hun midden was verdreven, doch dat zijn medebroeder Becius aan eene andere gemeente ter leen was gegeven voor eenigen tijd, en dat Naeranus voor 't oogenblik afwezig was om de zitting der Synode te Rotterdam bij te wonen en te helpen aandringen, dat men nu overal in Holland de nieuwe kerkorde mocht invoeren.</p>
<p>‘Zoo is die dan nog altijd niet ingevoerd?’ vroeg Leycester.</p>
<pb n="78"/>
<p>Zij antwoordden, als men denken kan, met een breed verhaal van al den openlijken tegenstand en geheime tegenwerking, die deze zaak, waarin de Graaf zooveel belangstelling had getoond, van de zijde der Staten van Holland ontmoette.</p>
<p>Leycester's verontwaardiging steeg met iedere opsomming, en zeker had hij die lucht gegeven, zoo niet het binnenkomen van Burggraaf hem afgeleid had.</p>
<p>‘Is Menin eindelijk dáár?’ vroeg hem Leycester, het gesprek met de kerkdienaren afbrekende.</p>
<p>‘Neen, Mylord! daar is in de aangrenzende kamer een vreemd heer samen met den zoon des huizes, die hier binnen wilde komen, om mevrouwe Berck toe te spreken, hoewel hem gezegd werd, dat Uwe Doorluchtigheid hier was en ongestoord wilde zijn.’</p>
<p>‘Een vreemd geval, mevrouw,’ zeide Leycester, de weduwe aanziende, wier gelaat onrust en bekommering teekende.</p>
<p>‘Wie mag het zijn,’ vroeg zij, ‘Burggraaf?’</p>
<p>‘Hij noemt zich Gillis Tak,’ antwoordde deze.</p>
<p>‘Mijn broeder!’ riep de weduwe verbleekend; maar snel was haar besluit genomen, zij wendde zich tot Leycester. ‘Sta mij toe, Genadigste Heer, hem te gaan begroeten; hij komt simpellijk om mij een bezoek te brengen en Uwe Excellentie zal geenszins gestoord worden.’</p>
<p>‘Doe zoo, mevrouw!’ sprak de Graaf, zelf verheugd over den inval der weduwe, die nu schielijk de kamer verliet, terwijl kort daarna de predikanten hun afscheid kregen.</p>
<p>‘Een vreemde welkomst, vrouw zuster!’ sprak meester Gillis deze toe, zoodra hij haar zag, ‘dus placht ge nooit voorheen uwe bloedmagen te ontvangen.’</p>
<p>‘Huibert moet er u de oorzaak van hebben uitgelegd; een elk kan hier nu maar zoo niet binnentreden, uit aanzien van den Doorluchtigen bezoeker, die mijn huis met zijne tegenwoordigheid vereert.’</p>
<p>‘Ik ook wensch de eer van die tegenwoordigheid te genieten,’ hernam hij half spotachtig, half ernstig.</p>
<p>‘Dat kan niet zijn, broeder! Ik mag niemand binnenleiden, zonder 't goedachten van den Graaf.’</p>
<p>‘Huibert zegt mij, dat die Heer uw huisvriend blijkt en naar mijn verstand passen huisvrienden en bloedmagen bijeen.’</p>
<p>‘In stede van u met jokkernijen te tuischen, had Huibert beter gedaan mij van uwe komst vooraf te onderrichten. Ik had dan
<pb n="79"/>voor een behoorlijk onthaal kunnen zorgen,’ sprak mevrouw Berck, haar zoon aanziende met een blik van verwijt.</p>
<p>‘Moeder! gij kunt mijn woord gelooven, ik wist van niets.’</p>
<p>‘Hij kon niets weten,’ hernam meester Gillis. ‘Ik had zaken te Rotterdam en daar wezende, viel 't mij in met een vriend, dien ik bijgeval ontmoette, naar Dordrecht over te steken. In de herberg de Gouden Arend ontmoette ik meester Jacob van der Does van Noortwijk en andere kennissen, die mij zeiden, dat de Graaf van Leycester hier aangekomen was, maar van zijn bezoek bij u wisten ze niets. Ik kom aan uw huis, vind daar een oploop van volk en Engelsche trawanten aan uwe deur, wordt gehinderd in 't binnengaan en vind mij verplicht, aleer men mij toegang gunt, naar uw zoon te vragen, die mij tot u wil brengen, maar daarin belet wordt door een persoon, die niemand anders is dan de Reingoudist Mr. Daniël Burggraaf, dien wij Amsterdammers maar al te goed kennen. Ziedaar een kort verhaal van mijn wederspoed, zuster! dien ge verzachten zult, zoo ik hope, door mij niet langer hier staande te houden.’</p>
<p>‘Mijn geheele huis is te uwer beschikking. Ik zal laten aanrichten in welke kamer het u zal believen’...</p>
<p>‘Dat bedoele ik niet. Ik wil, dat ge mij bij den Graaf zult aandienen; 't gelust mij ook eenmaal den hoveling te spelen.’</p>
<p>‘Neen, broeder, dat doe ik zeer zeker niet,’ antwoordde mevrouw Berck met vastheid.</p>
<p>‘Ziedaar dan iemand, die het in uwe plaats zal doen,’ sprak Gillis, op Menin wijzende, die juist binnentrad en reeds terstond onthutst staan bleef, zoodra hij den Amsterdamschen heer had opgemerkt.</p>
<p>‘Is het zoo niet, Pensionaris van Dordt, gij komt uwe opwachting maken bij den Graaf, en zult mij voorstellen?’</p>
<p>‘Als gij dat verlangt, meester Gillis,’ hernam Menin, aarzelend en zichtbaar verlegen, ‘maar uwe gevoelens mij bekend zijnde, kan ik nauw denken dat het u meenens is.’</p>
<p>‘Het is meenens, doch... zoo 't u niet gelieft mij dien dienst te doen, zal ik denken dat gij wel zeer singuliere besognes hebt met den Graaf, buiten weten uwer collega's.</p>
<p>‘Zoo kom met mij! hetgeen ik Zijner Excellentie heb aan te dienen, moge vrij Holland door klinken,’ zeide nu Menin, op eens besloten en, na even aan de deur zijn naam te hebben genoemd, trad hij binnen, gevolgd door den Amsterdamschen heer.</p>
<pb n="80"/>
<p>De Graaf verwelkomde Menin met een uitroep van blijdschap en ongeduld, die echter terstond werd gesmoord door eene vraag van ergernis en teleurstelling, toen hij den vreemdeling opmerkte.</p>
<p>Menin wist hem te bevredigen door op fijne wijze te kennen te geven, hoezeer hij, ondanks zich zelf, een ander met zich voerde; en Leycester, die snel begreep, ontving Mr. Gillis Tak, als lid van de Amsterdamsche vroedschap, koel, maar toch hoffelijk; en Mr. Gillis, van zijne zijde, scheen bij deze gelegenheid zijn neef te willen toonen, hoe men vrijen zin met eerbiedige vormen vereenigen kan.</p>
<p>Huibert voelde zich beschaamd en mevrouw Berck gerustgesteld door die wisseling van uiterlijke plichtplegingen, maar Leycester was zeer weinig voldaan met die uitkomst. Daar had hij nu eindelijk Menin, maar de mogelijkheid om een vertrouwelijk woord met hem te spreken was hem afgesloten; eene enkele vraag oordeelde hij toch te kunnen doen.</p>
<p>‘Pensionaris van Dordt! ik wensch van u te weten, waarom de Gecommitteerden der Staten, tot welke gij behoort, mij herwaarts gevolgd zijn, en aanhouden op een gehoor hier ter stede, ofschoon ik hen te Middelburg verdaagde?’</p>
<p>‘Mylord! ik hoop de eer te mogen hebben Uwe Doorluchtigheid daarop klaarlijk te adverteeren... op morgen... als Uwe Excellentie mij vergunnen wil haar met mijne collega's te komen begroeten.’</p>
<p>‘Ik heb gezworen, dat ik hen niet zou ontvangen.’</p>
<p>‘Ik ben hier gekomen, Mylord, om dit in mijn particulier bij Uwe Excellentie aan te dringen, haar wel ootmoediglijk biddende ons die gunst niet te weigeren’.... En Menin zag den Graaf bij die laatste woorden zóó smeekend en veelbeduidend aan, dat Leycester oordeelde te moeten toestemmen. Maar daarop toch ontevreden over dit toegeven en berekenend, dat hij zich niet van den Amsterdammer zou kunnen ontslaan, zonder ook Menin te verjagen, nam hij zelf eenigszins kort en overhaast zijn afscheid, tot bittere teleurstelling van mevrouw Berck, die hij echter trachtte te bevredigen door toe te staan, dat eenige heeren van zijn gevolg deel namen aan het avondmaal, dat de vrouw des huizes voor hem had aangericht.</p>
<p>Hij verwijderde zich met Burggraaf en Sir Valentin, door Menin, meester Gillis, Huibert en mevrouw Berck tot aan de voorpoort uitgeleid.</p>
<pb n="81"/>
<p>Tegelijk met den Graaf verlaten wij het huis der rijke weduwe, waar hij den vrede niet achterliet, hoewel buiten zijne schuld. De zaden van onrust en verdeeldheid waren daar alreede te zijner oorzake gestrooid.</p>
<p>Hoewel uit nooddwang gegeven, hield de Graaf zijn woord aan Menin en ontving de commissie der Staten, toen die den volgenden dag de onbescheidenheid had zich opnieuw tot een gehoor aan te melden. Hij ontving ze hoffelijk, en verborg meesterlijk zijn misnoegen over hunne volharding om hem te komen begroeten op eene andere plaats dan hij zelf had aangewezen.</p>
<p>Zij ook toonden nu geene andere gevoelens dan die van dankbaarheid over zijne terugkomst, terwijl hij hun op zijn gewonen ernstigen toon te kennen gaf: ‘dat hij alleen gekomen was ter vordering van Godes eere, en ter conservatie van hun land, dat hij daartoe op de hulp der Staten rekende om hem vlijtiglijk te adsisteeren, bijzonder <hi rend="i">tot ontzet der stad Sluis</hi>, begeerende, dat zij hem tot vordering van 't zelve van stonden aan zullen volgen naar Middelburg, om wijders aan te hooren 't geen hij hun daaromtrent had te proponeeren.’ Zij beloofden alzoo te doen; de Graaf keerde daarop onverwijld naar Middelburg terug, maar - de gecommitteerden bleven nog te Dordrecht dien geheelen dag en een gedeelte van den volgenden, zoodat zij eerst in den morgenstond van den 20<hi rend="sup">sten</hi> Juli te Middelburg zijn aangekomen.</p>
<p>Dachten zij er dan niet aan, dat met iedere ure vertraging de zorgvolle toestand der stad Sluis klimmen moest, totdat reddeloosheid daarvan de uitkomst zou zijn, juist als men ter redding aansnelde? Dachten zij er niet aan, of was het hun onverschillig? Zeker is het, dat Amsterdam als handelsstad geen overgroot belang had bij 't behoud eener Vlaamsche haven, maar dat de geheele Hollandsche partij het van zeer groot gewicht rekende, dat de Graaf van Leycester terstond bij zijne terugkomst niet over al te groote macht en middelen zou kunnen beschikken, noch in werkelijkheid het gezag en den invloed zou in handen krijgen, waarvan zij eens voor al besloten hadden hem slechts den schijn te leenen.</p>
</div>
<div type="chapter"><interpGrp><interp type="primair" value="sluis001"/></interpGrp>
<pb n="82"/>
<head rend="h3">IV. Allerlei misverstand, waarbij de belangen van Sluis juist niet bevorderd worden.</head>
<p>De Gouverneur-Generaal had niet naar de aankomst der gecommitteerden gewacht om met den Kanselier en de aanwezige leden van den Staatsraad maatregelen en besluiten te nemen, die het ontzet van Sluis konden bevorderen en die slechts noodig hadden door den geheelen Staatsraad en door der Staten afgevaardigden te worden goedgekeurd om te worden uitgevoerd. Zoodra hij dus bericht ontving van hunne aankomst, belegde hij den Staatsraad en liet daarvan de commissie bericht geven, die dan ook onverwijld compareerde.</p>
<p>Terwijl die wichtige samenkomst plaats vond in de groote gehoorzaal van het Hof van Zeeland, Leycesters tegenwoordig verblijf, waren er in een der aangrenzende vertrekken eenige edellieden en officieren bijeen, die tot het Huis van den Graaf behoorden of op andere wijze tot dezen in nauwe betrekking stonden en wier belangstelling in hetgeen daar binnen werd verhandeld niet gering was, hoewel de meesten hunner, bij het zien op de algemeene zaken, toch het allereerst aan hunne eigene belangen of bijzondere wenschen en verwachtingen dachten.</p>
<p>Onder hen merken wij op, behalve Sir Valentin, <hi rend="i">Viscount</hi> Milbrowe en Master Arthur Darcy, onzen Hollandschen hopman, Elias Leoninus en Sir William Edmund, den jongen Schotschen Kolonel, die wij allen reeds ten huize van mevrouwe Berck hebben ontmoet.</p>
<p>Zij schertsen en praten onderling met gedempte stem om de nabuurschap van de raadzaal, doch hunne gesprekken zijn daarom noch minder levendig, noch minder vrij.</p>
<p>‘Ik gaf er een lief ding om, dat ze het daar binnen nu schielijk eens waren om ons te laten optrekken tot ontzet van Sluis; dit leven hier te Middelburg valt mij onlijdelijk zwaar!’ riep de jonge <hi rend="i">Viscount</hi>, terwijl hij al geeuwende de armen uitstrekte, als iemand die aan duldelooze verveling lijdt.</p>
<p>‘Het is zeker gansch wat anders dan het leven te Greenwich en de pleiziertochtjes met de Koningin, Lord Henry,’ voegde kapitein Ralph Rowen hem toe, een ruwe, plompe personaadje, die zeker den Lord de voormalige hofgunst benijdde, ‘maar toch
<pb n="83"/>zoolang de volijverige Dordtsche Magistraat de tafel des Graven en de onze dus goed blijft verzorgen van verschen zalm en keur van wijnen, is het nog wel uit te houden, dunkt mij, in 't gevolg van onzen Graaf van Leycester.’</p>
<p>‘Het kan zijn, Sir! dat u de tafel bevalt,’ hernam Milbrowe droogjes, ‘maar ik voor mij placht beter dan dit te vinden aan mijne eigene; ook meene ik, dat wij niet herwaarts over gekomen zijn om te banquetteeren, maar om krijg te voeren om deze goede landen van den Spanjool te verlossen, niet om 't gevolg uit te maken van Zijne Genade den Lord Opperstalmeester.’</p>
<p>‘Wil zwijgen, <hi rend="i">Viscount!</hi> of spreek anders,’ zeide Sir Valentin, ‘de Graaf van Leycester is hier geen Opperstalmeester, maar - Gouverneur-Generaal!’</p>
<p>‘Verschoon - de gewoonte’... hernam Milbrowe, ‘ge weet, Sir! onder welken titel ook, ik eerbiedig den Graaf en volgde hem uit gehechtheid, hetgeen niet insluit, dat ik mij niet stelde tot zijn persoonlijken dienst, maar tot dien der Koningin en deze Geuniëerde Provinciën.’</p>
<p>‘Als Kolonel der Schotsche garde kan ik niet zeggen, dat ik <hi rend="i">niet</hi> tot des Graven persoonlijken dienst ben,’ voegde William Edmund er bij met een glimlach, ‘maar toch brandt mij de degen in de schede bij deze ruste, waar de goede cause der vrijheid en der religie beide recht hebben op onze daden.’</p>
<p>‘Gij weet het, mijne heeren! het ligt niet aan Mylord Graaf!’ zeide Sir Valentin.</p>
<p>‘Dat weten wij allen, doch dit belet niet, dat op deze wijze alles verkeerd gaat. Ik ben hier met mijne driehonderd man ruiterij, die iederen dag onderhoud vorderen en ik weet nog niet eenmaal hoe er in de kosten daaraf zal voorzien worden,’ merkte Arthur Darcy aan.</p>
<p>‘En nog zou men zich het wachten getroosten, mits men hier nog wat geneugte vond, maar <hi rend="i">upon my honour</hi>, het is hier onder deze Zeeuwen niet uit te houden,’ viel Milbrowe uit.</p>
<p>‘Ik heb u dat niet hooren zeggen voor ge in Dordrecht geweest zijt,’ sprak Elias met zekere bedoeling, terwijl hij hem met een onderzoekenden blik gadesloeg.</p>
<p>‘Welnu, ja! ik erken het, in Dordrecht beviel het mij beter.’</p>
<p>‘Sinds het bezoek met den Graaf ten huize van zekere weduwe en den vroolijken avondmaaltijd, die daarna is gevolgd?’</p>
<pb n="84"/>
<p>‘Juist zoo, mijn nobele hopman, dit uitgevonden te hebben doet uw vernuft eer aan.’</p>
<p>‘Daar behoefde juist niet veel vernuft toe, <hi rend="i">Viscount,</hi> iedereen zag 't u aan en gij hebt het al zeer weinig verborgen, dat zekere jonkvrouwe uwe preferentie wegdroeg.’</p>
<p>‘Dat mij weinig kon baten, sinds ze alvorens, door eigene gulgauwe bekentenis, haar voorkeur aan u had geschonken.’</p>
<p>‘'t Geen niet belette, dat gij haar daarna zeer ijverig het hof hebt gemaakt.’</p>
<p>‘Waarom zou ik niet? vrouwengunst is grillig en wankelbaar; gij hadt u uitgelaten, dat u daarnaar niet gelustte.’</p>
<p>Elias beet zich op de lippen en kleurde sterk, vooral toen de <hi rend="i">gentlemen</hi>, die het banket bij mevrouw Berck hadden bijgewoond, begonnen te glimlachen.</p>
<p>‘Mijzelve en mijne intentiën daargelaten, was er toch iemand tegenwoordig, te wiens wille gij u hadt behooren te ontzien van zoo dringend naar die gunste te staan,’ hernam Leoninus, die zich zelf nog niet goed wist te verklaren, waarom hij zooveel leedgevoel had over eens anders krenking.</p>
<p>‘Wie toch kon die iemand zijn?’ vroeg de <hi rend="i">Viscount</hi>, ‘wel niet de vrouwe des huizes, die, naar 't mij toescheen, met niet al te booze oogen mijne oplettendheden voor hare schoone huisgenoote gadesloeg.’</p>
<p>‘Neen, niet de gastvrouw, Mylord! maar de verloofde!’</p>
<p>‘Ei zoo, is ze verloofd?’ zeide Milbrowe losweg, ‘en met wien toch?’</p>
<p>‘Met den zoon des huizes, meester Huibert Berck.’</p>
<p>‘Meent ge, dat ik ter zijde zou gaan voor de aanspraak van dien stroeven, stijven Hollander, zoo 't mij anders goed dacht?’</p>
<p>‘Ik meen, Mylord! dat zulke rechten van een Hollandsch burger heilig zijn en geëerbiedigd moeten worden, zelfs door een Engelsch edelman, en waar men van andere opinie is, Mylord <hi rend="i">Viscount</hi> Milbrowe! ben ik van zins zeer ernstelijk bij de mijne te blijven.’</p>
<p>‘Mij dunkt, heer hopman Leoninus! gij neemt de krenking <hi rend="i">van een ander</hi> wel wat al te zwaar op,’ hernam Milbrowe, altijd bedaard en ietwat spotachtig, terwijl Elias al meer en meer zijne bedaardheid verloor.</p>
<p>‘Die ander, Mylord, is mij geen vreemde; het is mijn landgenoot, een goede bekende en hij niet tegenwoordig zijnde, is
<pb n="85"/>het aan mij om het voor hem op te nemen,’ hervatte Elias met vlammenden blik, en naderde Milbrowe, om er fluisterend eenige woorden bij te voegen, maar Sir William Edmund trad tusschen beide.</p>
<p>‘<hi rend="i">Bij Heaven!</hi> hopman Elias, wat vangt gij aan? hoe laat gij u dus op eenmaal door drift vervoeren tegen Lord Milbrowe, ons aller vriend en de uwe? wilt gij dien uitdagen om een scherts! want ik ben er zeker van, hij wilde slechts schertsen, u een weinigje kwellen, anders was het niets. Zeg het hem zelf, Henry, en hij zal bevredigd zijn.’</p>
<p>‘Dat ik dit zeggen zou om eene uitdaging te ontgaan,’ antwoordde nu Milbrowe, plotseling ernstig en fier, ‘waar denkt ge aan, William, gij die mij kent? Voorzeker, nu het blijkt, dat hopman Leoninus die intentie heeft, zullen wij den degen trekken!’</p>
<p>‘Zoo zij het!’ riep Leoninus, ‘want al ware het scherts geweest, ze viel zoo weinig in mijn smaak, dat ik u die meen te verleeren.’</p>
<p>William Edmund zag in dat, na die verklaring van Elias, iedere verdere uitlegging van Milbrowe's woorden ongepast en overtollig zou zijn en dat het vruchteloos ware zijn landgenoot langer een strijd te ontraden, waartoe deze werd uitgetergd; wel beproefde Sir Valentin tusschen beiden te komen, in naam van Leycester, maar zonder gevolg; men koos de getuigen, men kwam overeen, dat de twist zonder uitstel moest beslist worden en de beide partijen verwijderden zich, gevolgd van Sir William en Master Arthur Darcy, zonder dat het bij de overigen, al te gewoon aan dergelijke tooneelen, groot opzien baarde of groote onrust. Zoo iets moest zijn loop hebben, oordeelden zij, en als er voldaan werd aan alle wetten van het duël, als beide partijen zich goed en dapper gedroegen, als het allerergste niet plaats vond, zoodat de dood of de levenslange verminking van een hunner daarna volgde, dan was er bij zulk een voorval niets te betreuren. Toch bracht die verwijdering eene oogenblikkelijke stilte teweeg, die te eerder de aandacht terugbracht op hetgeen er in de raadszaal omging.</p>
<p>‘Ik zorge,’ fluisterde Sir Valentin met een bedenkelijk gezicht derwaarts heenwijzende, ‘dat daar binnen zoomin eenigheid heerscht als hier; zooeven hoorde men nog de kalme statige stem van den Kanselier, wiens sierlijk Latijn de Koningin groot genoegen zou geven, maar nu hoort men de zware basstem van
<pb n="86"/>een der Hollandsche heeren, en, naar den toon te oordeelen, schijnen het geene hoffelijkheden.’</p>
<p>‘Mij dunkt, Sir, gij vergist u,’ zeide nu een der officieren, die wat dichter bij de deur der zaal was gezeten, ‘ik hoor een zachten ietwat weifelenden toon en, zoo ik mij niet bedriege, wordt er gesproken in de Engelsche taal.’</p>
<p>‘Juist, dat is de stem van den Pensionaris van Dordt,’ hernam Sir Valentin, ‘hij vertolkt voor Mylord hetgeen er zooeven gezegd is. Stilte nu! bid ik u, mijne heeren! de Graaf neemt het woord; uit zijn toon kan ik opmaken, of daar goeds dan kwaads is medegedeeld.’ Werkelijk zwegen nu allen, hetzij uit eerbied voor 't verlangen van den eersten Kamerheer, hetzij omdat ze zelf nieuwsgierig waren iets te raden van 't geen er voorviel. Men hoorde nu zeer duidelijk, dat Leycester sprak eerst ernstig en waardig, daarop sneller en scherper, toen met zekeren klem en daarna zwijgen, als gold het eene beslissing op eene vraag, waarop hij antwoord wachtte. Ralf Rowen stond op en beproefde het door eene reet der deur heen te zien en legde den vinger op den mond, als wilde hij de anderen nog dieper stilte aanbevelen.</p>
<p>Hij zelf kon echter niets verstaan, ofschoon hij de woorden kon hooren, want er werd Hollandsch gesproken.</p>
<p>‘'t Is een deftig man, die daar spreekt,’ zeide Rowen.</p>
<p>‘Het zal de heer van der Does zijn,’ mompelde Sir Valentin.</p>
<p>‘Hetgeen hij gezegd heeft, wordt weer vertolkt, maar, bij mijn ziel! ik versta er geen woord van,’ fluisterde Rowen, zich naar de anderen toekeerende, ‘want die man spreekt of het hem moeite kost de woorden er uit te brengen; zijne stem hapert bij wijlen. 't Zijn overzeker geene bevredigende woorden, die hij heeft over te brengen en de Graaf neemt ze niet goed op ook, want zijne stem trilt van drift, nu hij antwoordt. Ik versta niets; de Graaf zit aan 't hooger einde, gansch in de verte, maar ik zie zijne gebaren, hij kan zijn toorn niet meer beheerschen. Hij slaat met de vuist op de tafel.’</p>
<p>‘<hi rend="i">Great Heaven,</hi> wat gaat er om!’ riep Sir Valentin met angstige gedempte stem, ‘om eene lichte zaak zou Mylord zich niet dus heftiglijk in toorn laten ontsteken in den vollen Staatsraad.’</p>
<p>‘Tsa lustig, Graaf! zeg ze waar 't op staat: als het gebabbel u verveelt, zijn wij hier om er een eind aan te maken!’ riep Rowen halfluid, met het oog op het wijde sleutelgat.</p>
<pb n="87"/>
<p>‘Laat het zoo goed zijn, Kapitein,’ zeide Sir Valentin zacht, doch met nadruk, ‘ik zorge, we drijven de onbescheidenheid te ver. - Waarom toch dit? Wij allen hebben groot belang bij 't geen daar omgaat.’</p>
<p>‘Gelukkig! de Kanselier komt er tusschen,’ hernam Sir Valentin, door eigene onrust tot dezelfde onbescheidenheid geprikkeld.</p>
<p>‘Dat zijn weer de Hollanders; ze schijnen veel in het midden te brengen, dat den Graaf niet smaakt, want zijne Lordschap stampvoet van ongeduld!’ Nauwelijks had de Kamerheer uitgesproken, of men hoorde duidelijk een verward gemompel en het geraas van stoelen, die met haast werden teruggeschoven. Rowen en Sir Valentin sprongen terug, terwijl de laatste met een ontsteld gelaat zeide: ‘De Staatsraad gaat uiteen!’</p>
<p>Ook ging nu de groote zaaldeur open en de Graaf van Leycester kwam of liever stormde binnen, gevolgd van den Kanselier en de beide Engelsche leden van den Staatsraad. De officieren en edellieden stonden op bij zijne nadering en schaarden zich eerbiedig ter zijde; maar de Graaf scheen hen niet op te merken, hij wierp zich neer op den eersten stoel den beste, dien hij onder zijn bereik vond, en gaf de ergernis, die hij moest geleden hebben, lucht met den uitroep:</p>
<p>‘Gij ziet het, Kanselier! ze willen niets voor mij doen, ze denken op niets dan om mij te krenken?’</p>
<p>‘Neem het anders, Mylord! juist omdat ze nu wenschen te voldoen aan Uw billijk verlangen, willen ze niet op losse gronden beloven’...</p>
<p>‘Van nu aan mogen ze doen of laten wat ze willen; ik trek er de handen van af, ik keer naar Engeland terug.’</p>
<p>‘Mylord, mijn Genadige Heer! zeg dit niet zoo luide, niet ten aanhoore van zoovele getuigen!’ smeekte de Kanselier, hem met droeven ernst aanziende, ‘dit zijn woorden die de hitte van den toorn u doen spreken, en die nog niets onherstelbaar maken, zoolang ze hier blijven, maar op de discretie van zoovelen als ons omringen, valt niet te rekenen.’</p>
<p>‘Ook wordt die niet van hen geëischt,’ riep de Graaf met verheffing van stem, ‘ik zelf zal welhaast openlijk verkondigen, wat ik nu zeg en, wat meer is, ik zal het doen!’</p>
<p>‘Wat toch, Mylord! mijn Genadige Meester!’ riep Sir Valentin,
<pb n="88"/>den Graaf met goedhartige onrust genaderd, ‘wat toch kan er zijn voorgevallen, dat Uwe Excellentie in dezen gemoedstoestand brengt?..’</p>
<p>‘Ik kan u dat alles nu niet zeggen, Sir! weet alleen, dat ik gegriefd en beleedigd ben, bovenmate en dat het mij beter zal zijn nu haastelijk naar Engeland weder te keeren, dan nog langer hier te blijven, zonder bate voor de goede cause en tot schade van mijne eere.’</p>
<p>‘Niemand zal die te na komen, zoolang zooveel dappere edellieden aan uwe zijde staan, Mylord!’ sprak Baanderheer Willoughby, die Leycester naar Middelburg was gevolgd en die nu binnentrad. ‘Ik smeek u, <hi rend="i">my very good</hi> Lord! geef mij eenige opheldering over deze schrikwekkende klachten.’</p>
<p>‘Gij zult ze hebben, <hi rend="i">Wilby!</hi> alleen laten eerst deze lieden zich verwijderen; wij zijn al te veel omringd voor zulke mededeelingen,’ hernam nu de Graaf, die reeds kalmer was geworden en tot beter nadenken kwam.</p>
<p>Sir Valentin haastte zich dien wenk te doen gehoorzamen, en de Kanselier beval hun met korte, maar dringende woorden, stilzwijgendheid aan over het voorgevallene. Niemand bleef, dan hij zelf, de beide leden van den Staatsraad, Kiligrew, Bele en Willoughby, terwijl Sir Valentin bevel kreeg niemand verder toe te laten.</p>
<p>‘Eilieve, mijnheer! <hi rend="i">Kantzelaer</hi>, zeg aan den Baron kortelijk over, wat ik u in mijn naam den Gecommitteerden der Staten heb laten voorstellen. Het bloed is mij nu te warm om die goede schikkelijke woorden te herhalen,’ zei Leycester, en wierp zich in den rug van zijn stoel, als had hij eene wijle behoefte aan rust.</p>
<p>‘Zijne Doorluchtigheid heeft door mijn mond voorstel gedaan, eerstelijk tot het ontzet van Sluis, om overeen te komen omtrent den staat van den oorlog, de betaling van 't krijgsvolk, op 't voorzien in ammunitie en proviand, op het aanstellen van nieuwe leden voor den Raad van State, daar de tegenwoordige hebben uitgediend en verzocht hebben niet langer te continueeren op dezen voet, en verdere noodlicke schikkingen ter verzekering des lands. Vorders overwegende de singuliere misverstanden, die er gerezen waren, heeft Zijne Excellentie aangeboden die neder te leggen door alle redelijke middelen, daartoe zal aangesteld worden eene commissie van twee personen uit den
<pb n="89"/>Staatsraad en twee andere raden van de Koningin, welke voorstellen waren in den geest en overeenkomstig den wensch der Staten van Holland, geuit in eene missive van den 29sten Juni.’ De Kanselier zweeg, en zag Leycester aan of hij zou vervolgen.</p>
<p>‘Mij dunkt, daar konden in deze oogenblikken geene betere noch meer passende propositiën worden gedaan,’ zei Willoughby.</p>
<p>‘Zoo verstond ik het ook,’ viel Leycester in, ‘en mijne heeren de afgevaardigden zeiden, dat zij 't in hun particulier ook zoo vonden, maar... de Staten hadden hun een berichtschrift medegegeven, alleen om mijn voorstel te hooren! niet om er op te antwoorden!’</p>
<p>Willoughby zag wat vreemd op naar Leycester, en zeide met zekere verwondering: ‘Het belieft Uwe Lordschap te kortswijlen in dezen oogenblik?’</p>
<p>‘Gij hebt gelijk, <hi rend="i">Wilby!</hi> zoo moet het u voorkomen, en <hi rend="i">bij God!</hi> had ik uit hunne droge, afgemeten troniën niet verstaan, dat dit antwoord hun volkomen ernst ware, ik zelf had het voor onpassende scherts genomen; maar het was ernst! schoon het klonk als de stoutste moedwilligste spot, daarmede ooit Staatslieden hunne dierste belangen en de eere van een regent hebben op het spel gezet! die heeren hadden mij geen antwoord te geven. Ze hadden geen last, dan het volstrekte verbod om eenig besluit te nemen of eenige overeenkomst aan te gaan, of eenigen maatregel te ondersteunen of goed te keuren. Ze hebben uitstel gevraagd om die goedkeuring uit den Haag te laten komen en ik heb het moeten toestemmen. Nu kan men daar weer zoolang aarzelen als er reeds gedaan is, eer men hen tot dit wichtige gezantschap van 's Hage naar Zeeland ziet heentrekken.’</p>
<p>‘Welk eene ongehoorde langwijligheid! Maar denken zij er dan niet aan dat Sluis intusschen kan verloren gaan?’</p>
<p>‘Ik weet niet waar ze aan denken, maar dit is mijne grootste zorge, dit brengt mij tot wanhoop, dat die arme stad, die nu al zoolang in zoo grooten nood verkeert, nog gansch geen soelaas heeft ontvangen door mijne komst, schoon ik, God betere het! bijna een maand hier ben.’ En de Graaf van Leycester sloeg zich op de borst en had tranen van spijt in de oogen.</p>
<p>‘Begrijpt gij waaraan dit ligt, achtbare heer <hi rend="i">Kantzelaer?</hi>’ vroeg Willoughby aan Leoninus.</p>
<p>Deze haalde zuchtend de schouders op.</p>
<pb n="90"/>
<p>‘Maar al te goed, edele Lord! alleen het is nu beter dit niet voor Zijne Doorluchtigheid op te halen.’</p>
<p>‘Waaraan het ligt!’ riep Leycester. ‘Wel! ze hebben geen groot vertrouwen op elkander, en ze hebben 't uiterste misvertrouwen op mij.’</p>
<p>‘Uwe Excellentie heeft hier in Holland niets gedaan om zulk een misvertrouwen te wettigen,’ zeide Kiligrew, die achter zijn stoel stond.</p>
<p>‘Ik niet, Sir! maar mijne vrienden en dienaren niet weinig,’ antwoordde Leycester met bitterheid. ‘In mijn afwezen is er veel gebeurd, wat men mij zwaarlijk zal kunnen verantwoorden.’</p>
<p>‘Maar dat toch is te verontschuldigen uit den drang der omstandigheden en uit den grooten ijver, dien zij hadden tot Uw dienst en dien der Koningin en tot conservatie dezer landen.’</p>
<p>‘Die intusschen aan den rand van den afgrond zijn gebracht en nu eigenwillig het verderf tegensnellen,’ riep Leycester moedeloos.</p>
<p>‘Mylord, mijn Genadigste Heer,’ sprak de Kanselier, ‘geef u toch niet over aan zoo diepe mistroostigheid. Bovenal val trouwe dienaren niet te hard, die slechts uit doling zondigden. Hetgeen gedaan is, kan geene toorn of spijt ongedaan maken, wel door goed beraad nog ten beste geleid worden.’</p>
<p>‘Wat zou er nog ten beste geleid kunnen worden, Kanselier,’ viel Leycester in, met een duisteren blik, ‘sinds mijne heeren de Staten het uiterste tegen mij onderstaan en zich dies gerechtigd achten!’</p>
<p>‘Het uiterste, Mylord,’ riep Willoughby verschrikt. ‘Wat toch is er dan geschied?’</p>
<p>‘Niet minder aan dit: dat zij zich aangematigd hebben om achter mijne particuliere correspondentie te geraken, hetzij dan door list of door geweld; dit alleen is zeker, dat Mr. van Barneveld niet in gebreke is gebleven van de gedane ontdekkingen partij te trekken in mijn nadeel, op zulke wijze, dat ik door zekere brieven, geschreven aan Junius, kwasie gediffameerd ben in hunne oogen, niet voor de natie, want ieder weet dat ik zwaardere dingen tegen hen heb gezegd en recht had luider klachten over hen te uiten, dan ik mij heb laten ontvallen in het schrijven aan mijn particulieren secretaris! daarbij, ik heb nooit verbloemd hoe ik denk over mijne autoriteit en hun tegenstand;
<pb n="91"/>alleen de manier, waarop dit alles nu tegen een derde was uitgedrukt, moest kwetsend voor hen zijn, dat voele ik. Wist niemand van u dan iets van hunne ontdekking, dat ik hiervan het eerst door hen zelf hooren moest?’</p>
<p>De Engelsche heeren zwegen, zij wisten van niets. Maar de Kanselier wist <hi rend="i">iets</hi> en duchtte dat er meer was dan hij weten kon, daarom had hij gezwegen. De brieven, door Burggraaf, uit naam van Leycester, aan Junius geschreven, waren gedrukt en uitgestrooid onder het volk om den moed zijner partij te sterken door de hoop van zijne wederkomst <hi rend="i">met grooter autoriteit;</hi> hetzij dit met of zonder voorkennis van den Graaf was geschied, het was geen ongeoorloofde maatregel, bij hetgeen van de andere zijde tot krenking van zijn gezag werd gedaan en bij de hoogte, waarop de geschillen toen van wederzijden waren geklommen en werden doorgedreven. Alleen daarin was iets raadselachtigs, oordeelde Leoninus, dat de Staten van Holland van die brieven afschriften bezaten, vóórdat ze in omloop kwamen. Dit moest geschied zijn door eenigen maatregel, waarvan hij onkundig was gebleven en waarin hij vreesde te moeten zien de aangekondigde <hi rend="i">représailles</hi> van Barneveld over de aangehouden brieven van Prins Maurits door Leycester's gelastigden. Te eer vreesde hij dit, daar de Advocaat even vóór de aankomst van den ambassadeur Buckenhorst in eene bijeenkomst der Staten had verklaard, dat hij een middel zou aanwijzen om kennis te nemen van zekere correspondentie des Graven van Leycester; hetgeen dan ook met algemeen goedachten aan hem werd gerefereerd. De Kanselier had niet kunnen te weten komen, wat de Advocaat daarin had gedaan, maar hij hield het afschrift van de brieven aan Junius voor een der uitkomsten en juist omdat hij dit niet voor de éénige hield en innerlijk overtuigd was, dat men oorzaak gevonden had tot grootere grieven, voor wier uiting de tijd nog niet gekomen was, had hij den Graaf niet op dit punt willen opmerkzaam maken; hij hoopte zich daarover met Barneveld te kunnen verklaren en die zaak te middelen, zooals het hem bij meer dan eene gelegenheid in 't belang van der Staten 
partij was gelukt; maar de komst van den ambassadeur, de daaropvolgende drukten en moeielijkheden, die vooral tot zijn last kwamen en de reize naar Zeeland om zich bij den Graaf te voegen, hadden hem dit punt een weinig uit het oog doen verliezen, zoodat hij nu alleen kon ant-<pb n="92"/>woorden met eene verontschuldiging over zijn zwijgen in den raad, ‘om deze zaak niet te hoog op te nemen, daar men niet wist wat er achter stak,’ en hij liet zijn vermoeden doorschemeren, dat het eene <hi rend="i">représaille</hi> kon wezen voor hetgeen er op Leycester's last was geschied omtrent zekere correspondentie van Graaf Maurits.</p>
<p>Toen Leycester dit vermoeden hoorde uitspreken, droeg hij de krenking met meer matiging, doch met niet minder spijt en onrust. Hij gaf het feit niet toe, maar scheen het als mogelijk te stellen. ‘Indien er zoo iets is voorgevallen, is het van de Koningin zelve, dat de last daartoe is uitgegaan; zij heeft grooten achterdocht tegen Frankrijk en de <hi rend="i">ligue</hi> der Fransche Prinsen, zonderling na den dood van de Schotsche Koninginne, en de Koning van Navarre zelf is haar verdacht om zijne dubbelzinnige houding... Het kan dus zijn, dat des Graven van Nassau betrekking tot dezen Hare Hoogheid zorge geeft, maar als Graaf Maurits dit aan mij wijt, zal hij van nu aan wel een mijner onverzoenlijkste vijanden zijn, hoeveel ik ook overigens gedaan heb om dien jongenheer aan mij te verplichten.’</p>
<p>‘Op zijn achttiende jaar is men nog geen onverzoenlijke vijand, Mylord,’ troostte Leoninus, ‘de jonge zoon van Willem van Oranje heeft reeds nu te veel bekwaamheid om zich den uwen te toonen in deze oogenblikken, en die verzoening zou zeker zoo moeielijk niet zijn daar te stellen, ware 't niet dat...’</p>
<p>‘Dat de jonge Prins werd gebruikt door de Statenpartij als haar schijnbaar hoofd, om tegen mij over te stellen; is het zoo niet?’ sprak Leycester, ‘o! geloof, dat ik ze ken, ik heb veel geleerd sinds ik Gouverneur-Generaal van Nederland <hi rend="i">heet.</hi>’</p>
<p>‘Ik moet Uwe Doorluchtigheid toestemmen, dat zij goed heeft gezien, alleen de jonge Graaf Mourinck is niet van degenen, die zich lang zullen laten gebruiken met lankmoedigheid; maar de noodlottige botsing met Kolonel Sonoy... heeft hem zonderlinge zeer verbitterd.’</p>
<p>‘Ik ken dat geval!’ zeide Leycester, ‘maar ik acht den Gouverneur van het Noorderkwartier in zijn recht en zal hem hand houden! De Koningin zelve ziet de zaak aldus.’</p>
<p>‘Ook mij komt het voor, dat Uwe Excellentie niet anders kan doen; maar na het gepasseerde ligt hier het groote struikelblok van eene verzoening met Graaf Mourinck en de Staten, want hier
<pb n="93"/>ligt het groote beginsel van alle andere dissentiën; hier ligt hetgeen nooit zou gebeurd zijn, indien de Koningin die souvereiniteit had aangenomen, waarover nu eindelooze strijd blijft bestaan tusschen de Staten en Uwe Excellentie.’</p>
<p>‘Ja! de Koningin heeft mij meer kwaad gedaan met hare wankelmoedige houding, dan alle hare vijanden samen; maar ik meende dat Wilkes en Buckenhorst die quaestie afgedaan hadden.’</p>
<p>‘Helaas, Mylord! de eerste heeft die opgewekt waar zij sluimerde, de andere heeft er voor gestreden, maar de overwinning - de overwinning is nog altijd onbeslist gebleven, en zal dat wel tot er <hi rend="i">de facto</hi> een overwinnaar bestaat.’</p>
<p>‘En, zoo iemand, Mylord is gerechtigd naar die overwinning te staan!’ zeide Kiligrew.</p>
<p>‘Werkelijk heeft men den Gouverneur-Generaal daartoe het <hi rend="i">recht</hi> gegeven, maar hoe meer dit in gemoede wordt erkend en hoe vlijtiger Uwe Doorluchtigheid er naar staat om dit recht te doen gelden, te angstvalliger zal men zijn om Haar de macht in handen te geven, die zulk een recht kan steunen, ‘zeide Leoninus, die het noodig vond dat Leycester zijne verhouding tegenover de Staten goed inzag.</p>
<p>“Dan wordt het toch hoog tijd, dat Zijne Excellentie zich zelf daarmede voorziet.”</p>
<p>“Wij zullen die moeite sparen,” viel Leycester in, “sinds ik ontwaar dat men mij hier de autoriteit heeft gegeven, onder conditie van die <hi rend="i">niet</hi> te gebruiken, zelfs nadat de Koningin hun nadrukkelijk heeft aanbevolen het contrarie van dien, is het beter dat ik in tijds keere. Mij gelust het niet meer die worsteling tegen hen te hervatten, die mijner onwaardig is, zoowel in regard van de kwaliteit, die ik hier houde, als van de consideratie daarin ik sta aan 't Engelsche Hof...”</p>
<p>“Wees zeker, Mylord! dat de rang, dien Uwe Doorluchtigheid houdt in Engeland, en de faveur die zij geniet bij de Koningin, hier gansch niet wordt voorbijgezien... juist daarom...”</p>
<p>“Juist daarom zou ik achten, dat ze hetgeen in mijn afwezen is geschied en dat ik zou willen vergeven uit aanzien van de calamiteiten en confusiën, veroorzaakt door mijne absentie, nu zouden goedmaken, door hunne uiterste vlijt te doen tot meerder obediëntie en deugdelijke ondersteuning bij mijne wederkomst, en bij gebreke van dien, blijkt mij hun onwil. Schoon ik beter
<pb n="94"/>dan dit had mogen wachten, na hunne dringende beden om herwaarts over te komen.”</p>
<p>“Uwe Excellentie considereere, dat de personen, die zoo onvoorwaardelijk en zoo door alle middelen op die wederkomst hebben aangedrongen, niet dezelfden zijn, die in Uwe absentie tegen Uw gezag heben geägeerd...”</p>
<p>“Ik weet het, de Staten van Holland en hunne partij in Utrecht hadden liever Norrits in mijne plaats gezien of een ander krijgsoverste, die ze beter naar hunne hand konden stellen.”</p>
<p>“Het kan zijn, dat er zoo iets is omgegaan, doch zeer zeker heeft men aan die zijde de wederkomst Uwer Excellentie niet zoo vuriglijk gewenscht, noch begeerd, dan onder conditiën van vergetelheid en vergevensgezindheid uwerzijds. Daar deze verzekering uwe komst echter niet is voorafgegaan, zoo hebben ze oorzaak tot vreeze, dat Uwe Excellentie met een onverzoenlijk harte is gekeerd en nu wetende dat zij komt met grooter autoriteit vanwege de Koningin, is het niet vreemd en, uit een neutraal standpunt gezien, niet onvergeeflijk, dat ze ietwat schroomvallig zijn en aarzelen om hunnerzijds Uwe Excellentie alle middelen in handen te geven om dat gezag te gebruiken...”</p>
<p>Leycester had aandachtig geluisterd en zweeg een oogenblik, nadat Leoninus had uitgesproken.</p>
<p>“Dat mag dan wel de reden zijn, waarom ze eerst van hunne gecommitteerden verslag begeerden van mijne welkomst en 't gene ik had voor te stellen, eer ze oordeelden zich tot iets te kunnen bepalen?”</p>
<p>“Mijns bedunkens betrapt Uwe Doorluchtigheid hier de waarheid op heeter daad,” hernam de Kanselier, verheugd dat de Graaf, bij het doorzien der zaak, haar met zooveel bezadigdheid opnam.</p>
<p>“Alleen is 't een singulier blijk van kwaad vertrouwen van de zijde der heeren Staten, nog door geen mijner handelingen gerechtvaardigd.”</p>
<p>“Overwaar, Mylord! doch van Uwe prinselijke edelmoedigheid durf ik vragen, dat zij dit begin overzie, geen kwaad contentement toone en allerminst op zulke wijze, dat zij, vergetende de principale oorzaak harer wederkomst en de bespoediging daaraf, uit eigene beweging van hier weg reize, zonder eene poging beproefd te hebben tot ontzet van Sluis! Zou dat bestaanbaar zijn met Uwe eere, Mylord?”</p>
<pb n="95"/>
<p>De Kanselier wist de snaar aan te raken, die Leycesters lusteloosheid kon opheffen en werkelijk zij trilde onder zijne vingeren; de Graaf hief zich op uit zijn zetel met verlevendigden blik, en zeide luid: “Gij hebt gelijk, mijne trouwe en welwijze raadsman, die schande zal ik niet over mijzelf werpen, dat ik met zooveel goede kapiteinen en eene gansche vloot hierheen ben gekomen om eene arme bedrukte stad tegen Parma's geweld te beschermen, en dat ik mij door hunne koudbloedige flauwhartigheid heb laten afschrikken om het te ondernemen. Neen, mijne heeren, dat voor 't minst zal men niet van Robert Dudley kunnen zeggen. Baron Willoughby, laat ons overleggen wat wij met onze Engelschen kunnen aanvangen, zonder het behulp dier <hi rend="i">Dutchmen.</hi> Laat Sir Richard Bingham, Sir William Edmund, Master Arthur Darcy en de andere kapiteinen en edelluiden hier binnen roepen.”</p>
<p>Willoughby begaf zich naar de deur en riep Sir Valentin.</p>
<p>Juist sloeg deze de deur open en wilde vragen of de Pensionaris Menin kon ontvangen worden.</p>
<p>“Hij komt laat genoeg, maar toch, hij komt! wij willen hem hooren.”</p>
<p>“Wees er voor gedankt, Mylord,” sprak Menin binnengetreden, want Uwe Excellentie moet veel misvergenoegen en argwaan tegen mij hebben opgevat en ik heb mij tot nog toe niet konnen zuiveren.’</p>
<p>‘Erken er dan een bewijs mijner lankmoedigheid in, dat ik u nog niet heb veroordeeld, schoon alles mij daartoe recht gaf: Ik kom te Dordrecht en denk er u te vinden om mij met u te bespreken over mijn vast verblijf in uwe stad, ik tref er u werkelijk, doch aan het hoofd van een commissie van mijne Heeren de Staten, die aanvangt met mij tegen te streven.’</p>
<p>‘De beschuldiging heeft allen schijn van recht voor zich, Mylord, mijn doorluchtige Heer! alleen, dit mag ik er tegen zeggen, ik was niet het <hi rend="i">Hoofd</hi> dier commissie, ik was veeleer een der minst invloedrijke leden, omdat men mij wantrouwde, hetgeen maakte, dat ik met de uiterste omzichtigheid moest te werk gaan, wilde ik niet die verdenking meer voet geven; daarom ook kwam ik ten huize van mevrouwe Berck, in de hoop mij vrijelijk aan Uwe Excellentie te kunnen verklaren en moest toch eene dubbelzinnige houding aannemen, omdat een persoon, dien ik daar aantrof, tot de vertrouwde vrienden hoorde van mijne collega's. Ik
<pb n="96"/>vermocht toen niets dan Uwe Excellentie bidden, onze commissie nog te Dordrecht te hooren, wetende hoezeer dat noodig was in 't gemeen belang.’</p>
<p>‘Met dat gevolg, dat ik ze gehoord heb, en toch niets daarmee gevorderd ben! zelfs niet daarin, dat ze mij onmiddellijk naar Middelburg volgden.’</p>
<p>‘Dat is waar, al te waar, Mylord! mijne stem vermocht nietwes daartegen, zelfs heb ik moeten toegeven, dat er dien avond nog ten mijnen huize vergadering werd belegd...’</p>
<p>‘Daarvan wist ik ietwes,’ sprak de Graaf hem scherp in de oogen ziende.</p>
<p>‘Toch zeker niet waartoe zij diende,’ hernam Menin rustig, ‘en ik ben hier om het Uwe Excellentie aan te dienen, met andere zaken daaraf zij niet langer onkundig moet zijn.’</p>
<p>‘Zoo spreek!’ beval de Graaf, zich opnieuw nederzettende.</p>
<p>‘De Graaf van Nieuwenaar bevond zich te Dordrecht.’</p>
<p>‘Ik had hem derwaarts ontboden en hij is niet tot mij gekomen; wist hij dan niet dat ik mij daar bevond?’</p>
<p>‘Het is niet denkelijk, dat het hem onbekend kon zijn, Mylord! doch ik durf dit niet verzekeren; alleen weet ik dit, dat hij, vernemende hoe er eene commissie van de Staten was aangekomen, aanzoek deed om met deze een mondgesprek te hebben in hunne herberg, hetgeen ze om redenen weigerden, terwijl ze hem deden aanzeggen, dat ze dien avond te mijnen huize zouden bijeen zijn; daarop is de Graaf gecompareerd in onze vergadering en heeft velerlei klachten uitgesproken over de dienaren en vrienden Uwer Excellentie en heeft vertoond met vele woorden, dat hij begeerde in zijn gouvernement te worden gemainteneerd en geobediëerd, gelijk andere Gouverneurs, dat hij geresolveerd was zulks Uwe Excellentie aan te dienen en dat hij de heeren Staten verzocht hem daarin te willen assisteeren.’</p>
<p>‘Hoe kan het wezen, dat <hi rend="i">the foolish fellow</hi> zich hiertoe tot de Staten wendt en niet aan mij, die zijn vriend en begunstiger ben! zoo men mij bericht had, dat hem kwade bejegening ware overkomen, ik zou 't aan de Staten geweten hebben en nu gaat hij hunne tusschenkomst inroepen tegen mij!’</p>
<p>‘Zoo is het, doorluchtige Heer! Zijne Genade van Nieuwenaar blijkt gansch van vrienden gewisseld te zijn; voormaals kon hij zich geenszins verstaan met den vrijheer van Hohenlohe, nu heeft
<pb n="97"/>hij diens zaak mede voor de gecommitteerden bepleit en geëischt dat hij in zijn gouvernement van Overijsel zou gehandhaafd worden.’</p>
<p>‘Uitnemend!’ riep Leycester met verbittering, ‘die trouwelooze en ongestadige Nieuwenaar in verbond met den ruwen en hardnekten Hohenlohe, die mij nog altijd laat wachten op de manschap en ammunitie, die ik hem uit Geertruidenberg heb laten aanvragen tot soelaas van Sluis.</p>
<p>‘Ik vreeze zeer, Mylord, dat hij aan dien eisch niet zal voldoen.’</p>
<p>‘Hij heeft mij door Bardesius van het tegendeel laten verzekeren, op zulke wijze, dat ik tot hiertoe op die versterking heb gewacht om troepen tegen Parma af te zenden.’</p>
<p>‘Mylord, mijn genadige heer! ei wacht niet naar den Graaf van Hohenlohe, noch vertrouw u op dezen in eenig ding. 't Is een wisselziek en onstandvastig personaadje, die nauw weet wat hij belooft en 't houden veeltijds vergeet.’</p>
<p>‘Genoeg, Pensionaris, vermoedt gij wat Nieuwenaar drijft tot dezen trouweloozen handel?’</p>
<p>‘Eenigszins de nood van 't oogenblik; hij heeft geldgebrek en dit verklaart dikmaals veel. Hij heeft zich ook op dit punt aan de Heeren geopend, en gevraagd dat er voorzien zou worden in de betaling van zijn tractement en met den eersten, daar hij anderszins geene kans zag eerlijk uit zijne herberg te geraken.’</p>
<p>‘Is het zoo ver met den Graaf van Nieuwenaar gekomen!’ zeide Leycester in de uiterste verwondering.</p>
<p>‘En 't is aan dezen man, dat men de aanzienlijke sommen heeft moeten vertrouwen om in Duitschland ruiteren aan te werven!’ merkte Kiligrew aan.</p>
<p>‘Ja! daar hebben ze hun geld veil voor, om Duitschers binnen te halen, die als vanzelf spreekt op de hand der Nassausche Heeren zouden zijn...’ riep Leycester met ergernis.</p>
<p>‘En nog, Mylord, waren ze slechts gekomen!’ voegde Leoninus er bij, ‘doch men heeft van die werving gansch geen vrucht gezien!’</p>
<p>‘Dat is niet aan Zijne Genade van Nieuwenaar te wijten!’ sprak Menin, ‘want hij roept wraak over dien mislukten tocht, als over eene offensie hem in 't particulier aangedaan en de Graaf van Solms is er ook op 't heftigst over vertoornd...’</p>
<pb n="98"/>
<p>‘Al genoeg, Mijnheer,’ viel hierop Leycester in met eenig ongeduld, ‘wees gedankt voor uwe mededeelingen, Pensionaris, zij bewijzen mij dat men aan uwe getrouwheid gelooven kan tegen schijn.’</p>
<p>‘Ik hoop dat nog door betere diensten te toonen, Mylord! ook kan ik dit zeggen, dat ik niet zou hebben aangenomen lid en woordvoerder der bezending aan u te zijn, zoo men mij reeds te 's Hage het berichtschrift had medegedeeld en zoo ik zekerheid had gehad, dat dit min strekte om Uwe Excellentie te vergenoegen, dan haar tot toorne te verwekken, zooals bij 't scheiden der vergadering is gebleken.’</p>
<p>‘Mij dacht, ik had er oorzaak voor; ik heb meer geduld getoond dan van eenig Heer, wezende in mijne conditie, kon gevergd worden.’</p>
<p>‘Wil van lankmoedigheid nog eene proeve daartoe geven, goede heer! en denk nog niet het allerergste van mijne zenders... Geef geen goed voornemen op om dezen eersten wederspoed; zij zijn, in trouwe, minder kwalijk gestemd, dan hunne uiterlijke houding nu toont. Zij aarzelen met te geven wat billijk is, maar zij zullen niet weigeren. Zij hebben al te zeer de bewustheid, dat zij Uwer Excellentie's hulp en de protectie der Koningin niet kunnen ontberen.’</p>
<p>‘Laat dat zijn als gij zegt, toch kan die aarzeling ondenkelijk veel schade doen. Ze vroegen een enkelen dag uitstel om mijne propositiën aan hunne zenders te vertoonen; een dag uitstel, na zooveel nutteloos tijdsverloop, bij zoo dringende zaken is reeds veel, te veel; doch nog is 't eene valsche hoop daarmede ze mij vleien; ze kunnen in één dag niet naar 's Hage schrijven en antwoord hebben van hunne vergadering. Wie meenen ze in mij te zien om dit sprookje te gelooven?’</p>
<p>‘Zoo die zaak in den Haag moest worden afgedaan, zou het zeker als een verzinsel klinken, Mylord! alleen Uwe Excellentie heeft de Generale Staten bijeengeroepen tot Middelburg en de Staten van Holland zijn geresolveerd herwaarts over te komen, zoo haast zij door ons gecommitteerden het antwoord en de propositiën van Uwe Excellentie zullen verstaan hebben.’</p>
<p>‘Maar, <hi rend="i">great Heaven!</hi> Waarom zijn ze daarmede niet begonnen, zooals mijnheer de ambassadeur hen heeft voorgesteld? dat zou allerlei omslachtige correspondentie hebben uitgewonnen!’</p>
<pb n="99"/>
<p>‘Doorluchtige Heer, op die wijze procedeeren mijne heeren principalen gemeenlijk niet. Zij wilden eerst de effecten van de congratulatie afwachten... nu gaan wij het bericht daaraf haastelijk overzenden en uit alle macht aandringen, dat men Uwe Excellentie genoegen geve, daaraf zij zekerlijk niet in gebreke zullen blijven, want mijne collega's waren, als ik, al te zeer getroffen en bedroefd over het blijkbare miscontentement van Uwe Doorluchtigheid, om niet geresolveerd te zijn ons beste vermogen te doen om Uwe Excellentie betere voldoening te geven en dit misverstand neer te leggen.’</p>
<p>‘Het is goed dat ik dit hoore, want voorwaar! mijne gedachten gingen over gansch wat anders dan over eene verzoening met mijne Heeren de Staten, na deze vreemde welkomst.’</p>
<p>‘Toch hoop ik die welhaast te zien daargesteld. De gecommitteerden zijn besloten de Heeren Staten voor te stellen van hunne zijde in de commissie tot bemiddeling der geschillen zoodanige personen te benoemen, die Uwe Doorluchtigheid aangenaam zullen zijn.’</p>
<p>‘Zoo hoop ik den Pensionaris van Dordt daarin niet te missen,’ zeide Leycester minzaam.</p>
<p>‘Dan twijfel ik niet aan mijne benoeming, en zoo ik van de zijde Uwer Doorluchtigheid kon verkrijgen den Heeren Staten inlichting te geven omtrent de brieven door Junius onder den volke gestrooid, zou dat zeker ten goede werken...’</p>
<p>Des Graven voorhoofd kleurde van toorn; hij had een driftig antwoord op de lippen, doch de Kanselier voorkwam het haastig met te zeggen: ‘Verschoon mij, Pensionaris, maar de Graaf heeft aan mij opgedragen om deze zaak met den Advocaat van Holland te vereffenen,’ en daar Leycester zijne intentie begreep en met eene hoofdbuiging toestemde, bleef het daarbij.</p>
<p>‘Kunt gij mij mededeelen wat er besloten is ten behoeve van Nieuwenaar?’ vroeg Leycester na eene poos zwijgens.</p>
<p>‘De commissie heeft hem aangezocht zijne wenschen en klachten in geschrifte over te leveren, opdat daarvan mededeeling geschiede in de volle vergadering.’</p>
<p>‘Ik bedoelde eigenlijk wat men gedaan heeft in zijne geldelijke aangelegenheden...’</p>
<p>‘Nog niets, Mylord! Meent Uwe Excellentie in ernst, dat wij gemachtigden zoo schielijk in den zak zullen tasten, waar onze
<pb n="100"/>principalen zelf zoo omzichtig gaan in 't beschikken over 's Lands gelden!’ sprak Menin lachend.</p>
<p>‘Zoo zit zijne grafelijkheid deerlijk gestrand!’</p>
<p>‘Overzeker! Mylord, hij kan Dordrecht niet verlaten en heeft evenmin de middelen om er te blijven.’</p>
<p>‘Zoo weet ik wat mij te doen staat. Nieuwenaar is mijn vijand alleen uit nood en om de eene of andere verkeerde opvatting, die ik kennen wil. Ik wil hem beschouwen als een verleide, niet als een vijand; ik wil dat hij van de continuatie mijner goede genegenheid onderricht zij en dat hij met volle vertrouwen tot mij kome. Meester Menin, aan u drage ik op hem dit uit mijn naam over te brengen.’</p>
<p>‘Mylord Graaf!’ antwoordde Menin, ‘hoe het mij ook grieft mijn doorluchtigen Heer hierin niet te kunnen gehoorzamen, zoo moet ik er toch voor uitkomen, dat ik dit niet durf op mij nemen. In mijne kwaliteit van gedeputeerde der Staten, kan ik mij niet scheiden van mijne collega's, zonderling niet om mij naar Dordt te begeven, zonder groot opzien en argwaan te wekken, terwijl het mij noodig is, zelfs in het belang van Uwe Excellentie, geheel hun vertrouwen te bewaren....’</p>
<p>‘De Pensionaris heeft gelijk,’ sprak de Kanselier, ‘in zijne kwaliteit kan hij niet in dit moment met eenigen last van Uwe Doorluchtigheid tot Nieuwenaar komen... zelfs al ware de goede uitslag gewaarbord!’</p>
<p>‘Ik begrijp dat! Menin dient te blijven aan de zijde waar hij is, en waar hij ons betere diensten kan doen, dan door zich voor mij bloot te geven; ik zal naar een ander omzien,’ hernam de Graaf.</p>
<p>‘Overigens wat ik als Pensionaris van Dordrecht in mijne stad tot den dienst of het genoegen Uwer Doorluchtigheid kan doen, is haar als vanzelve met oprechten goeden wil, en in alle eerbiedigheid toegezegd,’ hernam Menin met zekere verlegenheid, als vreesde hij den Graaf door zijne weigering gekrenkt te hebben.</p>
<p>‘Ik geloof dat van u, Pensionaris! en neme uwe aanbieding dankelijk aan. Wees wederzijds verzekerd van mijne goede genegenheid, voor heden ontsla ik u met grooten dank voor uwe nutte inlichtingen en bevele u alleen aan, op spoed aan te dringen in alles wat er te doen is, bij uwe Commissie zoowel als bij de Staten.’</p>
<pb n="101"/>
<p>Toen Menin zich verwijderde, ging Leoninus eenige schreden met hem tot aan de deur, en zeide toen zachtkens, terwijl hij hem de hand drukte:</p>
<p>‘Overzeker, meester Menin, gij hebt u een goed patriot betoond; gij dient de goede cause met vrede stichten en vijandschap te stillen, alleen... hebt ge de zaken niet wat te fraai voorgesteld?’</p>
<p>‘Achtbare Leoninus! Bij mannen waarheid, ik heb ze voorgesteld zuiverlijk zooals ik ze meen te zien, en naar mijn beste weten.’</p>
<p>Toch had Menin kwalijk gezien, of wel, uit begeerte om het goede te vinden, zich door den schijn laten misleiden. Men heeft slechts een blik te werpen op de instructie, die de Staten van Holland hunnen gecommitteerden hadden medegegeven, om er zich van te overtuigen. Als gewoonlijk heerschte daarin die meesterachtige toon, die bewees hoe Holland zich de heerschappij over de andere provinciën aanmatigde; verder bleek het daarin zeer duidelijk, hoe men den Gouverneur-Generaal niet beschouwde als het Eminente Hoofd van den Staat, maar slechts als een der dienaren van de Staten, ware het dan ook de eerste, en bovenal sprak daaruit een wantrouwen, dat allerkrenkendst moest zijn voor dezen en dat zich met veel goeden wil wel eenigszins liet verklaren en vergoelijken uit hunne onrust over zijn misnoegen, doch dat tegelijk bewees, hoe zij zich veel meer haastten dat misnoegen opnieuw te wekken dan te bevredigen. In geen geval was dit een begin, waaruit men zoo goeden voortgang kon voorspellen, als waarop Menin scheen te zinspelen.</p>
<p>Vooreerst hadden de gecommitteerden der Staten van Holland den last, nevens de gecommitteerden der andere provinciën, aan te hooren wat Zijne Excellentie hun te proponeeren had, zonder dat zij in de vergadering van de Staten-Generaal <hi rend="i">zullen admitteeren</hi> om stoetswijs met hen te besogneeren oft' ook de voorz. propositie met hen aan te hooren, <hi rend="i">eenige personen</hi>, die bij voorgaande resolutie van de Staten zijn gerefuseerd, oft' ook iemand, die vanwege eenige provincie zou willen compareeren, ten ware zij suffisantelijk waren gecommitteerd om ter vergadering van de Staten-Generaal te verschijnen - dit zag op de Friesche, Utrechtsche en Geldersche heeren, wier recht tot zitting hun door Holland werd betwist. Het zag inzonderheid op Aisma, Feitsma
<pb n="102"/>en Prouninck, op van Meetkerke en van Brakel en dus bepaaldelijk op vrienden van Leycester, terwijl men diens openbaren tegenstander, Paulus Buis, had toegelaten. - Verder was het aan hen toegestaan te resolveeren op de conservatie van alle vrijheden, rechten, privilegiën, contracten, tractaten enz., en op de instructiën daar tegen gedaan oft' nog te doen, toe te zien, die te helpen afweren, en daarvan reparatie te verzoeken, doch geenszins eenig besluit te nemen, op de propositie van Zijne Excellentie, ingevalle dezelve zou strekken tot belastinge van de landen (iets dat onmogelijk te voorkomen was, sinds er van buitengewone oorlogskosten sprake moest zijn) nocht' ook tot verandering der publieke autoriteit der Gouvernementen van den lande, in 't generaal of particulier, nocht' ook om in den Raad van State eenige personen te admitteeren, die niet in conformatie van de voorzeide resolutie bij de provinciën zijn genomineerd, of diergelijke andere zaken.</p>
<p>In één woord, met geen verandering, die de Gouverneur-Generaal zou willen maken, hoe noodig ook en hoewel hij het recht had tot die veranderingen, zouden zij mogen instemmen... Doch al meer dan genoeg om te bewijzen, dat Leycester meer geërgerd dan gerustgesteld zou zijn geweest, had hij de instructie kunnen inzien en de termen waarin die gesteld was kunnen overwegen. Zij eindigde met opzettelijke vermaning om met Zijne Excellentie van Nassau, of Zijner Excellentie's gecommitteerden wezende in de provincie, van tijd tot tijd goede correspondentie te houden en de Staten van alle voorvallende zaken en besognes getrouwelijk te adverteeren.</p>
<p>Dit berichtschrift bleef echter geen geheim voor Leoninus, en zelfs niet voor Leycester. Zekere Gedeputeerden van de andere provinciën, aan wie het was medegedeeld en die onwillig waren er zich aan te houden, oordeelende dat zij eeniglijk zich hadden te regelen naar den last van hunne zenders, vonden er geen bezwaar in er zich over uit te laten, zoodat het dus niet eens op verzachtende wijze door hen werd overgebracht, hetgeen den Graaf opnieuw ontstemde en zijne verzoenlijkheid niet deed toenemen, terwijl ook aan der Staten zijde de geneigdheid tot verzoening zich nog zeer weinig openbaarde, ondanks alles wat Menin hoopte en wat de bemiddeling der overige gecommitteerden daarin ten goede mocht aanwenden. Doch wij loopen in deze
<pb n="103"/>zaak een weinig vooruit. Leycester van dit alles nog onbewust, scheen, na zijn onderhoud met den Pensionaris van Dordrecht, zijne opgewektheid en zucht tot bedrijvigheid te hernemen.</p>
<p>‘Ik wil toch een vertrouwd persoon tot Nieuwenaar zenden, om te weten wat er hapert en wat hij in zijn schild voert,’ zeide hij tot den Kanselier, toen Menin zich had verwijderd. ‘Kunt gij mij een Nederlandschen heer noemen, dien ik daartoe zou kunnen gebruiken? Zijne Genade spreekt tegenwoordig al te slecht Engelsch om Kiligrew of een ander tot hem te zenden, en Mr. Burggraaf, als vriend van Prouninck is wellicht geen neutraal persoon.’</p>
<p>‘Wil Uwe Excellentie dat ik zelf zal gaan?’</p>
<p>‘Dat zou zeker goed zijn, zoo ik u kon missen, maar in deze oogenblikken moet ik u bij mij houden. Ik zal dagelijks te besogneeren hebben met de Algemeene Staten zoodra zij voltallig zijn, of met de gemachtigden der bijzondere provinciën, maar toch gij brengt mij op een denkbeeld: uw zoon zou kunnen gaan, niemand kan iets tegen hem hebben.’</p>
<p>‘Dat wel niet, Mylord! Maar toch acht ik mijn zoon Elias niet de geschiktste onder allen: hij is krijgsman, maar geen diplomaat.’</p>
<p>‘Wel dan! de zending, die ik hem wil opdragen, vordert alleen goeden wil en bedachtzaamheid. Of twijfelt gij eenigszins aan zijne gehechtheid aan mij?’</p>
<p>‘Doorluchtige Heer! Elias le Lion heeft Uwe Excellentie <hi rend="i">eed gedaan</hi>, anders heb ik nietwes te zeggen; voor de trouw van mijn bloed sta ik in.’</p>
<p>‘Dit zoo zijnde, heb ik goeden moed op het overige.’</p>
<p>‘<hi rend="i">Pray</hi>, Kiligrew! zeg aan Sir Valentin dat hij eenige der jonge edelen en kapiteinen hier terugroept, die wij zoo straks verbannen hebben. Wij vragen naar Sir Arthur Darcy, Mylord <hi rend="i">Viscount</hi> Milbrowe, Sir William Edmund, en allereerst naar hopman Elias le Lion!’</p>
<p>Sir Valentin kwam aankondigen met een duister gelaat, dat al die <hi rend="i">gentlemen</hi> zich verwijderd hadden.</p>
<p>‘Zoo doe men ze opzoeken; ze kunnen toch niet ver van hier zijn. Ze waren ontboden om mijne bevelen af te wachten.’</p>
<p>‘Daartoe waren ze inderdaad hier, Genadige Heer! maar... er is ietwes voorgevallen, dat hen dwong zich met den ander... te bespreken.’</p>
<pb n="104"/>
<p>‘Maar, <hi rend="i">bij God!</hi> wat kunnen die jongelui elkaar zoo merkwaardigs te zeggen hebben, dat zij zich wegmaken op een oogenblik, waarin ik ze kan laten roepen? uw wezen staat zoo somber, Sir! alsof gij kwaads te verkondigen hadt; ze hebben toch geen twist gekregen?’</p>
<p>‘Mylords helder oordeel doorgrondt de waarheid!’ sprak Sir Valentin, ‘de jonge <hi rend="i">gentlemen</hi> zijn onderling in woorden geraakt en zijn heengegaan om 't verschil met den degen uit te wijzen.’</p>
<p>‘Een fraaie wijze van argumenteeren,’ zei de Kanselier hoofdschuddend, ‘en gij zegt, Sir! dat mijn zoon daarin ook is verwikkeld?’</p>
<p>‘Achtbare heer! het is juist uw zoon, de hopman Elias, die Mylord Milbrowe heeft uitgedaagd, de overige heeren hadden 't willen middelen, doch in zijne uiterste drift heeft hij hun geen gehoor gegeven; toen zijn de beide anderen heeren als getuigen meegegaan.’</p>
<p>‘Weet men de cause van 't verschil?’ vroeg Leycester.</p>
<p>‘De twist is aangekomen om de gonste van zekere jonkvrouw, daarop de beide <hi rend="i">gentlemen</hi> aanspraak maakten. IJverzucht ontvonkte en hield geene mate meer.’</p>
<p>‘Simpellijk om eene jonkvrouw!’ sprak de Graaf gerustgesteld, ‘ik had vreeze, dat weer de verbittering der partijzucht hiertusschen hare parten speelt, wat zegt gij er toe, Kanselier?’</p>
<p>‘Mylord! ik heb niet de gewoonte mij door de wederspoeden des levens al te zeer te laten schokken, zonderling niet zoolang ik ze niet in haar ganschen omvang ken, maar ik moet bekennen, dat ik mij min getroffen voelde, toen men mij kwam aanzeggen, dat mijn zoon Gilbert een roemvollen dood gestorven was, dan van 't geen ik nu hoore. En zoo 't mij bewezen wordt, dat Elias Leoninus voor eene slechte zaak en uit onberaden passie een dienaar van uwe Lordschap tot strijden heeft uitgetergd... dan heb ik heden ten dage weder een zoon, en hij zijn vader verloren.’</p>
<p>‘Neem het niet zoo zwaar, Kanselier, uit overijverige trouwe voor mij! het jeugdige bloed bruist schielijk op, 't rapier hangt op zijde en de hand heeft het haastig gevat, eer het hoofd heeft doorgedacht. God geve dat deze zake niet op 't ergste moge uitloopen, maar in 't eind.... eene overijling is nog geene booze daad!’</p>
<pb n="105"/>
<p>‘Mijn zoon is zesentwintig jaar, Mylord! en hij dient geleerd te hebben zijne passiën te beheerschen; zijne daden kunnen hem in vollen ernst worden toegerekend,’ besliste de Kanselier.</p>
<p>‘Zoo het ongelijk bij een der Engelsche heeren ligt, zal ik uw zoon recht doen, wees er zeker van, achtbare heer!’ hernam Leycester, getroffen over de strenge rechtvaardigheid van dien man, door geen vaderlijk gevoel om te koopen. ‘Intusschen kunwij hier niet wachten tot het die heeren gelegen komt tot ons terug te keeren. Moge het ongedeerd zijn, zoo zal ik hopman Leoninus nader onderhouden over mijne intentiën.’</p>
<p>‘Ik bidde van neen, Mylord Graaf!’ viel de Kanselier in, met kalmte maar met diepen ernst, ‘daar kan nu geene sprake meer zijn, van mijn zoon iets gewichtigs op te dragen; de jonkman, die zich door onberaden drift zoo ver laat wegslepen tegen een vriend en metgezel, is de eere onwaard zijn overhoofd te dienen in eenige zaak, waar goed beraad wordt gevraagd.’</p>
<p>‘Gij zijt zeer streng, Kanselier! maar toch.... gij kunt gelijk hebben. Nieuwenaar ook is barsch en opvliegend. Zoo zullen wij op een ander denken. Sir Valentin! doe vlijtig onderzoek naar den afloop van dit tweegevecht en meld het mij, zoo haast de partijen of getuigen zich hier vertoonen. Mijne heeren van den Staatsraad! gij zijt ontslagen; na den noen wacht ik u bij mij terug. Baron Willoughby! ik noodig u het <hi rend="i">luncheon</hi> met mij te nemen. Gij zult samenzijn met den ambassadeur Buckenhorst; Kanselier, zoo het zijn kan, blijf met mij!’</p>
<p>‘Wil mij verschoonen, Mylord! ik ben dezen ganschen morgen in besogne geweest; ik voele mij ietwat vermoeid... ik heb ruste noodig!’</p>
<p>‘Doe daarin zooals gij wilt, goede Heer!’ sprak Leycester en reikte hem de hand tot afscheid. ‘Die waardige man trekt zich het geval van zijn zoon sterker aan dan hij weten wil,’ sprak hij zacht tot Willoughby, terwijl Leoninus zich verwijderde.</p>
</div>
<div type="chapter"><interpGrp><interp type="primair" value="sluis001"/></interpGrp>
<head rend="h3">V. De kanselier en zijn zoon.</head>
<p>De Kanselier van Gelderland had te Middelburg een huis betrokken, waar zijn zoon de hopman bij hem inwoonde, sinds hij
<pb n="106"/>met den Graaf uit Engeland was teruggekeerd. Zij leefden echter niet samen. Beider uiteenloopende betrekkingen, de bezigheden waarmede de Kanselier was overladen, de verplichting, waarin hij zich bevond om veeltijds met den Graaf samen te zijn en de behandeling der zaken naar diens tijd en welgevallen te schikken, maakten zijne levenswijze dus ongeregeld, dat een tweede, die ook zijne plichten had, zich daarnaar moeielijk kon voegen. Daarbij leefde Elias meestal in den kring van Leycester's edellieden en officieren, at met hen aan 's Graven tafel, en keerde zelden naar huis dan in het late avonduur, dat juist door den werkzamen staatsman als het rustigste werd gebruikt tot zulken arbeid, die de meeste inspanning vorderde. Toch had de jonge hopman de gewoonte, bij zijne thuiskomst een enkele vriendschappelijke avondgroete te wisselen met zijn vader en zich daarna bescheiden terug te trekken, tenzij de Kanselier uit zich zelf het onderhoud verlengde; maar op den avond van dien dag, waarop deze in zoo pijnlijke onzekerheid moest verkeerd hebben over het lot en de gedragingen van zijn zoon, was het gewone uur van diens tehuiskomst reeds lang verloopen en nog altijd zat de grijze staatsman in zijn schrijfvertrek alleen; de jonge hopman had zich nog niet vertoond. Zelfs in deze eenzaamheid scheen Elbertus Leoninus zijne zorg en onrust te willen beheerschen, zoo niet te ontveinzen. Wel richtte hij van tijd tot tijd een vluchtigen blik naar de deur, of luisterde eene wijle in zichtbare spanning of de bekende voetstap zich niet hooren liet, maar toch hij werkte door en zelfs keerde hij telkenmale met zekere schichtigheid tot zijn arbeid terug, met iets dat wel een weinig naar al te opzettelijke aandacht geleek, voor wie de verstrooiing van het voorgaande oogenblik had kunnen gadeslaan. Eindelijk ging de deur open en Elias le Lion trad binnen. De Kanselier zag niet op; hij schreef voort met onverstoorde rust en onverstoorbare opmerkzaamheid. - Onze lezers (wij 
hopen het) zijn niet als de Kanselier; zij hebben opgezien bij het binnentreden van Elias le Lion, en zij achten het winste voor den roman den jongen held van zijn eerste avontuur ongedeerd te zien keeren, zij het ook met eene houding die meer van sombere neerslachtigheid getuigt dan van vroolijke zegepraal; tot dit laatste bestond dan ook geene reden; men zal zich daarvan overtuigen als men terugziet op hetgeen er was voorgevallen.</p>
<pb n="107"/>
<p>De partijen met hunne getuigen tot den tweestrijd uitgetogen, waren innerlijk onvoldaan over zich zelven. Geen van beiden had die uitkomst eigenlijk gewild, hoewel ieder hunner zijn best had gedaan om die daar te stellen. Lord Milbrowe, een weinig schalk en plaagziek, doch van eene goedhartige en edelmoedige natuur, had alleen Leoninus schertsend willen doen inzien, dat hij zich niet vergiste in die groote belangstelling voor de rechten van een vriend, en hij had die erkentenis op de lippen, toen de bedreiging van Elias die daarop terughield; van toen af oordeelde hij het verschil als ernst te moeten opnemen, vreezende dat zijne bekentenis voor eene laagheid mocht gehouden worden, zooals meermalen een averechtsch eergevoel in eene valsche positie brengt; want het duël was hem tegen; hij voelde zich niet beleedigd omdat niets hem ernst was geweest, en omdat er in zijn hart eene luide stem sprak ter verschooning van die ongewone prikkelbaarheid, waaraan Elias le Lion scheen te lijden; en hoe zwaartillend ook op het punt van eer, hij was zoo weinig een <hi rend="i">bretteur</hi>, dat hij zichzelf moest opwinden tot dien zekeren moed, die eigenlijk geen moed is en hij meende het te doen door halfluid tot zijn seconde te zeggen:</p>
<p>‘Eindelijk zal ik dan toch den degen trekken hier in Nederland, al is het niet voor de Hollanders, dan toch tegen... een Hollander.’</p>
<p>‘En toch was het met een gansch ander doel dat gij Engeland hebt verlaten en al wat u daar lief was,’ hernam Darcy op denzelfden toon.</p>
<p>Elias le Lion verstond die samenspreking, en kleurde van diepe beschaming. Die jonge vreemdeling was hierheen gekomen om tot de bevrijding van zijn vaderland mede te helpen, en <hi rend="i">hij</hi> was het die hem tot een strijd dwong, gansch vreemd aan dit groote doel; doch het waren de rechten van een vriend, van een landgenoot die hij moest handhaven, drong hij zich zelf op en overstemde daarmede de waarschuwende tegenspraak van zijn geweten, die hem voorwierp, of hij ook wellicht zijne eigene zaak hier het eerst had gezien? De waarheid was dat de gulle eenvoud, waarmede jonkvrouw Ludovica haar welgevallen in hem had te kennen gegeven, dieper indruk op hem had gemaakt dan hij iemand, dan hij zich zelf wilde bekennen. Uit kieschheid had hij zich wel onthouden partij te trekken van hare overijling, maar hij had daaraan toch iets gehecht en dat <hi rend="i">iets</hi> was genoeg
<pb n="108"/>geweest om in hem de heftigste en strijdigste gewaarwordingen te doen opbruisen. Teleurgesteld in zijne liefde voor Jacoba, had hij wantrouwen opgevat tegen het vrouwelijk karakter. Jacoba ook had eenmaal vertrouwelijk zijn arm gevat en toch had zij nooit liefde voor hem gekend. In Jacoba, het onschuldige en onbedreven kind, had hij zich bedrogen; hoe kon hij gelooven aan een enkel woord eener jonkvrouw ontvallen, die gewoon was in een woeligen kring te leven en zich van bewonderaars omringd te zien. Hij zou nu wijs en voorzichtig wezen en zich niet laten beheerschen door een eersten indruk, beloofde hij zich zelf. Hij hield zich opzettelijk van Ludovica terug in 't verdere van dien avond, en beeldde zich in dat hij alleen zoo handelen kon uit onverschilligheid. Die onverschilligheid werd echter op een harde proef gesteld, toen men hem aan tafel niet naast, maar over haar plaatste, en hij met verkropt ongeduld moest aanzien, dat Milbrowe, dien men naast haar gezet had, zich bijzonder bevlijtigde haar te bevallen en dat hij scheen te slagen, hoewel Huibert, haar tafelgebuur ter slinke, met toenemende spijt die pogingen gadesloeg en somwijlen halfluid woorden met haar wisselde, die van stijgende verbittering getuigden. Het was dit lijden van zijn vriend, dat Elias geloofde te moeten wreken, want waar hij vernam, dat deze vroegere aanspraken had, zag hij voor zich van de schoone af en dit kon hem immers geene moeite kosten, overreedde hij zich. Ludovica was niets voor hem, maar zij was te veel voor Huibert om den jongen Engelschen edelman niet te doen gevoelen hoezeer vermetel het van hem was, het hof te maken aan eene juffer, waarop een Hollandsch jonkman vroegere aanspraken had; en toen nu de jonge edelman, in plaats van als een overtuigde schuldige zijn ongelijk te bekennen, de vrijheid nam al lachende op het weefsel van zelfmisleiding te wijzen, waarmede de arme Elias zich zoo goed gekleed voelde, toen steeg zijne verbittering boven het peil van 
zelfbeheersching, dat hij zich anders zoo bedachtzaam had gesteld. Naarmate hij zich zelf minder begreep, was het hem pijnlijker door een ander geraden te worden, en zijn toorn tegen dezen wies, met de overtuiging van eigen onrecht.</p>
<p>Het tafereel van dezen zielstoestand is niet vleiend, ik beken het, maar men ontkenne daarom niet, dat hij een ware kan zijn, dat hij gevolg moet zijn van de innerlijke disharmonie, die er
<pb n="109"/>ontstaat als de ziel moet strijden tegen zich zelve en toch allerliefst zich rustig zou willen overgeven aan eenigen overwinnenden hartstocht, die zich van haar wil meester maken... en het zijn vaak de edelste naturen, die zulken slag hebben te leveren.</p>
<p>Hoe het zij, de jonge Leoninus had nog niet kunnen ontcijferen wat de eigenlijke oorzaak was van zijne opbruisende drift, maar reeds zag hij met huivering heen naar het vreeselijke eind werwaarts zij hem voerde, en, onder de verslagenheid waarmede hij dien afgrond peilde, zag hij niet eens het middel om terug te gaan.</p>
<p>Gebukt en zwijgend trad hij voort aan de zijde van Sir William Edmund, en wist geen woord te uiten dat van die wisselende gemoedsaandoening getuigde.</p>
<p>Maar de Schotsche edelman was geen vreemdeling in het menschelijk hart en hij raadde veel uit dat zwijgen zelf; hij had even een blik gewisseld met Darcy en sprak toen:</p>
<p>‘'t Is voorwaar spijtig, hopman Elias, dat gij u juist te dezer stond in zulken twist verwikkeld hebt. Gij! de zoon van den waardigen en voorzienigen Heer, die alles doet om vrede te stichten tusschen Zijne Excellentie en de Hollanders, de zoon van den Kanselier, die hier onder de eerste en wijste raadsmannen wordt genoemd van den Gouverneur-Generaal, hebt gij al nagedacht hoe uw vader dit nemen zal?’</p>
<p>De Kanselier! zijn vader!</p>
<p>Die herinnering klonk den jongen hopman als een donderslag in de ooren. In de hartstochtelijke drift, waarin hij zich zelf had vergeten, had hij ook niet aan zijn vader gedacht. Maar nu werkte die gedachte beslissend. De stormachtige aandoeningen zijner ziel werden gestild onder de huivering van berouw en leedgevoel, die hem doortrilde bij de voorstelling, dat zijn vader het weten zou wat hier ging voorvallen en met hoe somber misnoegen dat achtbare voorhoofd zich zou rimpelen over zulken misslag van zijn zoon; en de fiere krijgsman had te veel edele oprechtheid van karakter om dien indruk te ontveinzen. ‘Sir William!’ sprak hij met doffe stem, ‘geloof mij geen lafaard, doch 't harte versaagt mij, waar gij mij gedenken doet aan mijn vader.’</p>
<p>‘Niet vreemd! een man als deze, die geprezen wordt om zijne lankmoedigheid waar het persoonlijke beleedigingen geldt, moet zekerlijk een afkeer hebben van roekeloos bloedvergieten,’ ant-<pb n="110"/>woordde Sir William vrij luid, zoodat Darcy het hoorde, die daarop hernam:</p>
<p>‘En niet min nutteloos, of acht heer Elias dat er zooveel gewonnen zal zijn als hij Lord Milbrowe buiten staat heeft gebracht den Spagnool te bevechten, of zich zelf als een hulpeloozen verminkte op zijn leger doet uitstrekken... acht hij daarmede de eere van zijn landaard zoo treffelijk opgehouden?’</p>
<p>‘Ik acht, dat ik mij door drift tot eene dwaasheid heb laten vervoeren... en ik acht het geene schande dit te bekennen.’</p>
<p>Bij die woorden kwam Milbrowe schielijk nader en sprak verruimd: ‘Als het er zoo mee gelegen is, zie ik niet waarom ik u niet belijden zou, dat ik mijne scherts niet zoo ver had moeten drijven, toen ik zag dat zij u griefde...’</p>
<p>‘Milbrowe, mijn vriend! gij zijt de edelmoedigste aller menschen,’ riep Elias, hem de hand toestekende, ‘vergeeft gij mij die zotte uitdaging, die ik mij zelven niet vergeef?...’</p>
<p>‘Spreek er niet meer af; ik had het eerst schuld, want reeds te Dordrecht legde ik het er op toe om u het hoofd warm te maken; doch die verklaring later als we weer vrienden zijn en gij haar dragen kunt; voor heden geloof, dat de ledigheid en de verveling mij dus kwelziek gemaakt hebben.’</p>
<p>‘Geloof gij, dat ik van hartzeer en schaamte ware gestorven, zoo ik het ongeluk had gehad u leed toe te brengen.’</p>
<p>‘En ik dan, die eens in een tweegevecht het droeve voordeel gehad heb mijne partij neêr te leggen, ik rilde van de mogelijkheid dat ik opnieuw zulke kans te gemoet ging!’</p>
<p>‘Bij zulke stemming der partijen wordt onze functie overbodig,’ sprak nu Sir William tot Darcy, die er bijvoegde, ‘dat daar zij beiden die uitkomst hadden gewenscht, niets natuurlijker was dan dat zij elkander nu ook de hand gaven, schoon 't wel wat singulier zal klinken onder onze kameraden, dat deze zaak afgedaan is, zonder dat de degen uit de schede kwam...’</p>
<p>‘Wij hopen bij waardiger occasie onzen moed te toonen, niet waar Mylord?’ sprak Elias, die nu weêr zichzelven was geworden, Milbrowe aanziende met zijn eerlijk open oog.</p>
<p>‘Voorzeker, en 't zal de arme stad Sluis te bate komen, dat ons geschil dus is bijgelegd,’ hernam deze zijn arm nemende.</p>
<p>Sir William Edmund herinnerde hun nu, dat het hoog tijd werd naar de abdij terug te keeren; er kon naar hen gevraagd zijn...</p>
<pb n="111"/>
<p>De goede keer dien deze zaak had genomen, scheen het gemoed van den jongen hopman toen nog weinig verruimd te hebben, gelijk zijne houding en de uitdrukking van zijn gelaat dat toonde bij zijn binnentreden. Ditmaal echter scheen hij niet tot een schielijk heengaan besloten, want ziende, dat zijn eerbiedige avondgroet niet werd beantwoord, nam hij zwijgend een stoel en ging zitten, als om het oogenblik af te wachten, waarin de staatsman, minder verdiept in den arbeid, hem zou opmerken. Dat oogenblik beloofde echter niet spoedig dáár te zijn; want de Kanselier werkte onafgebroken voort zonder op te zien, nam nu eens deze akte in handen, dan weder eene andere, parafeerde de eene, maakte kantteekeningen op eene andere, doorlas halfluid eene derde en, naar den stapel van dergelijke papieren te oordeelen, kon hij deze bezigheid nog een aantal uren voortzetten, zonder aan het eind te komen. De jonge hopman voelde dat zijn geduld niet bestand zou zijn tegen zoo langdurige beproeving, en zoo nam hij den moed die te bekorten.</p>
<p>‘Wil verschoonen, vader, zoo ik u store,’ ving hij aan.</p>
<p>‘Gij stoort mij reeds door mij aan uw bijzijn te doen gedenken,’ werd hem geantwoord, op een toon die de hardheid van de woorden niets verzachtte.</p>
<p>‘Dat grieft mij, heer Dokter, alleen aanmerk dit, dat de nood mij dwong; gij geeft heel uwe aandacht aan deze papieren, en ik begeef mij ongaarne ter ruste zonder naar uw welbevinden vernomen te hebben. Zonderling dezen avond zijn een paar woorden sprekens met u mijnoodig.’</p>
<p>‘Ik ook heb met u te spreken; nu echter heb ik geen tijd te geven aan particuliere aangelegenheden.’</p>
<p>‘Ik ken uwe nauwgezetheid, vader: ik hoop daarop niet te groote inbreuk te maken zoo ik een kort onderhoud vraag tot afscheid.’</p>
<p>‘Alzoo verreist ge?’ vroeg de Kanselier koel, terwijl hij een nieuw pakket papieren greep en dat inzag.</p>
<p>‘Morgen met het aanbreken van den dag; vooreerst naar Vlissingen, waar ik de nieuwe compagnie hoop te vinden, die Mylord mij heeft toegezegd.’</p>
<p>‘Heeft Mylord <hi rend="i">u</hi> eene compagnie toegezegd?’</p>
<p>‘Ja, heer vader!’ antwoordde de jonge hopman smartelijk getroffen door den toon waarop dit werd gezegd.</p>
<pb n="112"/>
<p>‘Dat bewijst beter de goedertierenheid van den Graaf, dan zijne voorzichtigheid,’ hernam de Kanselier zeer koel en droog.</p>
<p>De jonge man bracht de hand aan 't voorhoofd, dat gloeide van pijnlijke verrassing en toorn, maar hij trachtte kalm te blijven.</p>
<p>‘Heer Dokter, ik... ik begrijp u niet wel! gij verdenkt mijn moed!’</p>
<p>‘Ik zal mij wel hoeden dit te zeggen, hopman, hetgeen... ik meer vreeze is... uw overmoed! en nu gun mij u te herinneren, dat ik behoefte heb alleen te zijn... uw bijwezen brengt mij voor de aandacht, wat mij de gelijkmoedigheid kon doen verliezen, die mij noodig is ten dienste der gemeene belangen...’</p>
<p>Toen begreep de jonkman maar al te goed! Hij stond op, ging naar den Kanselier toe en sprak, terwijl het overkropt gevoel uit den toon zijner stem klonk: ‘Vader, zend mij niet van u met deze verdenking; uw bloed heeft ook zijne rechten, hoor mij aan en overweeg of ik zoo gansch onverschoonlijk ben.’</p>
<p>‘Weet ik dan niet reeds genoeg?’ hernam de Kanselier, zich naar hem toewendende en hem met droeven ernst in de oogen ziende. ‘Ik ben zestig jaren oud geworden, zonder dat ik uit schaamte de oogen behoefde neer te slaan, en dezen morgen, dezen morgen, Elias! heeft mijn hoofd zich gebogen van schaamte over mijn zoon!’</p>
<p>‘Vader, vader!’ riep Elias, met ingehouden smart. ‘Ik ben niet zonder schuld, maar een zulk verwijt heb ik niet verdiend.’</p>
<p>‘Kunt gij bewijzen, dat het onbillijk is, zoo spreek, maar indien niet, zwijg liever en ga! rede en wijsbegeerte zullen mij de middelen aangeven om ook deze aandoeningen der ziele te overwinnen, die mijn innerlijken vrede verstoord hebben.’</p>
<p>‘Gij hebt geleden! geleden door mij!’ riep Elias, aan zijne voeten neergezonken, zonder meer te kunnen uitbrengen.</p>
<p>‘Ik wil het u niet ontveinzen, maar acht gij het vreemd? Elias! gij zoudt mijn troost en mijne eere zijn na den dood van mijn Gijsbert. Gij zijt in zijne plaats getreden als mijn oudste, de erfgenaam geworden van zijne compagnie; <hi rend="i">hij</hi> is zeer vroeg, maar met glorie van dit wereldsche tooneel afgetreden... heb ik niet den ganschen dag geleefd met de zorge, dat <hi rend="i">gij</hi> om ijdele oorzaak vallen zoudt in een roekeloos en roemloos tweegevecht, zonder eere, ja, met een misdrijf op 't geweten, en moorder of slachtoffer altijd beladen met dubbele schuld!’</p>
<pb n="113"/>
<p>‘God zij geloofd! niets daarvan is geschied; mij dacht die zorge zou men u ontnomen hebben, sinds men u toch reeds de schrikmare had aangebracht, ik die nogal hoop had dat men 't u zou gespaard hebben.’</p>
<p>‘Daarin heeft niemand schuld. Wel hebben trouwhartige vrienden mij aangezegd, dat beide partijen met hunne getuigen in goeden welstand waren gekeerd en door hunne vrienden triomfantelijk ontvangen, als hadden zij 't vaderland grooten dienst gedaan en daarna voor den Gouverneur-Generaal geleid, met eene heusche vermaning zijn vrij gekomen; maar ik vrage u of dat voor een vaderlijk harte als het mijne groot soelaas kon zijn, te weten dat het ergste niet is gebeurd alsof alleen de daad, niet de intentie het kwade daarstelt, als oft' mij het leven van mijn zoon het meeste moest wezen en niet <hi rend="i">hoe</hi> hij leeft; dat is 't wat mij noodig is te weten.’</p>
<p>‘Niet met oneere, vader, daarop durf ik u in dezen oogenblik plechtig de hand geven.’</p>
<p>‘Zoo is het dan niet waar, dat gij om ijdele oorzaak in twist geraakt met een vriend en krijgsmakker, dezen hebt uitgedaagd tot den strijd?’</p>
<p>‘Dat is waar, heer Dokter, maar...’</p>
<p>‘Dus hebt gij u vrijwillig in 't gevaar begeven, zijn leven te nemen of het uwe te verliezen, dat niet eens het uwe was, want eerstelijk behoorde dat aan 't vaderland, tweedens aan uw overhoofd, wien gij eed hadt gedaan.’</p>
<p>‘Maar heer! aan dat alles denkt men niet in zulk een oogenblik, waarin de opgeruide passiën u overheeren en aanzetten om terging door terging weder te geven.’</p>
<p>‘Dat is juist het zwaarste dat ik tegen u heb. Ik kan mij het geval denken, dat een krijgsman, door zijns gelijke in eere getast, ten aanhoore van anderen of die van zijn vaderland beschimpt ziende, door rouwen overmoed, door drang van plicht wordt geperst om daaraf bloedige rekenschap te vragen, nademaal het nu dus is ingesteld, dat des krijgsmans faam en eere hangt aan de punt van zijn rapier, dat mij als rechtsgeleerde wel een zeer onbetrouwbare pleitbeslechter schijnt, maar dat een jonkman, die 's levens vollen ernst moest kennen, die den prijs van zijn leven kent, zich door den lossen spot van een anderen lichthoofd zonder nadenken laat verlokken om gehoor te geven aan de in-<pb n="114"/>blazingen van de ontvlamde passiën, zonder eenigszins te overwegen wat daaruit kan voortvloeien, en dit van mijn zoon, van mijn bloed, van mijn Elias, die van rustige beradenheid menig blijk had gegeven, op wiens bedachtzaamheid ik mijne eer, de goede faam mijner grijsheid had willen te pande stellen, dàt is het wat ik niet kan begrijpen... en wat ik onverschoonlijk achte...’</p>
<p>‘Begrijp ik dan in dezen mij zelve!’ riep de jonge krijgsman op een toon van innerlijk smartgevoel, terwijl hij met onwil zich de vuist tegen 't voorhoofd drukte. ‘Ik moet toestemmen dat ik mij droeg als een roekelooze dwaas, ik die gewoon was als een rustig man te handelen, en als ik mij zelf afvraag waarom? dan weet ik geen ander antwoord te geven, dan dat waarmede ik mij bij u heb verschoond, ik voele wel dat zulke verschooning bij den <hi rend="i">Kantzelaer</hi> van Gelderland, bij den Stoïschen wijsgeer niet gelden kan, maar ik wende mij tot den Vader...’</p>
<p>‘De vader kan allerminst vergeven, sinds hij zelf uw luidste aanklager is,’ viel de Kanselier in met onverminderde strengheid.</p>
<p>‘Ik weet het, heer,’ hernam de jonkman zuchtend, ‘dat gij een onomkoopbaar rechter zijt en dat ge u de deugd der aloude Romeinen als beste exempel stelt!’ en als moedeloos onder die overtuiging, boog hij het hoofd diep op de borst; hij voelde zich reeds veroordeeld.</p>
<p>‘Gij meent ik kon Brutus zijn!’ sprak de Kanselier en liet den blik rusten op den diep gebogen zoon, met eene zulke uitdrukking van innige vaderliefde, door weemoedigen ernst getemperd, dat er wel geen twijfel bleef aan zijn menschelijk harte, al ware het ook, dat hij kracht zou hebben tot bovenmenschelijken plicht.</p>
<p>Elias had dien blik niet gezien, hij had slechts den toon van die ernstige stem gehoord, en daarom antwoordde hij in doffe verslagenheid:</p>
<p>‘Ik geloof het, heer Dokter! en dit brengt mij tot gansche mistroostigheid, want het was aan de borst van een lankmoedig hoorder, dat ik mijne zielskwellingen had willen uitstorten.’</p>
<p>‘Een lankmoedig hoorder zult gij vinden, geen billijk rechter weigerde ooit voorspraaksrede te hooren, eer hij uitspraak deed... of liever om terug te keeren tot onze natuurlijke verhouding, een vader wil helder zien in het gemoed van zijn zoon, eer hij over
<pb n="115"/>schuld of onschuld oordeelt. Misschien, zoo gij alles uitspreekt, vinden wij te zamen de verklaring van 't geen u dus ongelijk heeft gemaakt aan u zelf.’</p>
<p>‘Met die hope was het, dat ik tot u kwam en zal ik spreken.’</p>
<p>‘Maar ga mij niet aan met zoo valsche gronden als die is, dat het goed 'luk eene onschadelijke uitkomst heeft daargesteld, vermits het beleid der kansen doch wel niet aan u behoort.’</p>
<p>‘Ook dan niet, als ik met waarheid mag zeggen dat ik uit gedenken aan mijn plicht en aan mijn vader de zelfbeheersching herkreeg om af te zien van een voornemen, daaraan ik mijne eere verhecht achtte en dat ik op lijfsgevaar had willen doorzetten.’</p>
<p>‘Zeker neen! die ommekeer heeft te goed fundament om te worden voorbijgezien.’</p>
<p>‘Vergun mij dan u alles mede te deelen, wat er is voorgevallen.’</p>
<p>En Elias vertelde met eenvoud en met oprechtheid, wat wij hier boven hebben verhaald, eigene schuld niet verbloemende, noch de goede tusschenspraak van Darcy en Sir William Edmund verzwakkende, maar toch met warmte en levendigheid de gewaarwordingen schilderend, die hem tot het goed beraad hadden gebracht om af te zien van het duël. Er was iets zoo diep aandoenlijks in die ernstige onrust van dien volwassen zoon over het misnoegen van zijn vader, in dien teederen eerbied van dien forschen krijgsman voor dien grijsaard, aan wiens achting hij boven alles behoefte had, dat wij de fout van den jongen Leoninus niet meer betreuren, omdat die ons vergunt dezen blik op zijn liefhebbend kinderhart te slaan. De Kanselier zelf dacht het misschien, maar hij zeide het niet, want hij achtte zijn zoon geen eere te geven met hem te prijzen over iets, wat hem zoo natuurlijk scheen: kinderdeugd was te dien tijde geene zeldzaamheid, en dat is iets waarin onze eeuw, ondanks al haar vooruitgang, bij de vroegeren jammerlijk ten achteren is, tenzij men ook <hi rend="i">dit</hi> tot hare vooruitgangen rekene. Wellicht denkt zij het, wellicht antwoordt de 19de eeuw, dat hare zonen zooveel vernuftiger, zooveel wijzer, zooveel behendiger zijn, dat zij schitteren door zooveel kennis, door zooveel geleerdheid, omstraald worden door zulk eene verlichting, zoo vrij zijn van alle <hi rend="i">feodale</hi> banden, van alle middeleeuwsche vooroordeelen, zoo krachtig en zelfstandig ontwikkeld,
<pb n="116"/>dat ze nu wel het recht hebben dit oudvaderlijk juk van kinderlijken eerbied af te werpen. Wij willen haar al die voortreffelijkheid toegeven, (en dan doen wij haar zeker nog wel iets present) maar dan hebben wij toch ook het recht haar te vragen, hoe groot de som van meerderheid zou moeten zijn, die het <hi rend="i">recht</hi> kan geven om te ontslaan van een plicht? En welke voortreffelijkheid kan dat zijn, die ongeschikt maakt tot het vervullen van het eenvoudigste en minst zware gebod, dat God in Zijne heilige wijsheid ooit aan Zijne menschenkinderen heeft gegeven, een gebod, dat het harte is ingegrift door de hand der natuur, en dat daaruit alleen door onnatuurlijke kunstbewerking kan worden uitgewischt? Heerlijke toekomst voorwaar, die de glansrijke 19de eeuw haren zonen bereidt, die ook weer zonen zullen hebben, altijd meer voortreffelijk, altijd meer onnatuurlijk en altijd met meer laatdunkendheid hunne meerderheid latende gelden!</p>
<p>In vollen ernst, spreekt mij niet van uwe groote mannen, tot alle groote dingen bekwaam voor het vaderland, voor de menschheid, voor den Staat, voor de Kerk, voor de wetenschap, en niet bekwaam voor den eersten, heiligsten, zaligsten plicht; ik geloof niet aan de zelfverloochening van een harte, waarin de zelfzucht het eerste levensbeginsel, den gloed der ouderliefde heeft uttgebluscht; ik kan niet gelooven dat aan de inspanning uwer verbeelding, aan de overspanning uwer ijdelheid, aan de vlammen der eerzucht, die uw hoofd doen gloeien en uw streven zal mij altijd verdacht zijn; uw vernuft heeft menig diepzinnig vraagstuk weten op te lossen, maar gij zijt het antwoord schuldig gebleven op de eerste eenvoudige levensvraag, omdat gij die uit het harte hadt moeten geven; maar gij vraagt geen vertrouwen, gij vraagt geene hoogachting, gij wenscht bewondering en gij weet die af te dwingen... voor een tijd; want altijd komt toch de ure, dat de menschen zich moegestaard hebben aan 't geen meest hun in de oogen schitterde en dat zij er de oogen van afwenden. Dan, als ge u teleurgesteld, bedrogen, verlaten, vergeten zult vinden, zoek dan het oog van uw vader, als het zich niet reeds heeft gesloten, dat oog, dat zoo vaak met liefde en met droefheid op u heeft neergezien, en waarvan gij het uwe hebt afgewend! zoek het dan en gij zult voelen wat een <hi rend="i">vader</hi> is, en zijn zwijgende handdruk zal u leeren, wat gij met geheel uw verlies niet te duur hebt gekocht.</p>
<pb n="117"/>
<p>Elias Leoninus was met liefde en hoogachting begonnen, hij had dus zoo harde ondervinding niet noodig, ook wist hij waar hij zijne toevlucht moest zoeken in ieder bezwaar des levens, al wist hij dat hij geene weeke toegevendheid zou vinden voor zijne fouten, hij was zeker dat hij kracht zou vinden om ze te bestrijden.</p>
<p>‘En nu, vader!’ vroeg hij, ‘heb ik schande gebracht over uw achtbaar hoofd?’</p>
<p>De Kanselier reikte hem de hand. ‘Gij hebt eene overijling vromelijk hersteld, alleen... het was eene overijling, en juist deze voegt niet aan mijn zoon!’</p>
<p>‘Dat voelde ik, heer Dokter, en daarom ben ik tot u gekomen, want ik wil licht over mij zelf! Nu deze storm voorbij is en ik alles bedaard overzie, begrijp ik niet hoe ik mij dus kon laten vervoeren van die bezadigdheid, die gij in mij placht te prijzen en die ik achtte in mijn karakter te liggen.’</p>
<p>‘Zoo hield ik het ook, heerschte er ook bij u en dien jongen edelman geheime vijandschap, die nu bij kleine aanleiding uitbarstte?’</p>
<p>‘Lord Milbrowe was mijn vriend geworden in Engeland; wij gingen samen om als broeders, en toch... nu ik er op nadenk, ja! zijn omgang begon mij tegen te staan, sinds wij ons in Nederland bevonden. Zijne conversatie altijd opgewekt, schalk en doorgaans geestig, die mij voormaals zoo menige sombere luim verhelderde, mishaagde mij hoe langs zoo meer...’</p>
<p>‘Kan 't wezen, dat hij zich hard en ongunstig uitliet over Holland, over de vaderlandsche zeden, over personen, die ge waard hield?...’</p>
<p>‘Met waarheid kan ik daarop geen ja zeggen; doorgaans toonde hij achting voor onze natie, eerbiedigde onze gebruiken en meesttijds waren wij 't eens over de luiden, daaraf wij te spreken kwamen.’</p>
<p>‘Uwe afkeerigheid was dan volkomen redeloos, of weet gij u te bezinnen op een feit of eenige omstandigheid, daarmede zij aanving?’</p>
<p>‘Sinds wij met den Gouverneur-Generaal tot Dordt zijn geweest, is Milbrowe mij hatelijk geworden.’</p>
<p>‘Als men mij zeide, was daar eene jonkvrouw gemengd in uw twist; was dat alleenlijk de uiterlijke aanleiding en was die innerlijke vijandschap de ware?’</p>
<pb n="118"/>
<p>‘De jonkvrouw was de oorzaak, ik kan niet anders zeggen!’ hernam Elias, sterk kleurende onder den doordringenden blik van den Kanselier, ‘maar zij was, zij... schijnt... de verloofde van een ander, van een vriend... van Huibert Berck, de zoon onzer gastvrouw; deze sprak mij althans van haar, in termen, die mij dat deden gelooven en voor zijne rechten, daarmede Milbrowe loszinnig spotte, was het dat ik het heb opgenomen.’</p>
<p>‘Voor dezen alleen? Weet gij dat wèl zeker, Elias?’</p>
<p>‘Bij mijne klaarste bewustheid was dat mijne éénige intentie, doch Milbrowe zelf heeft mij daarna door zijne spottende toespelingen in vreeselijken twijfel gebracht, die mij de ziel beroert... Ik, die mij zelf beloofd had mij nimmermeer te laten wegslepen door een liefelijk vrouwenbeeld, ik, die besloten was voortaan koel en kalm den effen weg te gaan van mijn plicht, zonder mij te laten slingeren en afleiden door de wisselingen der passiën, ik... vreeze, mijn vader! Ik vreeze te beminnen - tegen recht en reden!’ eindigde hij met gedempte stem.</p>
<p>‘Wel tegen recht en reden! want eilieve Elias! zijn dit nu tijden om zich toe te geven aan eigenbatige passiën, die nog zoovele confusiën kunnen aanbrengen nevens de groote zwarigheden, daarin het vaderland alreede verkeert?’</p>
<p>‘Leider! denkt men op 't vaderland, waar men alles voorbijziet, zich zelf nauw meer weet te herkennen in den maalstroom van gewaarwordingen, daarin men zich meegesleept voelt tegen wil en dank?...’</p>
<p>‘En zulke klacht te moeten hooren van mijn zoon, die mij te dezer stond behoorde ter zijde te zijn ten bate des vaderlands!’</p>
<p>‘Maar ik ben niet klein van moed, mijn vader! en door bittere ervaring gehard tegen zulken strijd - ik zal overwinnen.’</p>
<p>‘Ik prijze dit koen besluit - alleen begin niet met een triomfkreet, vooral niet, waar ge nog niet hebt te melden dan eene nederlaag. Acht er op hoe die verderfelijke zwakheid u alreede tot schuldige overijling heeft gebracht...’</p>
<p>‘Ik wil niet langer zwak zijn,’ hernam Elias fier, ‘ik wil mij niet als den eersten weekeling den besten door eene inbeelding laten beheerschen; ben ik dan de jonkman, die tot tweemalen toe op de klippen eener hopelooze minne mijne kracht moet zien breken - en - dat om 't onnoozel woord van een meiske, haar lippen in argelooze gulheid ontgleden? - neen, wees er
<pb n="119"/>zeker van, ik mag mij eene wijle door ongestuime drift te kwader stond laten raden, zulk een dwaashoofd ben ik niet.’</p>
<p>‘Dit besluit om het niet te zijn, mits met vastheid genomen, is reeds veel,’ hernam de Kanselier bedachtzaam, ‘doch spreken wij van iets anders; het gedrag dier Engelsche heeren geeft mij goeden dunk van hun karakter en Mylord heeft wèl gedaan aan een hunner die wichtige zending naar Dordrecht op te dragen.’</p>
<p>‘Een wichtige zending naar Dordrecht! aan wien? aan Milbrowe?’ vroeg Elias op vrijer en heftiger toon dan hij ooit gewoon was tegen den Kanselier te voeren, terwijl een hoog rood zijn voorhoofd kleurde.</p>
<p>‘Aan Sir William Edmund,’ hernam de vader met een zacht hoofdschudden, terwijl zijn blik zich met weemoed op hem vestigde.</p>
<p>‘Vreemd, dat hij het mij niet heeft medegedeeld; nog geen uur geleden heb ik hem gesproken,’ hervatte Elias nadenkend.</p>
<p>‘Uit kieschheid kan hij dat gezwegen hebben, daar de Graaf hem wellicht gezegd heeft, dat er eerst over u was gedacht voor dien dienst.’</p>
<p>‘Aan mij! Aan mij, vader! en toch... de Graaf besloot anders.’</p>
<p>‘Na het gerucht van uw twist met Milbrowe, na uwe uitdaging, nadat men hem zeide, dat gij tot een duël waart uitgetogen - ik zelf moest het hem raden - omzichtigheid en discretie waren de twee hoofdvereischten tot deze zending en - gij - de persoon, tot wien men u zond, had slechts uwe driften te tergen.... daar ware te veel verloren, zoo... eene tweede overijling als die van heden...’</p>
<p>‘Genoeg - het zij genoeg, heer! Ik heb dat mistrouwen, dien wederspoed verdiend.’</p>
<p>‘Gij ziet welken nasleep het toegeven aan hartstochten kan hebben; maar noem het geen wederspoed, dat u die hachelijke last niet werd toevertrouwd en denk er veeleer op hoe gij het vaderland dienst zult doen met den degen - het blijk van vertrouwen, dat Zijne Excellentie u opnieuw geeft, moet gij dankelijk erkennen.’</p>
<p>‘Milbrowe en ik hebben reeds gelofte gedaan aan het arme bedrukte Sluis dien blijk van onzen moed te wijden, dien wij op het punt waren aan elkander te koelen.’</p>
<p>‘Dat acht ik goed; Milbrowe blijft echter voorhands hier bij
<pb n="120"/>den Graaf, maar u mag ik er aan herinneren, dat de snelste diensten hier de nutste zullen zijn, want de goede wil van den Graaf wordt door allerlei sammelen verlamd en ingetoomd, en toch, ik weet het uit een schrijven van mijn vriend den Kolonel van Meetkerke, toch kan Sluis het geen veertien dagen meer houden...’</p>
<p>‘De Kolonel van Meetkerke uw vriend!’ riep Elias met vroolijke verrassing, die hij niet wist te onderdrukken.</p>
<p>‘Sinds lange jaren, zoowel als zijn vader heer Adolf, doch wat zegt dit u, dat gij dit vraagt met eene belangstelling als ware dit voor u eene levensvraag?’</p>
<p>‘Jonkvrouw Ludovica van Meetkerke is zijne dochter...’</p>
<p>‘En is dat de joffer, die het voorwerp was van uw twist met Milbrowe?’</p>
<p>Elias boog toestemmend het hoofd.</p>
<p>‘Die gij de verloofde acht van Huibert Berck!’ hernam de Kanselier streng.</p>
<p>‘Lacen ja!’ hernam Elias met een smartelijken zucht.</p>
<p>‘Wel dán, wat verwachting oordeelt gij te mogen bouwen op mijne vriendschap voor haar vader, doch wel niet dat gij onze bemiddeling zoudt wenschen om het meiske af te brengen van haar gegeven woord?...’</p>
<p>‘Zou ik dan mijn geluk willen ten koste van zulk onrecht! maar het zou kunnen zijn, dat dit woord nog <hi rend="i">niet</hi> was gegeven, dat Huibert niet de keuze was van de jonkvrouw of hare misgonst had verdiend, 't scheen mij toe, ze waren zeer weinig een van zin voor gelieven.’</p>
<p>‘Is het aan u om daarop te peinzen? Elias! Elias! wees op uwe hoede, gij zijt op den gevaarlijken weg der passiën en gij ziet nog zoo weinig helder op u zelf, dat gij niet eens al de gevaren kent waar tusschen gij voorttreedt. Hoe! gij zegt nog niet zeker te zijn, dat uw hart zich heeft gehecht aan die jonkvrouwe, gij tracht het u zelfs op te dringen, dat het niet is en niet alzoo zijn zal! en ieder uwer woorden, ieder uwer gedachten, iedere uitdrukking van uw gelaat heeft het mij verraden; zooeven spraakt gij reeds van uw geluk, alsof gij zeker waart dat te vinden in haar bezit; gij luistert naar niets dan naar die eene luide stem van dien hartstocht, zelfs niet waar de nood van 't vaderland voor u wordt uitgesproken.’</p>
<pb n="121"/>
<p>‘Vader!’</p>
<p>‘Oordeel zelf! toen ik sprak van de zware benauwdheid, waarin de goede stad Sluis verkeert, hadt gij toen voor iets anders gehoor dan voor een naam, dien ik mij ontvallen liet, omdat die naam een weerklank was van die zelfzuchtige stem, waaraan gij eeniglijk gehoor verleent en dàt, terwijl gij u zelven inbeeldt, dat gij u hebt vrij gemaakt van die opvatting, terwijl gij u toegerust acht en bekwaam voor den zwaarsten strijd? Ik zeg u, Elias, dat gij een zulken hartstocht nooit hebt gekend, zelfs niet in de vaag uwer jeugd, niet voor Jacoba, waaronder gij bij mijn weten nooit eenigen plicht hebt verzuimd.’</p>
<p>‘Gij hebt gelijk, heer, ik voel het maar al te goed; nooit heeft zoo felle vlam van passie mijne borst doorwoeld; datgene wat ik voor Jacoba heb gevoeld was nietwes dan rustige broederliefde, neffens dit ongestuime, alles verterende vuur, dat mij de polsen doet kloppen, als ik slechts aan dat eene uur terugdenk, waarin ik in Ludovica's nabijheid heb geleefd en... 't venijn dezer rampzalige liefde heb ingedronken; doch vergeef mij, heer, ik laat mij vervoeren tot...’</p>
<p>‘Eene erkentenis, die u goed is en beter dan die valsche gerustheid van zooeven en die opwinding, die gij sterkte hieldt; ik heb die erkentenis willens uitgelokt; ik heb gewild, dat gij helder zoudt zien op u zelf en de diepte van uwe wonde peilen, dat is de eerste conditie der genezing. De tweede is werkzaamheid. Neen, buig nu niet het hoofd als wees ik u op schuld en schande, een zulken hartstocht op te vatten is een ongeluk, maar dien te wederstaan is een edele strijd, de beste vermogens van een mensch waardig; te onderliggen, er zich door te laten beheerschen, dat alleen is schande, zonderling in een tijd waarin het vaderland de naaste rechten heeft op de aandacht en de liefde van zijn zonen. Wees gij een waardig zoon van Nederland, een waardig zoon, ook van mij.’</p>
<p>‘Zoo wil ik, mijn vader! en men zal het zien dat die wil een vaste is. Gij hebt mij voorgelicht; van nu aan kamp ik niet meer in de duisternis! ik ken mijn vijand, ik zie helder en ik heb moed tot iederen strijd, zeg gij mij hoe ik zal aanvangen.’</p>
<p>‘Met aan niets uwe aandacht te geven dan aan de groote belangen van den algemeenen nood! Gij hoopt morgen tot Vlissingen voorzien te worden met eene compagnie,.. die bestemd zou
<pb n="122"/>zijn om Sluis te gaan versterken met manschap en leeftocht...’</p>
<p>‘Zoo haast de versterking van den Graaf van Hohenlo zal zijn aangekomen...’</p>
<p>‘Indien anderszins het binnentrekken u doenlijk is, wacht dan niet op die versterking, daar heerscht, leider! te veel tweespalt en naijver tusschen de principale legerhoofden, om niet te vreezen dat misverstand of onwil verwarringen en vertraging in den dienst zullen daarstellen. Ik zal voor u van den Graaf machtiging vragen om op uwe eigene gelegenheid binnen te trekken, zoo gij er kans toe ziet.’</p>
<p>‘Ik verlang niets liever, hoewel die werkelooze rust in eene belegerde stad...’</p>
<p>‘Wees zeker, dat de overmaat van ruste u dààr niet kwellen zal. Ik was zelf meer dan eens in eene belegerde vesting, doch in trouwe, men vindt daar hoofd- en lijfsvermoeienissen te over, bij de gedurige zorge, die men er heeft om den vijand af te keeren; daarbij in Sluis zult gij een vriend vinden, die beter dan ik artsenijen weet te bereiden voor krankten als de uwe.’</p>
<p>‘Wien toch, mijn vader! ik voel reeds veel soelaas, nu ik mij dus met u heb verklaard, wien acht ge dus beter dan u zelven?’</p>
<p>‘Men zegt onze Gideon, hoe jong ook in jaren, is rijp in ervaring en rijk in hulpmiddelen, waar het zielskwalen geldt.’</p>
<p>‘Gideon! Gideon binnen Sluis?’</p>
<p>‘Uit eigen zin en welbehagen, hij leed allerlei last en kwade bejegening binnen Utrecht, uit oorzake van verschillen in 't consistorie; men schijnt hem daar te verketteren, of hij acht de anderen niet zuiver, het rechte van die zaken ken ik niet, wil ik ook niet kennen; hierin is gebeurd wat ik voorzegd heb: met die luiden kon Gideon geen gemeene cause maken; 't zijn geen vogels van eender veeren... genoeg dat hij oordeelde daar voorshands niet meer te kunnen stichten; en wetende dat het tot Sluis gebrak aan geestelijke hulp, zonderling voor de vreemden, die de landstale niet verstaan, is hij met Sir Roger Williams binnengetrokken om dienst te doen bij de Engelsche bezetting als prediker; hij schijnt zich daar wèl te bevinden, schoon de berichten van daar treurig en zeldzaam zijn.’</p>
<p>‘En hoe draagt onze Jacoba die scheiding?’ vroeg Elias, met volmaakte kalmte, die wel bewees dat zijn nieuwe hartstocht alle andere teedere gevoelens in hem had overstemd of te niete gedaan.</p>
<pb n="123"/>
<p>‘Met de rust en de gelatenheid van eene heilige, want, certeyn! het zachte vrome wezen dwingt mij tot die gelijkenis, waaraan zij denken doet. Toch werd het haar op het huis buiten Utrecht bang; in de stad te vertoeven achtten wij voor haar niet veilig, ook om de zonderlinge opvattingen en sprookjes, die Gideon's collega's daar tegen haar hebben uitgestrooid, zoodat ze naar Zeeland is heengetrokken en nu huisvesting geniet bij onzen ouden vriend, den heer van St. Aldegonde, zij is daar in goed gezelschap en nader bij Sluis, om vandaar sneller tijding te konnen hebben. Kortelings heb ik haar nog bezocht, zij gaf mij toen dit schrijven voor Gideon, dat gij hem behandigen zult, zoo ge in Sluis komt.’</p>
<p>‘Hoe kon Gideon besluiten haar dus achter te laten?’ sprak Elias, het pakket nemende en daarop heen ziende met een onverschilligen blik.</p>
<p>‘Hij is van degenen, die voor geene offers terugdeinzen, waar zij achten dat hun plicht roept.’</p>
<p>‘Ik hoop mij niet zijn mindere te toonen, al is 't op een anderen post,’ sprak Elias Leoninus, met verhelderd gelaat.</p>
<p>‘Dat is een kloek besluit, mijn zoon, mijn zegen daarop!’</p>
<p>‘God zij geloofd voor dit woord uit uw mond, heer, want, ziet ge, ik verreis tot een tocht, daaraf men niet weet of men keeren zal en zonder een goed woord van vrede en verzoening van u weg te gaan, zou mij te bijster zwaar vallen.’</p>
<p>‘Gij zult dat niet, ziedaar mijne hand, Elias! die blik in uw gemoed was mij noodig en heeft mij wel zorge gegeven, doch niettemin bevredigd; uw vader is uw vriend gebleven; en nu wordt het tijd, dat wij dit onderhoud afbreken, het is over middernacht, ik zal den ganschen nacht noodig hebben om mijn arbeid af te doen en gij moet de rust van den slaap nemen eer gij uw tocht aanvangt; gedenk hoe mijn oog en hart uwe schreden volgen. En nu, de Almachtige geleide u en hoede u en geve u te keeren. Geen weekheid, Elias, allerminst bij <hi rend="i">deze</hi> scheiding!’</p>
<p>De jonge hopman ging, zonder iets te antwoorden, uit vreeze, dat de tranen zouden uitbersten, die hij met moeite weerhield. De vader liet een oogenblik het hooge voorhoofd rusten in de hand en daarop hernam de Kanselier weer zijn arbeid.</p>
</div>
<div type="chapter"><interpGrp><interp type="primair" value="sluis001"/></interpGrp>
<pb n="124"/>
<head rend="h3">VI. De bode uit Sluis.</head>
<p>Er verdrong zich eene overgroote menigte van allerlei stand en rang in een der gehoorzalen van de groote Middelburgsche abdij, later tot het hof van Zeeland omgeschapen, waar de Gouverneur-Generaal gehuisvest was gedurende zijn verblijf in de Zeeuwsche hoofdstad. Alle die menschen waren daar gekomen in de hoop van den Graaf te kunnen spreken en hunne belangen voor te dragen, maar daar het uur, noch zelfs de dag door Leycester daartoe was aangegeven, mocht men vreezen dat die verwachting zou worden teleurgesteld. Sir Valentin had geen geen anderen last dan te verklaren, dat de Graaf <hi rend="i">en besogne</hi> was met zijn geheimschrijver Junius, die pas uit 's Hage was aangekomen, en dat er verder niemand kon worden toegelaten, hetgeen echter niet ten gevolge had, dat de verzoekers in moedeloosheid de plaats ruimden; integendeel, zij stelden zich daarin pal met dubbele volharding, met nieuw geduld en met eene kracht van wil om gehoord te worden, waarop zich de wil van den Graaf om niet te hooren ten laatste zou moeten breken. In waarheid, kennelijk bleef hun ééne kans: Leycester zou uitrijden, zoodra hij met Junius had afgedaan, paarden en gevolg wachtten reeds op het voorplein en daar zijn schrijfvertrek uitkwam in deze gehoorzaal, was er ten minste zekerheid, dat men hem zou kunnen zien en begroeten en tot luisteren dwingen, ware het ook met het zoetst en ootmoedigst geweld; en schoon een zulke handelwijs strijdig was met hoofsche etiquette, gebrek aan eerbied of schending van zijn gezag zou niemand daarin zien, zelfs niet Leycester; hem omringde hier nog geen vorstelijke hofstoet, al bewees men hem vorstelijke eere, al eischte hij vorstelijke rechten, en de etiquette der hofzalen van Whitehall en Greenwich moest gansch vreemd zijn aan een volk, dat ondanks de langdurige keizerlijke en koninklijke verdrukking, waaronder het geleefd had, toch gewoon was aan zekere republikeinsche vormen, aan een zweem van gulle gemeenzaamheid met zijne regenten. 
Dat de Gouverneur-Generaal den afdoenden maatregel zou kunnen nemen om de zaal te doen ontledigen eer hij die passeerde, daaraan dacht, daarop rekende geen hunner; ook haasten wij ons te
<pb n="125"/>zeggen, dat Leycester die voorzorg niet nam. Na een vrij lang tijdsverloop verscheen hij, gevolgd door Junius, die er gedrukt en neerslachtig uitzag, terwijl de Graaf evenmin in opgeruimde stemming scheen. Leycester was in rijgewaad, stevels van buigzaam Corduaansch leder reikten hem tot over de knieën, de radertjes van de gouden sporen kletterden bij iederen voetstap. Een licht stalen harnas dekte hem de borst, waarover hij een korten satijnen mantel had heengeworpen, de bonnet met een paarlsnoer omwonden, was vervangen door een spitsen hoed met smallen rand en waarvan een witte veer afhing. Sir Valentin, hem voorgaande, vermaande met blik en gebaar tot stilte en eerbiedig terugwijken. Aan den eersten eisch werd niet voldaan, daar vele stemmen tegelijktijdig murmelden, hetzij ze begroetingen uitten, hetzij ze onder elkaar twistten om den voorrang; de andere werd alleen schijnbaar gehoorzaamd, men schaarde zich wèl ter zijde, doch ieder voor zich met het doel om den Graaf te laten naderen, maar niet te laten doorgaan.</p>
<p>‘Wat mij betreft, ik <hi rend="i">moet</hi> gehoord worden, ik kom niet om mijns zelfs belang, ik kom om 't belang eener stad, eener gansche provincie,’ sprak een manhaftig persoon, met een sterk Noord-Hollandschen tongval, wiens deftige krijgsmanskleeding hem reeds terstond onderscheiding verwierf bij de overigen, hetgeen niet belette, dat hem werd toegevoegd:</p>
<p>‘Dat zegt niets; elk is zich zelf het naaste en de liefste.’</p>
<p>‘Ziedaar den geest van dit botte volk,’ sprak de krijgsman met een onwilligen blik, ‘'t gemeen belang zegt hun niets en daarvoor laten ze violen zorgen, niet eer krijten ze alarm dan als 't gemeen bederf eigen welvaart komt te ruïneeren,’ en onder die berisping, gericht aan elk wie haar mijnen mocht, drong hij voorwaarts en hield stand voor den Gouverneur-Generaal, wien hij naar krijgsmansgewijze eerbiedig groette.</p>
<p>Maar Leycester gaf hem geen ander bewijs van opmerkzaamheid, dan dat hij den groet beantwoordde en verder ging.</p>
<p>‘Excellentie, ik bidde u hoor mij, ik ben hopman Mostert, kom uit West-Friesland hierheen gereisd om onze beden en klachten voor uw oor te brengen.’</p>
<p>‘Gij kunt dat later doen, hopman, mijn tocht heeft haast; de dringende zaken van den oorlog gaan voor particuliere belangen.’</p>
<p>‘Ik kom niet voor mij zelf, Mylord Graaf, ik ben gezonden
<pb n="126"/>door Kolonel Diedrik Sonoy, den Gouverneur van Medemblik en geene zaken kunnen meer dringend zijn dan die waarvoor ik gekomen ben.’</p>
<p>‘De Kolonel Sonoy! ik heb gisteren nog aan den Kolonel geschreven, een trouwe dienaar van de Koningin en van mij, ik weet het, groet uw Kolonel en verzeker hem uit mijn naam, dat er in zijne zaak tot zijn meeste genoegen met den kortsten zal voorzien worden.’</p>
<p>‘Mylord prijst onze trouw, mocht het Uwe Excellentie dan behagen nu op dezen stond hierin te beslissen; ik heb alle brieven en bescheiden hier bij mij,’ en hij bood ze Leycester aan.</p>
<p>‘Hopman Mostert, gij dringt mij te zeer,’ hernam de Graaf met opkomenden toorn, ‘dergelijke zaken laten zich niet beslissen staandevoets, in een oogwenk, en daarbij, met geenerlei aangelegenheden gedenk ik mij bezig te houden, voor er voorzien is in den nood der stad Sluis!’</p>
<p>‘Dit zoo zijnde, zal <hi rend="i">ik</hi> wèlgekomen zijn, want ik draag den nood dier stad op het harte en berichten daaraf met mij,’ roept nu eene stem zóó luid en schril, dat aller oogen, zelfs die van den Graaf en Mostert, zich heenwenden naar de zijde van waar zij kwam.</p>
<p>De persoon, die gesproken had, was tot hiertoe door niemand opgemerkt geworden, zoo bescheiden had hij zich in een hoek verscholen gehouden, hetgeen maakte dat hij nu bij het voorwaarts dringen van al de anderen geheel alleen stond en zich vrij wel in de ruimte bevond, terwijl de overigen het vrij ongemakkelijk hadden. Hij droeg eene eenvoudige visscherskleedij, maar toch was er in zijne houding en voorkomen iets, dat het onmogelijk maakte hem voor een gewonen Zeeuwschen visscher te houden, zijne gitzwarte oogen flikkerden met zonderling wilden glans en de geheele uitdrukking van zijn gelaat had iets sombers en dubbelzinnigs, dat niet precies vertrouwen wekte.</p>
<p>Misschien was het juist daarom, dat Leycester hem van dichterbij wilde opnemen; hij wenkte hem nader te komen en daar dit niet zonder groote moeite uitvoerbaar was, ging de Graaf tot hem en vroeg, terwijl hij een snellen, uitvorschenden blik op hem wierp:</p>
<p>‘Wie zijt gij? wat weet gij van Sluis!’</p>
<p>‘Wie ik ben, kan ik niet zoo terstond met drie woorden zeg-<pb n="127"/>gen, zonderling niet aan Zijne Genade den Graaf van Leycester, en wat de tijdingen belangt, die ik brenge, ze zijn alleen voor de ooren van Uwe Excellentie.’</p>
<p>‘Tijdingen! gij brengt tijdingen uit Sluis! Hoe komt gij daaraan?’</p>
<p>‘Ik breng ze zelf mee uit Sluis, Mylord!’</p>
<p>‘<hi rend="i">Great God!</hi>’ riep de Graaf verschrikt, ‘Sluis is toch niet over?’</p>
<p>‘Zoo dàt ware, Genadige Heer! dan had men Uwe Excellentie van daar niets meer te zeggen.’</p>
<p>‘Gij hebt gelijk, maar spreek dan uit, man, wat gij mede te deelen hebt!’</p>
<p>‘Mylord! om Gods wil en om uws zelfs wil en ter wille van de goede cause, gun mij een paar minuten onderhoud onder vier oogen,’ hernam de bode nader tredende, oogen en handen smeekend naar hem opgeheven.</p>
<p>‘Wel dan, het zij!’ sprak Leycester, na opnieuw een onderzoekenden blik op hem geworpen te hebben, ‘volg mij!’</p>
<p>‘Mylord Graaf!’ bad Sir Valentin halfluid, ‘dat gezicht staat mij tegen, wees op uwe hoede.’</p>
<p>‘Genadige Heer!’ sprak Mostert half verwijtend, half waarschuwend. ‘'t Is u niet geraden dezen vreemden snoes voorrang te geven boven een eerlijk Hollandsch aangezicht!’</p>
<p>‘Volg gij mij naar Vlissingen, hopman, ik zal u daar kunnen hooren,’ zeide Leycester, die gewoon was te volharden in 't geen men hem sterk ontraadde en ging met den vreemdeling naar zijn kabinet.</p>
<p>Nauwelijks waren ze daar samen, of hij zag de zonderlinge personaadje, door heftige aandoeningen aangegrepen, sidderen, verbleeken, daarop als met moeielijke zelfoverwinning naar hem toetreden, de rechterhand op de borst gedrukt, als moest hij de kloppingen van zijn hart tot bedaren brengen. Die beweging wekte Leycesters argwaan; hij ging een stap terug en vroeg op scherpen toon, terwijl hij opnieuw een onderzoekend oog richtte op dat bleek en ontdaan gelaat:</p>
<p>‘Mij dunkt, ik heb u meer gezien?’</p>
<p>‘Zoo is het ook, Mylord!’ hernam de man, terwijl een zenuwachtige lach zijne trekken verwrong.</p>
<p>‘Maar waar dan toch?’ vroeg de Graaf met klimmend ongeduld.</p>
<pb n="128"/>
<p>‘In de pijnkamer te Utrecht, mijn Genadige Heer! waar men intentie had mij het scherp verhoor te doen ondergaan.’</p>
<p>‘Bij den hemel, vriend! uwe taal luidt vreemd en uwe manieren zijn uiterst zonderling. Gij verklaagt u zelven als een misdadiger.’</p>
<p>‘Verschooning, Excellentie! ik zeide alleen, dat men mij verdacht heeft het te zijn; mijne schuld in dezen was alleen kennis te hebben aan eene groote misdaad, die men wilde plegen tegen Uwe Doorluchtigheid, en al mijn vermogen gedaan te hebben om haar daarvan te onderrichten... doch de waarschuwing, die ik geven liet, had slechts de kracht de verdenking op mij te werpen.’</p>
<p>‘Eene waarschuwing!’ hernam de Graaf nadenkende, ‘te Utrecht? dat moet geweest zijn door de Prinses de Chimay, zij heeft mij eenmaal op het spoor gebracht van een persoon, uit het Spaansche leger afgezonden, om haar en mij te vergiftigen.’</p>
<p>‘Zoo was het, Mylord! alleen de Prinses had zich een weinigje vergist bij die aanwijzing; wèl had ik mij dien post laten opdragen, doch om dien niet uit te voeren en er de uitvoering van door anderen te beletten, eene onnauwkeurigheid van de edele dame, wel zeer vergefelijk voor eene jonge, schoone vorstin, die zooveel wichtigs in 't hoofd en in 't harte heeft, doch die mij alevel - tot de folterbank bracht.’</p>
<p>‘John Jentile!’ riep nu Leycester, alsof de nevelen, die zijn geheugen omwolkten, plotseling wegvielen.</p>
<p>‘Eigenlijk Cosmo Pescarengis, doch te dier stonde had ik mij dien naam toegeëigend, in hope, dat de Engelsche klank beter vertrouwen mocht wekken.’</p>
<p>‘Uit al uw spreken merk ik bitterheid op en ik weet het, men heeft zich aan u vergrepen, is het deze oude grieve, die ge komt ophalen, die ge komt wreken?’ vroeg de Graaf ernstig en kalm, terwijl hij Cosmo fier en onversaagd in de oogen zag.</p>
<p>‘God behoede mij, dat ik mij over ietwes beklagen zou, waar het deze zake geldt, oft' jegens Uwe Excellentie eenig ander gevoel zou koesteren dan dat van schuldigen dank,’ riep nu de zonderlinge man, zich aan zijne voeten werpende, terwijl groote tranen van uit zijne roode oogleden wegvloeiden. ‘Een groot zondaar ben ik, maar een laaghartige boosdoener was ik nooit, toen noch nu! schoon de schijn tegen mij was en tot iedere verdenking gerechtigde, toen als nu.’</p>
<pb n="129"/>
<p>‘Houd ruste, ongelukkige man! ik verdenk u niet meer,’ hernam Leycester, tot bewijs van vertrouwen hem de hand reikende om op te staan.</p>
<p>‘Edelmoedig - nu als toen!’ hernam Cosmo, de hand slechts nemende om daarop met eerbied de lippen te drukken, toen, die naar zijn hart brengende: ‘Graaf van Leycester! dit hart klopt voor u en zal voor u blijven slaan, tot het breekt; en dat kan niet anders, want ik ben immers grootelijks uw schuldenaar? zoo 't u anders dunkt, Mylord, is u dit geval ietwat ontdacht of ligt u verward in 't brein, vergun mij, dat ik het u beter te binnen brenge. Uwe Excellentie moest wel in de schuchtere en ietwat linksche aanbeveling der Prinses eene aanklacht zien en de lieden, die gij aangesteld hadt om mijne zaak te onderzoeken, oordeelden meest hun ijver te toonen met op de strengste wijze dat onderzoek aan te vangen, hetgeen juist niet de kortste weg was om van mij de waarheid te hooren. Het gelustte mij hunne scherpzinnigheid te oefenen door allerlei strijdige bekentenissen, die hun argwaan prikkelden, tot ze besloten mij de waarheid, die 't mij brandde te zeggen, af te persen door pijne.’</p>
<p>‘Ik herinner het mij,’ hernam de Graaf met zeker afgrijzen, ‘doch ik weerde dit middel af zoolang het mogelijk was.’</p>
<p>‘En toen het eindelijk zou worden toegepast, trad Uwe Excellentie tusschen beide, door de éénige voorwaarde te vervullen, die de beschuldigde de vermetelheid had te stellen op zijne bekentenissen: Uwe tegenwoordigheid; en alschoon die bekentenissen zelf, na al wat voorafgegaan was, bij U in een kwaden reuk van goede trouwe moesten komen, naamt ge den schijn aan van te gelooven en gaaft mij kwijtschelding en vrijheid, hoewel slechts ten halve overtuigd, dat ik die had verdiend; zie, Graaf! het leven is mij zelden veel waard geweest; toenmaals had het allerminst waarde voor mij, maar toch, om de wille van die vrijspraak, die Uwerzijds eene genereuse schenkkaadje was, ben ik bereid het duizendvoud voor U, in Uw dienst, voor Uwe zaak te wagen, zóó ver is het er af, Mylord! dat hetgeen te Utrecht aan mij is geschied, door mij met gevoelens van wrake wordt herdacht.’</p>
<p>‘Dit toont eene Christelijke stemming, goede man!’ sprak Leycester getroffen, doch om wat oorzaak komt ge dan tot mij? want ik acht, dat die berichten omtrent Sluis niet dan een voorwendsel zijn geweest...’</p>
<pb n="130"/>
<p>‘Ganschelijk niet, Mylord! ze zijn trouwe, klare waarheid, en zoo ik van mij zelf het eerst heb moeten spreken, was het, omdat ik door te zwijgen nu nog grooter wantrouwen zou hebben gewekt, sinds Uwe Excellentie mij toch scheen te herkennen. Ik behoor tot de bezetting van Sluis en ben luitenant bij de compagnie van kapitein de Maulde.’</p>
<p>‘Dat komt mij vreemd voor, na al het voorgaande, zoo ik mij niet vergis, naamt gij bij uwe vrijlating op u om als spie naar 't leger van Parma terug te gaan? Zoover ik weet, heeft men daarna nietwes meer van u vernomen.’</p>
<p>‘Toen ik keerde, Mylord! was Uwe Excellentie reeds niet meer in Holland en mijne mededeelingen vonden slecht gehoor en nog slechter dank; doch over dit en meer moge het mij vergund zijn Uwe Doorluchtigheid later in te lichten; nu moge haar dit genoeg zijn: door tusschenkomst der Prinses Chimay kreeg ik mijne luitenantsplaats, en hoe ik mij daaraf kwijte, kan dit schrijven van den bevelhebber der vesting getuigen.’</p>
<p>Zoo sprekende, nam Cosmo eene kleine perkamentrol uit den zak van zijne ruime visschersbroek en bood die Leycester aan. De Graaf nam die met gretigheid, zag haar in met belangstelling, maar toch teekende zich onvoldaanheid op zijn gelaat, terwijl hij sprak:</p>
<p>‘Mijnheer Groenevelt zegt mij prijselijke dingen van u en recommandeert u grootelijks in mijne gunst en vertrouwen, oordeelende, dat men zich ten volle op u verlaten kan; doch het ware mij liever geweest, dat hij mij teffens ophelderingen had gegeven over de aangelegenheden van 't beleg, die ik in mijn laatsten heb gevraagd.’</p>
<p>‘Alles wat Uwe Doorluchtigheid daaromtrent wil weten, ben ik bereid mondeling mede te deelen en nog veel daartoe, vermits de groote nood daarin wij verkeeren, niet gedoogde dit schriftelijk te doen; de vijand had mij maar in handen te krijgen, of door eenig gevaar het verlies der papieren te veroorzaken, gelijk reeds met anderen is geschied, en hij zou weten hoe jammerlijk het bij ons geschapen staat en inlichting hebben van de beste middelen om ons met den kortsten door stormen te matteeren, dat hij nu, aangezien onze fiere uitvallen, die hem menig verlies kostten, niet zou mogen onderstellen, oft' wel, zoo hij om meer volks te sparen, meer tijds aan 't nemen van zijne prooi
<pb n="131"/>wil te koste leggen, dat hij dan slechts heeft toe te zien, hoe dezen stand van zaken te continueeren, daarbij de honger ons zal uitmergelen en de krachten, schoon niet den wil, zal doen verliezen om, als we gezworen hebben, op de bresse strijdend te sterven.’</p>
<p>De Graaf sloeg zich de borst van schrik over die verklaring.</p>
<p>‘Heerscht er te uwent zulk gebrek? is dan de proviand en ammunitie, door mij voor Sluis bestemd, niet uit Zeeland tot u gekomen?’</p>
<p>‘Na den eersten toevoer uit Vlissingen, bij den aanvang, is ons niets toegekomen, Mylord, en dat is niet vreemd, om onder het kanon van den vijand door te glippen, daar hoort couragie toe en men schijnt niet noodig te achten, die te onzen oorbaar te gebruiken. Hebben de heeren Staten niet over lang de bewering volgehouden, dat het bij ons eigenlijk geen beleg was, maar slechts eene blokkeringe, zeker om het recht te hebben ons magertjes te secoureeren, daaraf ze dan ook gebruik hebben gemaakt om het minst mogelijke voor ons te doen. Er hebben zich laatst schepen vertoond, die seinden dat ze ons toevoer brachten, maar ettelijke kanonschoten van de Spaansche batterij op Cadzant hebben hen verschrikt en ze zijn onverrichter zake afgetrokken. Nu kan er geen muis meer door, tenzij men zich met zwemmen weet te behelpen; zoo ben ik hierheen gekomen, met nog twee anderen, die ik zorge, dat we niet zullen wederzien. Dit gaat vast, zoo men ons geene hulpe komt brengen met een sterk leger of met eene welbemande vloot, baten die schuchtere pogingen tot toevoer of tot ontzet niet met al.... verschoon den rouwen klank mijner woorden, Mylord! maar...’</p>
<p>‘Ge zijt een kloek en degelijk man, luitenant Cosmo!’ viel Leycester in, hem aanziende met verdubbelde opmerkzaamheid, waarin zich nu kennelijk ingenomenheid mengde, ‘zeg dus rond en ruiterlijk al wat u op 't harte ligt; ik vraag inlichtingen en ik wil ze niet ten halve.’</p>
<p>‘God zegene Uwe Excellentie voor dit verlof, want ik ben niet de man om bittere waarheden te confijten in suikerzoete woordekens. Zie, Mylord! kon ik U de vreugde en de dankbare blijdschap der Sluisenaars melden bij de nieuwsmare van Uwe overkomste herwaarts en van Uwe goede genegenheid tot ontzet der stad, voorzeker Uw prinselijk gemoed zou zonderlinge zeer
<pb n="132"/>beweegd worden. De verlossing mocht alreede gekomen zijn, daar hadden geen vuriger dankgebeden konnen opstijgen tot den Heere God. Overhoofden, burgers en soldaten, allen knielden eenparig neder op het marktplein, lovende deze uitkomst en roemende Uwe Excellentie, haar gelijkende bij Mozes, die ons uit deze woestijne der ellende zou uitleiden; en stonden op met vereenden zin, vernieuwden moed en verhoogden ijver en, toen Sir Roger Williams ons uitnoodigde om de vesting ondanks allen nood tot op 't uiterste te verdedigen, met het uitzicht op deze hulpe, zwoeren wij allen blijmoedig en plechtig een nieuwen eed aan deze landen en aan Uwe Excellentie, die nog door niemand onzer werd geschonden, en nu - hoe zijn die blijde verwachtingen vervuld? De Graaf van Leycester is in Nederland, hij is hier met vermeerderde macht, zoo men zegt, met eene groote vloot, met vele weerbare mannen en goede kapiteinen. Langer dan eene maand is hij hier en nog heeft de bedroefde stad geen anderen bijstand genoten, dan... troostrijke brieven!’</p>
<p>Leycester, die zich in zijn armstoel had nedergezet, en het hoofd op de handpalm liet rusten terwijl Cosmo sprak, had veelmalen gezucht onder de smartelijke bijgedachten, die dit spreken bij hem opwekten; nu hief hij zich plotseling op en zeide met diepen, smartelijken ernst:</p>
<p>‘God, die mij hoort, weet, dat ik anders heb gewild en al mijn vermogen gedaan heb om betere hulp te bieden, deze verwijten treffen niet mij, maar hen, die mij door dwarsdrijven en tragen onwil de occasie benomen hebben om te doen wat ik wilde, wat gedaan moest worden, <hi rend="i">zij</hi> mogen 't verantwoorden.’</p>
<p>‘Twijfel er niet aan, Mylord! zij zullen daar middel op vinden, latende het Uwe Excellentie over zich te zuiveren van 't geen daar onverantwoordelijks resten zal.’</p>
<p>‘Hoe zegt gij dit zoo! gij raadt dus van wie ik mij beklage?’</p>
<p>‘Edele Graaf! om dàt te raden, behoeft men voorwaar geen wichelaar te zijn. Wie anders zouden 't wezen dan diezelfde? die al voorlang de rechten van Uwe Doorluchtigheid hebben bekort en hare macht tegengestaan, en die, hatende alle autoriteit van een prinselijk opperhoofd, de naaste belangen van staat en kerk voorbijzien, de orde en de ruste van hun eigen vaderland liever prijsgeven aan die fantasieën van een elk, die 't beroeren wil, dan zich te voegen naar Uw wil en wet, waar
<pb n="133"/>ge die vorderen wilt. Deze zijn het die, wel wetende, dat het glorierijk ontzetten van Sluis Uw gezag en consideratie in deze landen grootelijks stevigen zou en de dankbaarheid en affectie der vrome burgers voor goed op Uwe Excellentie vestigen, de oorlogszaken in 't gemeen slappelijk doorzetten en 't ontzet van Sluis laten drijven, in stede van de desseinen Uwer Doorluchtigheid vlijtiglijk te steunen.’</p>
<p>‘Gij spreekt of ge uwe woorden uit mijn harte neemt; hebben ze mij niet in dezen, juist <hi rend="i">in dezen</hi> tijd aangezocht tot vermindering van krijgsvolk en begeerd, dat men het aanwerven van soldaten bij tromslag zou weren in de steden, onder pretext, dat te veel oorlogsluiden het land mochten ruïneeren, oft' niet allereerst de vraag ware het land vrij te maken en te behouden! maar sinds ge deze zaken zoo wel doorziet, weet ge er in te raden?’</p>
<p>Cosmo's oogen glinsterden eene wijle bij die vraag van Leycester; hij scheen willens daarop met gulgauwe gretigheid te antwoorden, doch plotseling verduisterde zijn blik, verbleekte de verhoogde gloed zijner wangen en droeg zijn gelaat de sporen van een zwaren zelfstrijd, eindelijk sprak hij kalm, maar wat stroef:</p>
<p>‘Excellentie! ik ben krijgsman, en beter man van daad dan van raad, maar wat er gedaan moet worden om met den kortsten te voorzien in den nood van onze stad, die onverwijlden bijstand eischt en tot alle middelen gerechtigt, dat zou ik konnen zeggen, hebbende sinds lang bij mij zelven overlegd wat ik zoude doen, ware ik in uwer Lordschaps plaats...’</p>
<p>‘Welnu, wat dan?’ vroeg de Graaf glimlachend.</p>
<p>‘Ik maakte mij zelf admiraal van de vloot, die te Ostende ligt, beproefde daarmede het ontzet van de zeezijde en liet alle beschikbare manschap van de landzijde tegen de belegeraars optrekken en zou zien of op die wijze de Spanjool niet te verdrijven ware.’</p>
<p>‘Dit is het juist, wat ik wilde beproeven, maar dat jammerlijk aarzelen der heeren Staten belemmert alle mijne bewegingen.’</p>
<p>‘Zoo handelde ik of er geene Staten waren; ik heb hier en daar hooren zeggen, dat het er in de Provinciën niet slechter om staan zou...’</p>
<p>‘Om niet te zeggen hoe grooten roep van ongelijk dit over mijn naam zou brengen, zoo komt daar nog bij, dat het aan
<pb n="134"/>de Staten is om mij van de gelden te voorzien, die er voor de toerusting van 't secours noodig zijn.’</p>
<p>‘Mylord Graaf, geloof mij, begin te handelen en laat het slechts gelukken, een overwinnaar heeft altijd gelijk en heeft altijd geld, alles vloeit hem toe, die de macht heeft om alles te nemen.’</p>
<p>‘Uw vurige aard schijnt geen hinderpalen te kennen,’ sprak Leycester glimlachend, ‘maar de Schotten en Ieren, die ik met mij voere, zijn ternauwernood gekleed...’</p>
<p>‘<hi rend="i">Per Dio</hi>, Mylord! wat doet dat er toe? ze worden niet gewacht op een dames-salet. Waren 't uitgehongerde wolven, te scherper zullen zij bijten, zoo ik het anders niet wist, te Sluis zou ik het geleerd hebben, dat de honger een kwaad is, dat het rapier uit de scheede drijft.’</p>
<p>‘Is de schaarste te uwent zoo hoog geklommen?’</p>
<p>‘Wat zal ik U zeggen, Graaf! wij huishouden zuinig en wat er nog is wordt gespaard, uit vreeze dat er eenmaal niets meer zal zijn, maar ik voorzie, dat wij het zóó geen tien dagen meer houden kunnen.’</p>
<p>‘Men is dus gansch moedeloos ten Uwent?’</p>
<p>‘Neen, Mylord Graaf! men is <hi rend="i">niet</hi> moedeloos, men blijft er vertrouwen op God en op Uwe Excellentie. Wie uit vertwijfeldheid zich begeeft tot verstandhouding met den vijand, moet dat boeten met het leven, maar de gevallen zijn zeldzaam en die van ongewoon moedsbetoon, en rustig dragen van leed en last zijn dus algemeen, dat men wel op dit arme Sluis wijzen mag als op een exempel in deze landen. De overhoofden gaan voor, Mr. Groenevelt, Sir Roger Williams, Kolonel van Meetkerke en de meeste hopluiden onderscheiden zich door kracht van wil en kracht van daad - de anderen volgen. Onze soldaten zijn in dezen korten tijd wonderlijk veranderd van zeden en manieren, van rinkelrooiers en twistzoekers zijn het godzalige Christenen geworden, die den Heere aanroepen met Psalmgezang en geestelijke liederen, dat niet te verwonderen is bij de treffelijke exempelen, die zij hebben in hunne geestelijke voorgangers. Zonderling één van hen, die een uitnemend Christen is, vervuld met alle gaven en krachten van een waren gezant des Heeren.... de dienaar van alle dienaren, de trooster van alle bedrukten, de welverstandige leidsman van alle bezwaarde consciëntiën....’</p>
<p>‘Ge spreekt, zoo ik meene, van Dr. Gillis van Houten!’ viel
<pb n="135"/>Leycester in, ‘ik heb dien kerkdienaar veel hooren prijzen wegens zijn ijver staande dit beleg.’</p>
<p>‘Ik zal daar nietwes afdoen, 't is een godzalig man, alleen dien ik meene is een zulke, dat men zijns gelijke niet zoeken moet bij de luiden van dezen tijd en ééniglijk vinden zal onder de eerste volgeren Christi in de apostolische eeuw.’</p>
<p>‘Uit uwe lofspraak zie ik, dat gij zelf een man zijt, die de godzaligheid liefhebt; maar zeg mij wie is die feniks?’</p>
<p>‘Dokter Gideon Florensz,’ sprak Cosmo met eene uitdrukking van eerbied en liefde, zooals hij alleen geven kon aan dien eenvoudigen naam.</p>
<p>‘Ik kenne hem, 't is <hi rend="i">a friend of mine</hi>,’ hernam Leycester teleurgesteld, want hij had in den jongen Dokter niet den overijverigen dienaar gevonden voor zijne zaak, dien hij na de voorstelling van Cosmo hoopte te leeren kennen, ‘doch vaar voort met uwe beschrijving van de aangelegenheden der stad.’</p>
<p>‘Ik gehoorzaam, Mylord!....’ hernam de Piémontees, kennelijk in andere gedachten verdiept en eerst langzaam en met moeite tot het eigenlijk onderwerp van 't gesprek teruggebracht. ‘Zooals ik zeide, in onze stad heerscht de meeste eendracht tusschen de burgerij en de bezetting... Parma, onderstellende dat ons met iederen dag ontzet staat te wachten, zet het beleg krachtiglijk door. Onze brug naar den Blauwen Toren heeft hij dus beschoten, dat ze op 't zinken staat. Na 't verlies van groot en klein Bekaf hebben wij, onder 't beleid van Sir Roger, een nieuw rempart opgeworpen, van de Catte af tot den Vrouwenberg, om de stadsmuren te beschermen, doch die punten zelf werden zwaar bedreigd en deerlijk toegesteld door het spel van heele en halve kartouwen, toen ik wegtrok. Toch hebben wij den vijand uit zeker torentje van de Westpoort zóó groote schade toegebracht, dat hij ons dit geheele bastion, daarop onze voorname hope van behoud steunt, voorshands onbetwist laat. Nu is hij aangevangen met stormen op de Noorder Schans, die wij wel kloekelijk hebben gedefendeerd, tot geen gering verlies der beleggers. Naar onze schatting heeft hij daarbij wel 500 man verloren, behalve dat Monsieur Trepigny en andere voorname krijgsoversten daarbij gebleven zijn, terwijl wij van onze zijde omstreeks tachtig man gelaten hebben; alleen onze verliezen zijn zwaarder te herstellen, dan de zijne... hij is bij machte om
<pb n="136"/>versch krijgsvolk te laten aanrukken. Ieder man, dien wij vallen zien, is voor goed een verdediger minder. En daartoe zijn onze vestingwallen op drie plaatsen geleseerd, zulks we gedurig veel volks noodig hebben, alleen maar om over de bressen te waken... Bij mijn aftocht vreesde men ter ieder stond een aanval op de tranchée van den Brugschen dijk, dat hem te lichter doenlijk is, sinds hij van Bekaf eene drijvende brug heeft toegesteld tot aan de Westpoort, zulks hij den dijk kan bereiken, zonder dat wij het hinderen konnen...’</p>
<p>‘Is Parma's leger sterk?’ vroeg Leycester op eenmaal; hij was in zijne eigene gedachten verzonken geweest en had slechts met verstrooiing geluisterd.</p>
<p>‘Ik meene niet zoo sterk als men buiten afhoort zeggen, maar de sprake gaat, dat hij nieuwe troepen uit Italië wacht, dat ze op 't komen staan en dat zijne ruiterij overtreffelijk is.’</p>
<p>‘En juist aan goed paardenvolk gebreekt het mij!’ zuchtte de Graaf ten vervolge zijner eigene overleggingen, ‘doch ga voort....’</p>
<p>‘Ik wilde zeggen, Mylord, dat het beleid onzer krijgsoversten, de dapperheid onzer jonge kapiteinen, daaronder ik Heer Nicolaas de Maulde en hopman de Ridder boven allen prijzen moet, heerlijk heeft uitgeblonken in 't verdedigen der stad en zelfs de vrouwelijke kapiteinen deden daarbij eerlijk haar plicht, met de luiden die in 't fort lagen te assisteeren in alle manieren, van goeden drank te voorzien, en courage in te spreken, door die zelve te toonen. Ik, die ze nooit prijze in 't aanzicht, moet haar dien lof geven achter haar rug. Al 't geen echter niet heeft belet, dat we de Groote Schans moesten verlaten, nadat we er alle ammunitie en voorraad uit weggeruimd hadden en de hutten in brand gestoken, de vijand is er daarna ingetrokken met vliegende vaandels, schoon hij bijster weinig voldoening moet hebben van die povere verovering, daar wij met ons klein geschut de schans konnen bereiken en daarmede hem dus hebben verontrust, dat hij daarin niet heeft konnen werken. Wij zijn intusschen verplicht geweest in de stad zelve de vischmarkt op te delven, opdat men door de tranchée zeker mocht gaan; hebben die vorders daar binnen zooveel doenlijk laten fortifieeren, daaraan alle man, ja tot vrouw en kind toe zijn vlijt heeft gedaan! Wij doen somwijlen vier uitvallen op een
<pb n="137"/>dag, bij een dezer is de jonge adelborst van der Driessche gewond geraakt en daardoor in 's vijands handen gevallen. Sinds we de Groote Schans hebben moeten opgeven, gaan we den vijand onder het bolwerk met tegenmijnen te gemoet, dagen achtereen zijn we daar handgemeen tegen malkanderen, met pieken, rapieren en pistolen, zoo onder als boven de bolwerken; de schansgravers achter ons arbeidende met grooten vlijt en onverzwakte couragie! Tweemaal heeft de Hertog ons nu reeds laten sommeeren om de stad op te geven, maar die eisch is altijd vromelijk met schieten afgewezen. De laatste maal heeft Mijnheer van Groenevelt laten antwoorden: ‘Zijne Hoogheid zou die vraag aan den Graaf van Leycester richten, want hij gedacht zich te houden aan 't geen Zijne Excellentie bevelen zou.’</p>
<p>‘Nobele Groenevelt! wees gedankt en gij allen, vrome en kloeke verdedigers dier stad!’ riep Leycester in geestdrift, ‘voorzeker de roep van uwe braafheid klinkt tot in Engeland toe en, wat mij belangt, ik neme mij voor u te ontzetten of te sterven!’</p>
<p>‘Zoo Uwe Excellentie die gelofte kwam te doen ten aanhoore van de belegerden, zou dat hen zekerlijk met goede hope vervullen, en licht zouden die woorden tot in Parma's leger klinken, want hij ligt nu zóó dicht onder onze wallen, dat wij zijne schanskorven kunnen tellen, en toch, Mylord, ontbreken ons geene der conditiën om hem glorieuslijk te wederstaan, dan alleen goede, degelijke hulp van buiten!’</p>
<p>‘Die zal u spoedig geworden, ik zwere het bij God en St. Joris! maar kunt ge mij niet zeggen, hoe het bij den vijand staat?... kunt gij mij niet een nauwkeurig bericht geven van de dispositie van zijn leger?’</p>
<p>‘Certein kan ik, Mylord. In de voorgaande week ben ik er doorgetrokken, als zoetelaar vermomd, om kondschap in te winnen; mijne Italiaansche afkomst en sprake waren mij hierbij van geene kleine hulp.’ En Cosmo ving aan, Leycester even uitvoerige mededeelingen te geven over de stelling van Parma's leger, als wij mede aanhoorden omtrent den toestand der stad, doch wij sparen ze onzen lezeressen. Genoeg voor haar, dat Leycester met belangstelling had geluisterd, zijne tevredenheid te kennen gaf over de nauwkeurigheid der inlichtingen, en zich daarop nederzette om aan Mr. Groenevelt te schrijven. Hoewel Cosmo liever meer degelijke hulp had gewenscht, was die echter
<pb n="138"/>niet zoo op staanden voet te reiken, en daarom hield hij zich tevreden met zulken kredietbrief van zijn welgelukten tocht. Op zijn verzoek richtte de Graaf dien zoo in, dat de vijand, dien in handen krijgende, daaruit moest opmaken, dat de nood der stad nog niet zoo groot was en evenwel de hulp nabij. De Graaf spreekt in dien brief ‘geresolveerd te zijn niet langer te vertoeven, bedankende voor het devoir tot nog toe gedaan, vastelijk geloovende dat het zal strekken ter hunner eere en beste.’ Hij voegt er bij dat, ‘daar hij zijne plannen van ontzet niet heimelijk kan doorzetten, om de korte distantie der plaatsen, hij er ook maar niets van zeggen zal, daar zij 't gemakkelijk konnen zien en derhalve’ eindigt hij allertroostelijkst, ‘zal ik u voor het tegenwoordige geene andere particulariteiten bevelen, hopende u met den kortsten te zien en te spreken,’ de brief eindigde als gewoonlijk met eene aanbeveling in de bescherminge Gods.</p>
<p>Zoo haast hem dit schrijven was toevertrouwd, wilde Cosmo vertrekken, maar de Graaf dwong hem eene ure rust te nemen en zich wat te verkwikken eer hij ging. Ook liet hij hem voorzien van de middelen tot een snellen en veiligen terugtocht naar Vlissingen, van waar hij zich opnieuw over 't water naar 't kasteel van Sluis zou begeven. Ook nam hij de verzekering mede, dat de Graaf den schranderen en moedigen berichtgever in gedachten zou houden.</p>
<p>Toen de Gouverneur-Generaal nu eindelijk voor de tweede maal de antichambre doorging om te paard te stijgen, waren zijne vervolgers moedeloos geworden; hij vond de zaal ledig. Mostert alléén gedachtig aan zijn wenk, was gebleven en volgde hem naar Vlissingen. Junius was naar den Kanselier verwezen, om zich met dezen over de aangelegenheden des Graven te bespreken, waarin hij scheen betrokken te zijn.</p>
</div>
<div type="chapter"><interpGrp><interp type="primair" value="sluis001"/></interpGrp>
<head rend="h3">VII. Hoe Sluis verloren ging.</head>
<p>De eerste schreden, die de Graaf Maurits van Nassau had te doen in het politieke en krijgsmans leven, zijn hem voorzeker niet licht gevallen. Het was gansch geen effen pad, waarop hij veilig
<pb n="139"/>en rustig kon voortgaan. Het was veeleer eene wildernis, waardoor hij zich zelf een weg moest banen, zonder anderen gids dan dien van zijn vroegrijp verstand. Als ingeklemd tusschen Leycester, dien hij moest beschouwen als het Eminente Hoofd van den Staat, en de Staten, in wie hij zijne natuurlijke bondgenooten moest zien, en die hem als hun voorwendsel gebruikten, zag hij zich in de twisten dier beide machten verwikkeld, eer hij met onbenevelden blik partij had kunnen kiezen. Bij het eerste ontwaken zijner jeugdige eerzucht, zag hij reeds terstond zijne uitzichten verduisterd, door het optreden van den vreemden heer, en hoe hoog men zijn rang en rechten ook verhief tegenover Leycester, de ervaring leerde hem, dat beiden niet onbetwistbaar waren en dat het allergevaarlijkst was ze te doen gelden. Men had het hem ingescherpt, en zijne ingeboren fierheid had het met gretigheid vastgehouden, dat hij niet stond onder den Gouverneur-Generaal, maar te Medemblik had hij het ondervonden, dat de overste Sonoy, de trouwe vriend en dienaar zijns vaders, het gezag van dezen hooger en wichtiger hield dan het zijne en hoewel zijn goed oordeel hem toen terughield van stappen, die de botsing in een binnenlandschen oorlog kon doen verkeeren, was de krenking hem niet minder diep gegaan en onder dien indruk kon hij wel niet anders dan Leycester als zijn persoonlijken tegenstander beschouwen. Maar aan de Staatsche zijde voelde hij zich juist ook niet in de ruimte. Hohenlo voerde daar den hoogsten toon, waar het krijgszaken gold en Barneveld had de leiding der politiek voor 't grootste deel op zich genomen. Beider leeftijd en invloed wogen zwaarder dan zijn naam, hoe geliefd ook bij het volk en al had men hem den rang toegekend van onafhankelijk Stadhouder van Holland en Zeeland en van Kapitein-Generaal en Admiraal der Staten, toch wist hij het, dat de Staten hem als hun dienaar beschouwden en in die hoedanigheid ontving hij van hen den last tot hetgeen men zijn eersten 
krijgstocht noemde; men vergat daarbij, dat hij onder Leycester en Sidney reeds tot de verovering van Axel had medegewerkt, doch het was nu reeds zóóver gekomen, dat men liefst niet telde, wat vóór het oppergezag van den Gouverneur-Generaal kon bewijzen. De kunst van ignoreeren, die men in onze dagen met zoo goed gevolg ziet oefenen, blijkt toenmaals reeds uitgevonden te zijn; de Statenpartij heeft die meer dan eens toegepast.</p>
<pb n="140"/>
<p>Die eerste krijgstocht dan moest, voor een jong edelmoedig harte, weinig uitlokkends hebben, want hij bestond in niets beters dan in 't plunderen, branden en afloopen van 't platteland in Noord-Braband, zelfs van de plaatsen, die nog tot de sauvegarde behoorden, een maatregel, alleen te verklaren uit den hooggestegen nood des Lands, en slechts te verontschuldigen, als men de ruwheid der zeden en de algemeene barbaarschheid van 't oorlogvoeren in dit tijdperk ter voorspraak laat optreden. Zulk een overlegde verwoesting van een reeks weerlooze dorpen en gehuchten geschiedde om den vijand afbreuk te doen en het hem onmogelijk te maken zich door een inval aan die zijde van het noodige te voorzien, met andere woorden, hetgeen men onderstelde, dat de vijand <hi rend="i">wellicht</hi> zou doen, voorkwam men door het tegen landgenooten zelf te plegen; geschiedde het daarom met te meer zachtheid? wij vreezen het tegendeel, als men indenkt dat de tegenstand der wanhopige boeren, van huis en have beroofd, zeer zeker de verbittering van woeste krijgslieden zal hebben opgewekt; toch mag men gelooven, dat een aanvoerder als Maurits het zijne zal hebben gedaan om de onmenschelijke bevelen, die hij volvoeren moest, door eigene menschelijkheid te verzachten.</p>
<p>Een dergelijke maatregel, vroeger door Leycester genomen ten opzichte van Overijsel en Friesland, had de hoogste ergernis en verontwaardiging opgewekt en was hem aangerekend geworden als eene daad van de uiterste tirannie; was zij nu zooveel meer geoorloofd sinds zij als resolutie der Staten zou worden volbracht?</p>
<p>Hoe dat zij, men mag onderstellen, dat de jonge veldheer dien krijgstocht niet met vroolijke zegepraal heeft volvoerd, al heeft hij dan ook zijn ‘devoir’ gedaan, zooals hij beloofd had; en het zal zeker niet zonder een innerlijk gevoel van benijding zijn geweest, dat hij Hohenlo tegelijktijdig een reiner en hooger triomf zag genieten bij de verovering van de forten Engelen en Crèvecoeur, die wellicht tot het innemen van 's Hertogenbosch kon hebben geleid, zoo de krachten van 't leger niet te veel waren verdeeld geweest en de terugkomst van den Graaf van Leycester, diens eischen in 't belang van Sluis, niet eene afleiding hadden gegeven, die de hoop op die gewenschte verovering had verijdeld. Hohenlo geloofde recht te hebben op bijstand van Ley-<pb n="141"/>cesters kapiteinen; de Gouverneur-Generaal eischte voor zijne plannen de medewerking van Hohenlo en meende daarop te kunnen rekenen.</p>
<p>Beider verwachting bleef onvervuld, dat te meer te betreuren was, omdat beider bedoelingen goed waren met opzicht tot het algemeen belang en dat de wederzijdsche verbittering steeg, naarmate ieder voor zich daarvan de overtuiging had. Terwijl die twist nog klimmende was, ontving Maurits van Nassau eene oproeping van den Graaf van Leycester, om zich bij hem te voegen in Zeeland. Met alle grieven, die Oranje's zoon tegen Elizabeths gunsteling geloofde te hebben, en bij de veelvuldige ophitsingen en influisteringen, die deze grieven te sterker ingroefden, was het niet vreemd, dat hij zich niet zeer gehaast heeft aan die oproeping gehoor te geven; hij vond zijne verschooning in zijne krijgsbedrijven, indien men ze dus noemen kan, en indien zulke verschooning gelden mocht tegenover het Eminente Hoofd van den Staat. Het exempel der Staten, die, als wij weten, zich ook niet haastten, achtte hij zeker te moeten volgen, maar te grooter moest zijne spijt en verwondering wezen, toen hij, na het volbrengen van die treurige taak, een aanzoek kreeg, vanwege de Staten, om zich naar Zeeland te begeven, bij den Gouverneur-Generaal alle vlijt te doen om de gerezen geschillen neer te leggen, zich met dezen omtrent de zaken van oorlog te verstaan en goede correspondentie met hem te houden; dat was zeker eene zware beproeving voor het gekrenkt gevoel en voor het jonge opbruisende bloed, daarbij, het bewees sterk tegen de onhoudbaarheid van dat onafhankelijk gezag, waarvan men hem had doen droomen. Zeker heeft het hem veel gekost zich hier naar den dwang der omstandigheden te voegen, maar toch.... hij heeft gehoorzaamd, want, toen de Graaf van Leycester op den 26sten Juli zich te Vlissingen inscheepte tot een tocht naar Ostende, vinden wij aangeteekend, dat Zijne Genade van Nassau hem op dien tocht heeft vergezeld. Tot eene verzoening was het echter tusschen hen nog niet gekomen, zelfs achtten zij het oogenblik voor eene verklaring niet geschikt, daar zij zooveel mogelijk alle 
botsing voorkwamen, door elkander te vermijden, dat niet moeielijk viel op een scheepstocht, waar ze zich op afzonderlijke vaartuigen bevonden, waar ze door derden met elkander konden besogneeren, terwijl de Gouverneur-Generaal zijne besluiten door seinen kon doen verstaan.</p>
<pb n="142"/>
<p>Zoo was het Leycester dan ten laatste mogelijk geworden door zijne persoonlijke tegenwoordigheid het ontzet der stad Sluis te bevorderen en alles bewijst ons, dat het hem daartoe niet aan den goeden wil ontbroken heeft, en toch... hoe ongeloofbaar het klinkt, hoe pijnlijk het valt te vermelden, toch is het waarheid, dat die tegenwoordigheid tot geenerlei goede uitkomst heeft geleid. Het ontzet van de zeezijde te beproeven, bleek ongeraden op dat pas, naar de uitspraak der zeelieden. De Graaf was zelf geen zeeman, hij moest het omtrent de <hi rend="i">manoeuvres</hi> van de vloot op de voorlichting en inzichten van anderen laten aankomen en hij had reden zich daarop te verlaten, als men indenkt, dat er, behalve Hollandsche en Engelsche scheepskapiteinen, personen van hoogen rang uit de Engelsche admiraliteit te zamen waren, onder anderen de Hertog van Cumberland en de Admiraal Howard, een man van erkenden moed en ervaring. Het is dus te onderstellen, dat deze Heeren, ondanks al hunne deelneming in de goede zaak, boven alles voorzichtigheid hebben gebruikt en meer hebben gewaakt tegen het roekeloos wagen van de schepen der Koningin, dan gelet op de voordeelen, die een gelukkig geslaagd waagstuk had kunnen aanbrengen voor de bedrukte Sluisenaars; en de Gouverneur-Generaal, die in hunne uitspraak moest berusten, zocht nu met verbeten geduld naar een middel om langs een anderen weg de belegeraars te verdrijven. Alvorens hij daartoe kon overgaan, hielden nieuwe verwikkelingen met de Staten hem te Vlissingen terug. Althans, hij was genoodzaakt er den 28sten Juli nog eene deputatie te ontvangen uit hun midden, die hem eene remonstrantie aanboden, waarin zij zich trachtten te rechtvaardigen tegen zijne klachten en beschuldigingen, die hun ter oore waren gekomen. Hadden zij in hunne consciëntie getast, ze zouden overtuigd zijn geweest, dat zij hem werkelijk, hetzij door bekrompenheid van inzichten, hetzij door onvermogen bij het ondoeltreffende en omslachtige 
hunner staatshuishouding, niet dien steun hadden verleend, waarop hij recht had te rekenen en dat ze uit angstvallig wantrouwen in zijne bedoelingen, zijne ontwerpen veeleer hadden tegengestreefd dan gesteund; maar zij gingen uit van een ander standpunt: zijn ongelijk en hunne onschuld en om die te bewijzen, bestormden zij hem met deputaties en remonstrantiën op een oogenblik, waarop zij hem eenvoudig hun goeden wil hadden moeten bewijzen door hem van geld en van krijgsvoor-<pb n="143"/>raad te voorzien. Liever bewezen zij hem, dat zij niet opgehouden hadden hun plicht te doen en dat zij voortdurend gebleven waren, wat zij zich nog altijd noemden: zijne ootmoedige dienaren - <hi rend="i">op het papier.</hi></p>
<p>Er werd door deze mannen, bij die zelfverdediging en bij dat terugwerpen van de schuld op den klager, eene mate van redeneerkracht ontwikkeld, en tevens eene fijne behendigheid gebruikt, die echter niemand bevreemden zal, als men weet, dat de Advocaat van Holland, Mr. Johan van Oldenbarneveld, den 24sten Juli te Dordrecht was aangekomen en, na een kort oponthoud, naar Zeeland was overgestoken. Hij noemde zich de mond der Staten van Holland, maar hij was ook hun ziel, die hun ingaf wat zij hem in hun naam moesten laten zeggen, en men ziet het duidelijk, dat het <hi rend="i">zijn geest</hi> was, waarvan de remonstrantie uitging, die den Gouverneur-Generaal zooveel moeielijkheid maakte op zulk een ongelegen oogenblik. Het is waar, zij heette uit te gaan van de Algemeene Staten, toen te Middelburg zitting houdende en daarin voerde Holland toenmaals nog niet onbetwist den boventoon doch, als men overweegt, dat Gelderland verklaarde: ‘de remonstrantie <hi rend="i">in substantie</hi> voor zich wel goed te vinden, doch dewijl hunne naburen van Utrecht die niet willen aandragen, zij zwarigheid maken daarop nader te adviseeren, maar zoo men hun kopie wil verleenen, dat zij die nader met hunne principalen zullen overwegen, niettemin wel mogen lijden, dat de provinciën, die dezelve goedvinden, die op haar naam aan Zijne Excellentie overgeven;’ dat die van Zeeland verklaren: ‘dat zij hunne goedkeuring van de instemming hunner bijzondere Staten willen laten afhangen;’ dat die van Friesland uitstel verzochten om daarop te resolveeren; blijkt het, dat allen zich onder een of ander voorwendsel van de deelneming aan deze handeling hebben onttrokken en daar die evenwel zonder langer tijdsverloop is aangeboden, mag men veilig stellen, dat zij eigenlijk van Holland alleen is uitgegaan. De Graaf - al onderkende hij ook in dit vertoog meer het werk eener partij, die hem vijandig was, dan eene poging van welgezinden, die te goeder trouwe het bijleggen 
der verschillen wenschten - de Graaf moest toch antwoorden, hij deed het waardiglijk en uitvoerig, met opsomming van zijne grieven, die niet weinige waren en daaronder zeer wichtige, als: het gebrek aan goed vertrouwen, dat hij ontwaarde
<pb n="144"/>bij de Staten, het gebrek aan respect voor zijn persoon in de handelwijze met zijn particulieren secretaris, in de traagheid der Staten om zich naar Zeeland te begeven volgens zijn begeeren en in de lasteringen, die men verspreidde alsof hij naar de souvereiniteit had gestaan en zich met het geld der Staten had bevoordeeld, terwijl hij voor God en de wereld getuigen kon, dat hij wel 27,000 ponden Sterlings van zijn geld had medegenomen uit Engeland, maar dat hij daarvan geen 5000 ponden had overgehouden, toen hij derwaarts terugkeerde, die hij nog had verdeeld aan de edelluiden en kapiteinen, die met hem overgekomen waren, vermits de kwade betalinge hun gedaan, op zulke wijze, dat hij nauwelijks 25 ponden Sterlings behield en bij zijne thuiskomst terstond om geld moest zenden om 't scheepsvolk te betalen, dat hem had overgebracht.</p>
<p>Dat hij wel wist, dat hij mensch was en alzoo fouten en erreuren kon gecommitteerd hebben, maar dat hij al 't zelve had doen regelen met goede apostillen, die hij door de leden van den Staatsraad had doen stellen, meenende alzoo in goede vriendschap te zijn vertrokken, om in Engeland hunne zaken te vervorderen, hoewel hij nu ondervond dat het tegendeel waarheid was. Dat hij bij zijne aankomst noch geld, noch volk, noch provisie had gereedgevonden tot ontzet van Sluis; dat men hem <hi rend="i">nu eerst</hi> honderdduizend gulden had toegestaan tot dat ontzet, doch dat hij daaraf noch heller, noch penning had gezien; dat men al de gereede middelen had gezonden en gespendeerd aan Duitsche ruiteren en knechten, die niet gekomen waren, en aan 't leger omtrent den Bosch, buiten propoost en zonder vrucht, waardoor gecorrumpeerd waren die goede occasiën, die hij altijd gehad van dezelve te veroveren door intelligentiën, die hij daarin altijd gehouden had. Verder ronde klachten over Buckhorst en de inschikkelijkheid, die de Staten dezen hadden betoond, in 't plaatsen en gebruiken van diens gunstelingen - over de valsche en bedekte handelingen van Norrits en de onvoorzichtigheden van andere Engelschen, die allen naar Engeland teruggeroepen waren en wier ontvangst bij de Koningin getuigd had en verder getuigen zou voor hunne schuld en Elizabeth's misnoegen; vooral deed hij voelen, dat Buckhorst geen last gehad had om over vredesonderhandelingen te spreken, die de Koningin zou aangevangen hebben of voornemens zijn ten behoeve der Nederlan-<pb n="145"/>den met Spanje aan te vangen. De Graaf zelf was te veel tegen dezen vrede om zich op dat punt niet sterk uit te laten, sterker veellicht, dan met zijne kennis van Elizabeth's karakter en handelwijze in 't algemeen, voorzichtig was. Om te eindigen met die lange reeks van grieven, wier opsomming wij nog veel bekort hebben, hij drukte wel op zijn verlangen om te continueeren tot den dienst dezer landen en 't 
maintineeren der ware Christelijke religie, maar onder die voorwaarden, dat hij niet met oneere en met conservatie van zijne reputatie den vijand mochte te gemoet trekken en rencontreeren; met andere woorden, dat hij degelijke ondersteuning verlangde bij zijne krijgsplannen voor en in 't belang van Sluis, zoo niet, herhaalde hij ingewikkeld de bedreiging van naar Engeland terug te keeren.</p>
<p>Hij voegde er bij, dat hij dit wel rondelijk en vrijmoediglijk had willen zeggen, begeerende dat men op hem eene volkomene confidentie zoude hebben, gelijk hij de Staten van den lande was vertrouwende (de oprechtheid van die laatste uitdrukking heeft men alle reden om te betwijfelen, maar de staatkunde gaf haar in en zij bewijst dat Leycester eene goede verhouding tusschen hem en die heeren nog niet als hopeloos beschouwde). Zij echter vonden goed te repliceeren met nieuwe klachten en nieuwe verontschuldigingen van hunne zijde, met herhaalde aantijgingen tegen Leycester's bestuur, hoewel zij zijn persoon daar buiten lieten. Zij spraken zelfs veel van hem contentement te willen geven, stelden hem gerust, dat hij hier meer goede vrienden had dan hij wist, verhoopten, dat men 't geen er geschreven, gezegd, oft' gepasseerd was met offensie, zoo aan d' eene als d' andere zijde mochte vergeten en vergeven ‘die gemeene zaken ten beste,’ ‘en dat men van nieuws aan moest beginnen om de zaken te behartigen en uit te voeren tot Godes eere en ter conservatie van zoovele Christelijke kerken binnen deze landen, die anders geschapen waren gedissipeerd en ten onder gebracht te worden,’ een gemoedelijk einde van een nuttelooze repliek, waarvan de Graaf maar al te goed de waarde bleek te kennen, toen hij er op antwoordde, ‘dat er velen waren die de religie voorwendden, doch dat het hun daarom niet was te doen.’</p>
<p>Zoo bleven de geschillen hangende, ondanks die onvruchtbare pogingen om ze bij te leggen, waarin men beter zou geslaagd
<pb n="146"/>zijn door iets te <hi rend="i">doen</hi> om de oorzaken tot billijk misnoegen weg te nemen.</p>
<p>De gemoedelijke phrase was echter niet als bij toeval uitgesproken, noch zelfs alleen om op Leycester indruk te maken. Zij was de uitdrukking van hetgeen de meerderheid der volijverige Gereformeerden dachten, die uitgingen van Leycester's onmisbaarheid tot behoud en bevestiging der jeugdige Kerk en vermoedelijk zelfs het particulier gevoelen van verscheidene leden der Staten; en hoewel ze in massa doorgaans handelden of zij daaraan niet dachten, is het toch niet te verwonderen, dat zij het uitspraken als drangreden tot verzoening op een zoo hachelijk tijdstip.</p>
<p>Intusschen waren de twisten van den Gouverneur-Generaal en de Staten geen geheim gebleven voor het volk. Men wist, dat ze zijne bewegingen belemmerden, zijne werkzaamheid verhinderden en de Staten zelf gevoelden het dat er toch iets <hi rend="i">gedaan</hi> moest worden om aan dezen toestand een einde te maken; en onder alle opgesomde grieven van Leycester was er ééne, die zij hoopten te kunnen herstellen, zonder dat zij er hunne pretentiën om behoefden op te geven, of wel af te gaan van hun eens gekozen standpunt en waarvan de voldoening een heilzamen invloed kon hebben op de zaken van oorlog. Het different, zooals men het noemde, tusschen Leycester en Hohenlo, was nu tot zulk eene hoogte geklommen, dat de samenwerking, die er had behooren te zijn, in volslagen tegenwerking was ontaard.</p>
<p>Uit den Raad van State, door mond van Valke en Bardesius, werd op dit punt een verzoek gericht aan de Algemeene Staten, die terstond verklaarden willig te zijn daartoe alles te doen wat mogelijk was. Zekerlijk moet men zich eenigszins verwonderen over de keuze der personen, die zij als middelaars aanstelden van hunne zijde. Het waren geene anderen, dan de jonge Graaf Maurits van Nassau, zelf toen nog met Leycester in termen van sterke spanning, zoo al niet in openlijke oneenigheid, de Advocaat van Holland, een volmaakt spreker, als men weet, en zeker geen slechter diplomaat, maar toch als middelaar in eene zaak, die ten genoege en ter eere van Leycester moest uitloopen, wel wat verdacht, misschien toch met wijsheid gekozen; wellicht kon <hi rend="i">hij</hi> beter dan iemand verwikkelingen ontwarren, waarvan hij de eerste draden in handen hield, en eindelijk Vosbergen, dien wij altijd zien in de rijen der strengste Staatsgezinden, dien wij
<pb n="147"/>zien optreden in alle handelingen tegen den Gouverneur-Generaal. Zeker eene reden, waarom hij aan Hohenlo te aangenamer moest zijn en misschien eene voorwaarde om dezen het beste voor de onderhandeling te stemmen. Hierbij waren verder gevoegd de personen, die de Raad van State daartoe zoude willen employeeren, en onder dezen vinden wij Menin en anderen, die men oordeelen kon dat Leycester aangenaam zouden zijn.</p>
<p>Maurits zelf, door Leycester verdacht van zich met Hohenlo tegen hem verbonden te hebben, en niet zoo geheel zuiver, zoo al niet van een opzettelijk verbond, dan toch van gelijke intentie, had toch te veel politiek om zich te onttrekken aan die rol van middelaar. Hij nam haar op zich, en met krijgsmans getrouwheid in het voldoen van een plicht, zond hij onverwijld den Graaf van Solms tot Hohenlo, om de onderhandelingen te openen.</p>
<p>Door den Raad van State was het uitgesproken: de goede afloop van 't ontzet van Sluis hing aan die verzoening, aan die samenwerking van Hohenlo met den Gouverneur-Generaal, en dit eenmaal officiëel erkend en toegestemd zijnde, kon men niet, zonder zich grootelijks te compromitteeren, verzuimen tot die verzoening mede te werken. Dit schijnt ook door de Staten zoo wel begrepen te zijn, en 't neerleggen van 't geschil was nu zoo ernstig gemeend van hunne zijde, ondanks de vreemde middelaars die er gekozen waren, dat er toen niets in de vergadering is verhandeld, der opteekening in de notulen waardig, ‘overmits verscheidene gedeputeerden van de provinciën zijn geweest, zoo bij Zijne Excellentie Graaf van Leycester, als bij Zijne Excellentie Graaf Maurits.’</p>
<p>De Gouverneur-Generaal achtte het echter tijdverlies het eind van deze onderhandelingen af te wachten, om zijn krijgstocht in 't belang van Sluis te hervatten, hoewel hij daarbij de voordeelen ontberen moest, die na eene goede réussite konden volgen. En hij had geen ongelijk; Parma was wel de man niet om opzettelijk het bestormen van Sluis uit te stellen tot eene verzoening tusschen de vijandelijke legerhoofden hen gelegenheid gaf om hem met vereende krachten van daar te verdrijven; en eene zwakke poging tot hulp was toch altijd beter dan algeheele verlatenheid. Zoo toog hij dan weder naar de vloot, waarmede hij zich op den 1<hi rend="sup">sten</hi> Augustus voor het Sluische gat vertoonde. De nadering van meer
<pb n="148"/>dan zestig schepen, die de Engelsche en vaderlandsche vlaggen voerden en die seinden dat ze hulp kwamen brengen, moest de bedrukte Sluisenaars bezielen met nieuwen moed en blijde hoop. De Graaf van Leycester oordeelde die te moeten versterken door een troostrijk schrijven, waarin hij eene breede optelling deed van de strijdkrachten, waarover hij beschikken kon te hunner verlossing en van de krijgsbeweging die hij voorhad te land, zoo de hulp van de zeezijde ontoereikend bleek. Hij gaf echter zijne ontevredenheid te kennen over hunne nalatigheid in het toezenden van tijding. Sinds de berichten van den 24<hi rend="sup">sten</hi> Juli, door Cosmo tot hem gebracht, had hij niets van hen gehoord en was hij dus onbekend met hetgeen er tusschen hen en den vijand omging, zoowel als van de positie van Parma's leger. Hij vroeg inlichtingen omtrent dit alles; die brief werd toevertrouwd aan een <hi rend="i">Guyde</hi> Claeyke genaamd, van wiens beleid en goeden wil men verzekerd was; doch de inlichtingen volgden niet. Leycester had zich daarover mogen ontrusten, maar niet moeten verwonderen. Een bode, hetzij uitgezonden door de stad, hetzij afgestoken van de vloot, had met duizenderlei gevaren en moeielijkheden te kampen, en, om ze te ontgaan, moest hij vaak omwegen kiezen of tot listen de toevlucht nemen, die het driedubbele van den gewonen tijd vroegen. Zoo was er den 28sten Juli een moedige man uit Sluis weggezwommen met berichten aan Leycester van den uitersten nood der stad, maar hij had den dood gevonden in de golven en de brieven, die hij bij zich had, in Parma's handen gevallen, hadden dezen alle ophelderingen gegeven, die hij wenschen kon, tot groote schade der belegerden. Claeyke kwam met den troostbrief binnen Sluis, op den 4den Augustus, toen die op zijn best geschikt was eenige onnadenkende burgers en soldaten nog met wat hoop te bezielen; want de krijgsoversten en anderen, die dieper nadachten, berekenden dat er drie dagen verloopen waren, zonder 
dat die beloften tot eenige uitkomst hadden geleid en dat men bij dezen voortgang de hoop op ontzet moest verloren geven. De onverklaarbare werkeloosheid der vloot, ten aanzien van den vijand, ten aanzien van de herhaalde noodseinen der vesting, moest de bevelhebbers wel met smart en wanhoop vervullen; en al trachtten zij de spijt en de ergernis hunner krijgslieden te bezadigen, toch drong zich de onderstelling van onwil bij hen op, daar zij die van onmacht niet konden laten gelden.</p>
<pb n="149"/>
<p>Zij vonden dit roekeloos tijdverlies onverklaarbaar, na al den ijver door den Graaf voor de belangen van Sluis getoond. Ook waren diens intentiën gansch andere geweest. Den strijd met de bezwaren en aarzelingen der scheepsvoogden en piloten moede, had hij niet meer naar raad gevraagd, maar bepaalde bevelen gegeven. Men zou opvaren tot ter Hofsteê, om van daar eenige versterking van krijgsvolk en voorraad binnen Sluis te voeren met schepen, die, na dat volbracht te hebben, achter het kasteel in eene uitgeschuurde diepte eene veilige ligplaats zouden vinden. Leycester had van de bijzonderheid dezer natuurlijke havenkom, door zijne kondschap met Sluis, kennis bekomen en meende dus genoeg gedaan te hebben met er op te wijzen. Inmiddels trok hij met eenige vaartuigen af naar Ostende, waar hij zijn krijgsvolk ontscheepte en zijn leger opsloeg tegenover Parma's leger, om dezen in zijne stelling te verontrusten en zoo mogelijk van Sluis af te trekken. Had hij echter kunnen weten, hoe hoog de nood daar binnen gestegen was en hoe weinig de vloot aan zijne verwachtingen zou voldoen, hij had zulken omweg niet genomen, maar ware gebleven, om zelf toe te zien op het nakomen zijner bevelen en, moest het zijn, met gezag de schepelingen te dwingen tot hun plicht. Want zonderling, zij volbrachten dien niet.</p>
<p>Het is nauwelijks te onderstellen, dat de vrees voor de gevaren hen heeft weerhouden; het is zoo, men had de batterij te trotseeren, die Parma op Cadsant had gesteld, en de verrassende aanvallen van de Spaansche scherpschutters, die den Brugschen dijk bewaakten; doch wanneer hebben ooit in geheel den tachtigjarigen oorlog de Hollandsche zeelieden dus voor het Spaansche geschut teruggebeefd, dat ze niet waagden een noodzakelijken tocht te ondernemen, die met moed en volharding tot eene gelukkige uitkomst kon leiden? Wij moeten de oorzaak van hunne aarzeling elders zoeken, en vinden die helaas! dichtebij genoeg.</p>
<p>De noodlottige partijschappen, die het vaderland schokten, waren ingekankerd tot in de vloot. De scheepsvoogden, de krijgsbevelhebbers, de stuurlieden, allen hadden zich partij gekozen, en de meesten hunner niet voor Leycester.</p>
<p>Graaf Maurits was op de vloot geweest (zoo hij den tocht naar Ostende niet heeft mede gedaan, was hij er nog,) de gecommitteerden der Staten waren op de vloot geweest; vele officieren aan Maurits of Hohenlo verbonden, waren er nog; men had de
<pb n="150"/>oneenigheid opgemerkt, die er heerschte tusschen den Gouverneur-Generaal en de Hollandsche heeren; zij waren tegen ieder, die niet vóór den zoon van Oranje was, en hij was vreemdeling; men had geen goed vertrouwen op Leycester's beleid; men wantrouwde zijne ervaring, zijne berichten en misschien zelfs wel zijne bedoelingen.</p>
<p>Van hier die aarzeling om zijne wenken te volgen, zijne bevelen te gehoorzamen, zonder ze te onderwerpen aan beraadslaging en overweging.</p>
<p>En zoodra het tot beraadslaging kwam, vond zijn ontwerp den heftigsten, halsstarrigsten weerstand, vooral onder de Zeeuwsche scheepshopluiden en piloten, niet omdat zij tegen een stout waagstuk opzagen, maar omdat er juist bij stoute en zeer ervaren scheepslieden in 't gemeen, en bij dezen in 't bijzonder, eene zekere eigenzinnigheid bestaat en een zeker zelfvertrouwen, dat met laatdunkendheid neerziet op alle kennis, die niet de hunne is.</p>
<p>‘Zij,’ zegt Hooft, ‘wanende de gelegenheid best te kennen, knorden dat men hun droomen dacht diets te maken, en bij mangel van den grond ter aangewezen plaatse laag genoeg te vinden, 't volk vergeefs zou spillen.’</p>
<p>De Admiraal had de zaak moeten beslechten, door de bevelen van den Gouverneur-Generaal als Eminent Hoofd van den Staat te doen opvolgen, ondanks de strijdige adviezen van den verdeelden krijgsraad, doch de Admiraal was Justinus van Nassau (eigenlijk was hij slechts Vice-Admiraal, fungeerende als oppervlootvoogd) en de hooge Zeeuwsche scheepsvoogden waren diep gekrenkt in hunne belangen, zoowel als in hun provincialisme, door Leycester's besluit om de admiraliteit te verleggen naar Ostende. Justinus van Nassau was daarbij natuurlijke broeder van Maurits, en hij was dus de laatste, die het op zijne verantwoording wilde nemen, om de schepen en het scheepsvolk van den Staat bloot te stellen voor eene, naar de uitspraken van de meesten, ijdele poging om de bevelen van den vreemden gebieder te doen gehoorzamen.</p>
<p>Terwijl men twistte, werd er natuurlijk niets verricht; en toch, als men den blik slaat op de arme stad, zal men zien, dat zij hulp verdiende tot iederen prijs, maar dat men zich haasten moest met die te reiken, of het zou te laat zijn. De levendige welvarende stad was bijna onherkenbaar geworden. Toen wij haar voor het
<pb n="151"/>eerst beschouwden, had zij niet veel van den vijand geleden; zijne aanvallen waren doorgaans meer verrassend geweest dan vernielend; in 't eerst had Parma haar willen verontrusten en afmatten, zonder zelfs veel volks te verliezen; nadat hij echter te allen tijde waakzaamheid had gevonden tegen verrassing, en het door menigen moedigen uitval der belegerden had geleerd, dat zij niet door de vrees waren te overwinnen, begon hij heftiger maatregelen te nemen en gebruikte beurtelings het geweld van grof geschut en dat van stoute en hardnekkige bestorming. Ook hadden de wallen en bolwerken der vesting al de schade geleden, die de gebruikelijke vernielingsmiddelen van dien tijd, met vinnige kwistigheid aangewend, haar konden toebrengen en de stad zelve was intusschen niet verschoond gebleven. Toen men eens de Voorschans had moeten verlaten, na wanhopige verdediging, - toen men de kleinere schansen, den Venusberg, die stichting der noeste en moedige vrouwen, haar pleegkind, het kind van den Venusberg, als onverdedigbare punten, van 't geschut had moeten ontdoen, - toen er meer dan driehonderd voeten muurs waren neergestort aan die zijde, toen lag ook de stad zelve meer ontbloot en meer onder 't bereik van des vijands sloopende aanvallen. Zij had ze tot hiertoe moediglijk doorgestaan, maar ze droeg toch de vreeselijke kenteekenen van den strijd; meer nog, zij had zich offers moeten getroosten tot zelfbehoud en als in eigene ingewanden moeten wroeten om 't uiterst verderf af te keeren. Hare fraaie pleinen, met prachtig geboomte beplant, waren tot uitgeholde ruïnen geworden, men had de steenen uitgegraven, de boomen omgehouwen, om er de weggeschoten palissaden mee te herstellen, de dammen te versterken, de bressen op te vullen. Menig hoog en heerlijk huis was er in brand geschoten en omgestort, maar aan opbouwen en herstellen werd niet gedacht, slechts werd het puin door mannen en vrouwen met vlijt weggehaald en gebruikt om de onderaardsche kelders te 
stoppen, die uitgang hadden aan de waterzijde en waardoor de vijand tot in de stad kon naderen. Dit alles gaf haar een ontredderd en haveloos aanzien, dat niet vervroolijkt werd door het voorkomen van de bewoners. Wel waren ze nog niet gezonken tot geheele moedeloosheid, maar toch allen waren diep neergedrukt. Hongersnood werd er nog niet geleden, maar ieder was genoodzaakt zijne behoeften tot het allernoodigste te beperken.
<pb n="152"/>Daarbij de geheele bevolking had zich ingespannen boven krachten. Van den kleinen knaap af, die gebruikt werd om hout en aarde aan te brengen, tot de hooge krijgsoversten toe, die bij nacht waakten op de bressen, op de wallen, op het kasteel, nadat ze bij dag den strijd tegen de bestormers hadden aangevoerd, of zich in hachelijke uitvallen hadden vermoeid, hadden allen, allen, vrouwen en kinderen ingesloten, gearbeid boven vermogen en daarbij ontberingen geleden van allerlei aard. De inspanning moest tot overspanning worden opgevoerd, het kon niet anders of deze zou tot uitputting terugvallen. Al bleef ook de ziel moedig en groot, de krachten des lichaams toch moesten bezwijken; maar helaas! ook de zedelijke kracht begon te zinken; men begon de hoop op redding verloren te geven; bij de vroomsten en meest geloovigen was zij verkeerd tot kalme berusting in iedere uitkomst; bij zwakken sloeg ze tot wanhoop over; bij moedigen in den vasten wil om zich geen ander lot te getroosten, dan een roemrijken dood.</p>
<p>Om die verschillende gemoedsstemmingen gade te slaan, hebben wij ons slechts te verplaatsen naar het kasteel der vesting. In een der ruime vertrekken, welks smalle boogvensters met ijzeren traliewerk waren voorzien, niet anders dan of men er staatsgevangenen te bewaren had, waren drie personen bijéén, uit vollen, vrijen wil, eene enkele uitgezonderd, die, op een rustbank uitgestrekt, den schouder en den arm omwonden, op eene wijze, die de hand van een heelmeester verraadde, door nood moest gedwongen zijn noch de kamer, noch zelfs zijn leger te verlaten. Het was de Kolonel van Meetkerke, die bij een uitval was gewond geworden; in de vrouw, die zich over hem heenbuigt, om met vriendelijk geduld hem de lafenis aan de lippen te brengen, daar zijne hand onmachtig is dien dienst te doen, herkennen wij de moedige vrouwelijke Kapitein Katharina Rose, wier wangen zijn verbleekt en ingevallen, doch wier oogen nog glinsteren van onnatuurlijken glans. Aan het voeteneind van dat leger staat Dr. Gideon Florensz en ziet op den gekwetste met belangstelling en medegevoel; ook zijn voorkomen draagt de kenteekenen van ontbering en vermoeienis, maar zijn kalme blik getuigt van dien innerlijken vrede, die door geene uiterlijke omstandigheden kan verstoord worden, zelfs is het, of die stille zwaarmoedigheid, hem vroeger eigen, niet langer zijne trekken omnevelt,
<pb n="153"/>en niet vreemd; deze werkelijkheid, met hare zware eischen, met hare nooden van ieder oogenblik, ontneemt hem het vermogen zich te verdiepen in die smartelijke gepeinzen, waaruit zoo menige zware zielestrijd geboren wordt. Zelfs speelt er een glimlach van voldaanheid rondom zijn mond, nu hij ziet met hoeveel gretigheid de lijder den zachten Spaanschen wijn tot zich neemt.</p>
<p>Bij de rust en de goede verpleging, die dit leger omgaf, had men kunnen vergeten, dat het stond opgericht binnen het kasteel eener belegerde vesting, zoo niet van tijd tot tijd het dof gedreun van het kanon daaraan had herinnerd; maar het scheen op niemand der aanwezigen grooten indruk te maken, schoon zij het berekenen konden, dat met iederen knal dood en verwoesting binnen hunne muren werd gebracht; de gewoonte had hen reeds verhard tegen de aandoeningen van schrik en vreeze. Het gevoel van diepe onmacht om door eigene medewerking iets te kunnen afkeeren van 't geen der stad en hen zelven boven het hoofd hing, had den gewonden krijgsman en den weerloozen geestelijke te zamen vereenigd in die volkomene berusting, die met geloovig vertrouwen alles heeft overgegeven in de hand van den Eenigen Almachtige.</p>
<p>Maar Katharina Rose was nog niet tot eene zulke lijdzaamheid gestemd, hoewel eene vrouw, zij had hare krachten van den aanvang des belegs af met die der weerbare mannen gemeten in zwaren arbeid, in het doorstaan van iedere ontbering, in het trotseeren van alle gevaar, zij hoorde dus wel zonder schrik, maar niet zonder verbeten ongeduld, die kenteekenen van een strijd, waaraan zij nu op geenerlei wijze kon deelnemen, toch deed zij haar best om het te verbergen, uit kieschheid voor den zwakke, die hare hulp behoefde.</p>
<p>‘Zulke teuge verkwikt,’ sprak van Meetkerke, terwijl hij het matte oog naar Katharina ophief, ‘het blijkt nu dat ik ietwes anders noodig had dan water...’</p>
<p>‘En dan nog dat ziltige water van 't kasteel! Een nobele drank voor een krijgsoverste als Uwe Edelheid.’</p>
<p>‘Wat den krijgsoverste belangt, die ligt voor doeniet,’ hernam van Meetkerke met een pijnlijken glimlach, ‘de lijder dankt u, wetende hoe groote bezwaren het u moet gekost hebben, dien edelen drank te verkrijgen.’</p>
<p>‘De dank komt den welwaarden Dokter toe,’ hernam zij on-<pb n="154"/>danks Gideons hoofdschudden, ‘hij was 't die hem verschafte.’</p>
<p>‘Zonder eenige moeite,’ hernam deze. ‘Monsieur Levasseur, de Secretaris van den Prins van Parma, heeft mij dien toegezonden, omdat het mij gelukt was een aanzienlijk Spaansch officier, door onze Engelsche soldaten krijgsgevangen gemaakt, voor den afgrijselijken dood te vrijwaren, dien ze hem in hunne verbittering hadden toegedacht. In gedenken van dien dienst werden mij dezen morgen twee kruiken wijns toegeschikt; ik achtte dat de helft daaraf toekwam aan de brave luiden, die hun wraaklust hadden beheerscht, de andere behoorde onzen lijdenden Kolonel.’</p>
<p>‘En gij zelf?’ vroeg van Meetkerke, met zacht verwijt.</p>
<p>‘'t Is voorwaar wel een tijd, dat gezonde luiden zouden gastreeren! en daarbij hebben wij niet den geurigen ciderwijn, die de handige vrouwkens ons bereiden?’</p>
<p>Nu was het de beurt aan Katharina om het hoofd te schudden. Zij wilde iets zeggen, maar een heftige knal van 't grof geschut viel <hi rend="i">dus</hi> in de nabijheid van 't kasteel, dat de kleine glasruiten rinkinkten in hunne looden gevatsels.</p>
<p>‘Verweerd!’ riep zij, daar zendt Parma wat anders dan malvesy, mij dunkt, daar zijn nu wel honderd schoten gevallen sinds den noen!’ Zij luisterde. ‘Dat is niet meer aan de Westpoort!’ en zij liep heen en weder, alsof zij niet rustig kon blijven op eene plek.</p>
<p>‘Uw verlangen strekt naar buiten,’ sprak van Meetkerke, ‘zoo ga met God, mijn kind!’</p>
<p>‘Neen, Kolonel, mijn post is nu hier, maar toch... alle vrouwen van mijne compagnie hebben eed gedaan op de remparts te sterven... en als de stonde daar is, moet ik bij haar zijn.’</p>
<p>‘Ga u overtuigen oft' het nood doet,’ zeide Gideon, ‘gij betrouwt mij immers den Kolonel!’</p>
<p>‘Gewisselijk, ja! doch ik weet, gij ook zijt niet gekomen om te blijven.’</p>
<p>‘Toch nog wel een kleinen tijd,’ hernam Gideon aarzelend, want eigenlijk sprak zij uit in hare argelooze oprechtheid, wat de kieschheid hem verbood te zeggen.</p>
<p>‘Mijne vrienden!’ hernam van Meetkerke, ‘volgt uwe roeping, en doet uw plicht zonder u om mij te bezwaren. Hulp behoef ik niet veel; ik lig hier veilig en rustig, als 't God believen zal, en zoo niet, mij is 't alevel wèl. Een eerlijke krijgsmansdood, aan
<pb n="155"/>'t hoofd van mijn volk, is mij nu toch niet weggelegd. Zelf nietwes vermogende voor de goede zaak, wil ik ten minste nietwes daar tegen doen; gunt mij die bewustheid en gaat.’</p>
<p>‘Neen, blijft,’ sprak de gebiedende stem van een deftig krijgsman, die binnentrad en die de laatste woorden had verstaan, ‘blijft! Bij de nieuwsmare, die ik breng, zal de Kolonel den troost van onzen leeraar wel noodig hebben.’</p>
<p>‘Wat droeve nieuwsmare zal ik hooren moeten, Sir Roger?’ vroeg van Meetkerke. ‘De stad kan nog niet verloren zijn?’</p>
<p>‘Neen, maar zij <hi rend="i">geven</hi> die verloren; zij willen onderhandelen met den vijand; zij denken aan de overgave!’ en de fiere ridderlijke trekken van Sir Roger Williams namen eene onbeschrijfelijke uitdrukking aan van smart en bitterheid.</p>
<p>‘Jezus, mijn God!’ riep Katharina Rose, ‘hebben wij daarvoor geleden en gestreden!’</p>
<p>‘Als men billijke conditiën kon bedingen en daar menschenbloed kon worden uitgespaard...’ sprak Gideon, die het zijne wilde doen om de gemoederen te doen bedaren.</p>
<p>‘Zooveel te betere,’ hernam Sir Roger, met tranen van spijt in 't oog, ‘naarmate de uitredding meer nabij, meer zeker schijnt te wezen; te onderhandelen met eene bevriende vloot van meer dan zestig zeilen in 't gezicht en met de gewisheid, dat Mylord van Leycester zich ter hulpe opmaakt...’</p>
<p>‘Maar in 't eind, wie wil dat dan?’ vroeg van Meetkerke, ‘want <hi rend="i">gij</hi> kunt het niet willen, Sir! en 't is niet denkelijk dat de Gouverneur...’</p>
<p>‘Mijnheer van Groenevelt denkt als ik, en diens ondanks laat hij mij weten dat hij krijgsraad gaat beleggen om over het appointement te onderhandelen. De luitenant, dien hij mij zond, hoort tot de Walen van Heraugière; ik kan mij niet met hem bespreken, maar de zaak komt mij dus vreemd en ergerlijk voor, dat ik uw geachten raad wil vernemen eer ik derwaarts ga.’</p>
<p>Van Meetkerke had onder het luisteren zijne wonden vergeten; hij scheen zich uit zijne matheid op te heffen, een koortsachtig rood overtoog zijne vermagerde wangen, hij wilde zich oprichten; hij ging spreken... Gideon schoot toe om hem te steunen.</p>
<p>‘Ai mijne heeren!’ bad Katharina, ‘stemt gij beiden toch samen niet toe in den val van deze stad. Geeft die niet in de handen van de Spagnolen. Gijlieden zijt hier vreemden en kunt niet voelen
<pb n="156"/>hoe mij 't harte verscheurd wordt, bij dat gedenken. Ik, die hier ingeborene ben, die hier geleefd en gearbeid heb van mijne kindsheid af, die iedere plek kenne, voor wie iedere straat, ieder plein zijne beteekenis heeft, die al wat de aarde haar voor lief of leed heeft gebracht, hier heeft genoten en geleden, die hier alle mijne vrienden en verwanten houde, die hier ben ingeworteld als de plant in de aarde - ik kan dit alles niet lijdelijk zien geven in de macht van de rouwe bloeddorstige verwoesters. Dienaar des Woords, voeg u neffens mij en denk er op: die kerken, waar wij God gebeden hebben om verlossing, waar het zuivere woord der Evangelische waarheid tot ons kwam, door den mond van ware gezanten Christi, daar zullen de Spanjoolsche wapens komen en richten er hunne afgodische beelden op en wijden er altaren aan den antichrist van Rome en verdringen de rechtgeloovige Christenen, zoovelen als zij niet ombrengen onder helsche martelingen. En gij, goede heeren, weest gij genadig over ons en laat dit niet zijn en geeft onze zaak niet verloren en al staan geene mannen u meer bij, mijne vrouwen denken als ik, wij zullen neffens u strijden tot we sterven om dát verderf niet te zien.’</p>
<p>Geen der drie mannen vond iets te antwoorden op die warme geestdrift der vrouw, dan sprakelooze instemming. Het woord van besturing, dat Gideon had willen spreken, bestierf hem op de lippen. Hij voelde het, dat zelfs de troostgronden van een godsdienst, die losmaakt van alle wereldsche belangen, om heen te wijzen naar de heerlijkheid van het Hemelsche koninkrijk, in deze oogenblikken geen vermogen zouden hebben tegen deze opbruisende vlammen van geestdrift en vaderlandsliefde. Sir Roger hief haar op, want zij had zich voor hem nedergeworpen, hij drukte haar de hand als ware zij een man, een broeder geweest.</p>
<p>‘Doe zooals gij zegt en ik zal eene vrouw mijne achting moeten schenken!’ hoorde men zeggen met de schrille, ietwat heesche stem van Cosmo Pescarengis, terwijl deze binnentrad met twee andere krijgslieden, hopman Hamen en Kapitein Elias le Lion. Hoorende <hi rend="i">hoe</hi> Katharina sprak, hadden zij geene stoornis willen brengen en waren bij den dorpel blijven staan, tot zij had uitgesproken. Langer kon de hartstochtelijke Cosmo zich niet bedwingen.</p>
<p>‘Wat brengt gij, mijne heeren?’ vroeg Roger Williams.</p>
<pb n="157"/>
<p>‘Niets goeds, Sir!’ antwoordde Elias le Lion, ‘hopman Hamen en ik komen namens den Gouverneur den Kolonel van Meetkerke aandienen, dat er krijgsraad wordt belegd om over het appointement te beraadslagen en Zijne Edelheid uit te noodigen zijn gevoelen te zeggen, dat wij gereed zijn over te brengen, opdat er in eene zaak van dit gewicht niets geschiede zonder zijne voorkennis en instemming.’</p>
<p>‘Niets meer vermogende met den arm, wil ik doch beproeven wat ik vermag met het hoofd,’ zeide van Meetkerke, ‘ik dank monsieur van Groenevelt voor die erkenning en u, mijn jongen vriend, voor den rustigen moed, waarmede gij zulke commissie overbrengt, want ik voele hoe u dát treffen moet.’</p>
<p>‘Het is zeker, dat ik met betere verwachting binnen Sluis ben gekomen, doch ik geloof niet het recht te hebben mijne particuliere opinie hier het meest te laten spreken.’</p>
<p>‘Gij zijt dus van een ander gevoelen,’ vroeg van Meetkerke met belangstelling.</p>
<p>‘Ja, Kolonel! ik oordeel dat men zich niet moet laten discourageeren door een enkelen tegenspoed en dat er, staande dezen oorlog, steden zijn verdedigd tegen den vijand op slechtere conditiën...’</p>
<p>‘Dat zou ik ook zeggen,’ viel Cosmo in, ‘of behoort men dan voor 't minst niet eenig vertrouwen te stellen op de beloften van Mylord Leycester? Heb ik dan met zooveel zwarigheden en gevaren den tocht derwaarts en herwaarts terug gemaakt, om de luiden hier Zijner Excellentie's dispositiën te doen verstaan, en...’</p>
<p>‘Maar in 't eind, mochten we van die goede dispositiën het effect zien!’ viel Hamen in. ‘Het was de 24ste Juli, dat Zijne Excellentie die aan u heeft getoond in woorden; we hebben nu Augustus en geenerlei hulpe daagt op.’</p>
<p>‘<hi rend="i">My good Sir!</hi>’ sprak Roger Williams, ‘mij dunkt, men behoort de intentiën van Mylord van Leycester niet te wantrouwen, maar Zijne Excellentie kan verhinderd zijn in de executie van dien! Doch zelfs zonder dezen bijstand acht ik het mogelijk de stad nog vier of vijf dagen te houden. Alle man hier op het kasteel had redelijk moed, het geheele garnizoen, zoo Engelsche soldaten als Neerduitschers, heeft dezen morgen nog openlijk blijk gegeven van goeden wil; toen ik hun na het gebed heb afgevraagd, of
<pb n="158"/>ze nog lijdzaamheid en couragie hadden om 't secours te verwachten, oft' anderszins, zoo de vijand stormen mocht, op de bresse te sterven, hebben zij allen wakkerlijk geantwoord: “Ja, ja!” Ik meende, dat een zelfde geest heerschende was in de stad; gisteren heeft men aldaar den vijand nog cordaat teruggeslagen bij de Westpoort en zich met alle bedenkelijke middelen geblokkeerd tegen zijn inval; uit wat oorzaak is men daar dan op eens tot zulk een uiterste gekomen? Dit kan de wil niet zijn van monsieur van Groenevelt, wiens vastheid ik kenne.’</p>
<p>‘De bevelhebber wordt gedwongen,’ sprak le Lion.</p>
<p>‘De luiden van de stad en een deel van 't garnizoen zijn mistroostig geworden en tot wanhoop geslagen, nu de middelkelder van de Westpoort door 't schieten is ingevallen,’ sprak Hamen kort en barsch.</p>
<p>Een kreet van ontzetting ging er op uit aller mond, terwijl Hamen vervolgde: ‘Menigte van soldaten en burgers hebben daarbij het lijf gelaten of zijn deerlijk gekwetst geraakt en, wat het ergst van allen is, men zal de poort zelve niet lang meer kunnen verdedigen, daar de bresse in den muur nu loopt tot aan Bek-af, zouden er meer dan drieduizend man noodig zijn om die te beschermen en daarvoor staan ons geen driehonderd man ten dienste, wier getal nog te iedere stonde dunt, daar de vijand met <hi rend="i">pleiten</hi> tot voor de bresse komt varen en een gestadig musketvuur onderhoudt tegen de verdedigers; ze vechten om zoo te spreken borst tegen borst...’</p>
<p>‘Wij weten dat, hopman,’ viel Sir Roger in, met zekere bitterheid, ‘zooeven is de luitenant van Sir Francis Vere door een lanssteek in den schouder getroffen.’</p>
<p>‘Dit alles,’ hernam Hamen, ‘brengt onder de luiden de uiterste discouragie teweeg en ze zijn indachtig geworden aan 't geen de tambourijn heeft gezegd, die dezen morgen in de stad is geweest om haar wederom op te eischen...’</p>
<p>‘Wat zou die gezegd hebben?’ vroeg Williams, terwijl hij den indruk zocht te ontveinzen, dien deze sombere voorstellingen op hem maakten.</p>
<p>‘Dat Zijne Hoogheid van Parma voor de laatste maal eene sommatie deed, dat er na dezen geen gunstig akkoord meer zou worden toegestaan; dat de Prins de gansche gelegenheid van de vesting verstaan had uit brieven, door een bode verloren,
<pb n="159"/>diens lijk men had opgevischt en dat er met den eersten een generale storm zou ondernomen worden, daar tegen onze kleine verweringsmiddelen nietwes kunnen baten.’</p>
<p>Van Meetkerke had onder het aanhooren van dit alles het hoofd machteloos laten nedervallen op Gideon's arm, die hem steunde; een doffe zucht was het éénige bewijs, dat hij ook nu nog verstond. Katharina Rose hield krampachtig Cosmo's hand gevat en deze kleurde en verbleekte beurtelings van misnoegen en onrust. Sir Roger schudde het hoofd en trok met zekere minachting de schouders op.</p>
<p>‘Uitstrooisels van een loozen vijand!’ hernam hij, ‘zoo Parma dies gezind was, zou hij 't niet doen uitkraaien, wie gelooft aan straatmaren!...’</p>
<p>‘De burgerij! het volk! Sir, de soldaten en sommige onzer officieren!’ hernam Hamen, ‘en 't bewijs daarvoor is, dat ze den bevelhebber op dienzelfden stond de belofte hebben afgedwongen om in den krijgsraad het voorstel te doen tot eene overeenkomst met den vijand.’</p>
<p>‘Ik bespeur, dat de zaken beter staan dan ik wachtte,’ hernam Sir Roger moedig. ‘De propositie gaat niet uit van onzen stouthartigen bevelhebber, maar van een dollen hoop, door een enkele ramp en eenige dreigingen met plotselingen schrik bevangen. Dat niemand uwer vertsage, mijne vrienden! hiertegen is raad en hulpe te brengen. Ik zal ze geruststellen; hier kan men ons alleen van de waterzijde aantasten. Ik zal tot ulieden uitrukken met het grootste deel mijner Engelschen; ik zal de vloot laten seinen, het oog te houden op de bewegingen van den vijand te water en, zoo mogelijk, ons hulp toe te schikken met den kortsten tijd.’</p>
<p>‘Wat de vloot aangaat, Sir! reken daarop in niets! er loopt onder de zeelieden een gerucht, dat die van de schepen geweigerd hebben de signalen te doen, die Mylord heeft aanbevolen.’</p>
<p>‘Kapitein Hamen heeft gelijk,’ sprak Cosmo, ‘hieronder speelt schelmerij of flauwhartigheid; zoo niet, we waren al geholpen geweest. Die Zeeuwen heulen met de Staten.’</p>
<p>‘Mijne heeren, in 't gemeen belang, brengt doch die rampzalige twisten van daar buiten niet binnen onze muren! mij dacht, wij waren nu al zwaar genoeg beproefd,’ zei van Meetkerke met eene zwakke stem, doch op ernstigen toon.</p>
<pb n="160"/>
<p>‘Kolonel, de tijd dringt!’ zeide Elias, ‘wat zal ik uwerzijds aandienen aan den krijgsraad?’</p>
<p>‘Ik ben de man, die berusten moet in 't geen God zal gedoogen, dat anderen over mij besluiten. Zelf onmachtig geworden tot eenige daad van moed, zou het mij kwalijk staan anderen tot proeve van bovenmenschelijke standvastigheid aan te zetten, maar, zoo men diens ondanks, op mijn raad wil achten, haaste men niet met een akkoord, vóór daar tijdingen zijn van den Graaf en vóór men vernomen heeft waartoe de vloot gezind is; vorders stemme ik bij al 't gene daartoe Sir Roger Williams en Jonkheer Arend van Groenevelt beslissen zullen.’</p>
<p>‘Wees gedankt voor deze woorden,’ sprak Sir Roger, en Elias voegde er bij: ‘die door mij met de meeste getrouwheid zullen worden overgebracht. Kapitein Hamen zal mijn getuige zijn.’</p>
<p>Beiden bogen zich voor van Meetkerke, die nu het vermoeide hoofd in de kussens liet terugvallen.</p>
<p>‘Ik volg u onmiddellijk, <hi rend="i">gentlemen!</hi>’ zeide Williams.</p>
<p>‘Wordt de krijgsraad niet belegd in het kasteel?’ vroeg Cosmo verwonderd aan Hamen.</p>
<p>‘Mijnheer Groenevelt achtte het onraadzaam, dat zooveel krijgsoversten tegelijk zich zoo ver zouden verwijderen van de gevaarlijkste punten. Mijn huis is gekozen om de nabijheid bij de Westpoort.’</p>
<p>‘<hi rend="i">Per Dio</hi>, hopman! Zal die fraaie zaak in uw huis worden beklonken?’ zeide Cosmo met ironie. ‘Een eervol gebruik van eene hopmanswoning.’</p>
<p>‘Gij zegt dit, omdat gij mij verdenkt het akkoord te wenschen, maar ik zwere u, Cosmo! dat ik liever de balken op mijn hoofd zag vallen, dan de overgave der stad in mijn huis bewilligd te zien.’</p>
<p>‘Zoo vergeef mij, want uit uwe taal oordeelde ik, dat gij ook tot die drijvers behoordet.’</p>
<p>‘Den simplen luiden die vervaard zijn geraakt, moet men niets wijten, wel den grooten hansen en valschen vrienden, die ons in den steek laten,’ fluisterde Hamen, en volgde Elias en Sir Roger.</p>
<p>‘Die heeren dààr mogen beslissen wat zij goed achten, ik weet wat mij te doen staat,’ sprak Katharina Rose met vast besluit.</p>
<p>‘Welwaarde heer, ik moet gaan, volg gij ons allen met uwe
<pb n="161"/>gebeden, met uw zegen; 't is God alleen bekend of wij keeren zullen, doch dit sta vast: liever niet, dan met schande!’</p>
<p>‘Bij God! ziedaar eene vrouw, die verdiende een man te zijn!’ sprak Cosmo, haar naziende met zijn zonderlingen blik.</p>
<p>Maar zij zag niet om. ‘Denk er op, dat uw leven niet uw zelfs eigendom is,’ vermaande Gideon zacht; maar zij had niet geluisterd.</p>
<p>‘Ik mag niet blijven,’ hervatte Cosmo, Gideon aanziende met zichtbaren spijt. ‘Zal ik een dienaar van 't kasteel opzoeken om u te vervangen bij den Kolonel?’ Gideon zag om naar van Meetkerke; na de overspanning was deze in diepen slaap gevallen.</p>
<p>‘Ik kan dezen lijder niet verlaten in zijn slaap, God weet het, wat er zijn zal bij zijn ontwaken; mijn bijstand mocht hem dan noodig wezen.’ Cosmo begreep en verwijderde zich.</p>
<p>Wij hopen, dat niemand zich al te zeer heeft verwonderd den Piémontees onverlet in Sluis terug te zien en evenmin, dat Elias le Lion zich nu ook daar bevond; zij waren er samen binnengekomen. Als kapitein zonder compagnie uit Engeland gekeerd, als wij ons herinneren, had Leycester hem het commando toegezegd over een deel der troepen, die de Graaf van Hohenlo hem zou toezenden; daar de Graaf van Hohenlo evenwel geene troepen zond, oordeelde de zoon van den Kanselier den raad van zijn vader te moeten volgen en zocht gelegenheid alleen binnen Sluis te geraken om ten minste met zijn persoon de goede zaak te dienen. De toevallige ontmoeting van Cosmo, terwijl deze zich gereedmaakte naar Sluis terug te keeren, bewoog hem zich aan dezen aan te sluiten, en daar de Piémontees in den jongen Hollandschen hopman al die eigenschappen ontdekte, die er noodig waren tot het welslagen van zulken tocht, had hij zich tot zijn geleider aangeboden. Na eenige teleurstellingen en kleine tegenspoeden kwamen zij in den nacht van den 27<hi rend="sup">sten</hi> Juli binnen Sluis, nog tijdig genoeg om deel te nemen aan het afweren van een overrassenden aanval van den vijand, op een der belangrijkste punten bij den St. Jacobs-Nieuwmolen. Een dapper en ervaren hopman meer binnen die veege wallen, was gansch geene onverschillige zake. Kortelings was Kapitein de Ridder bij eene schermutseling omgekomen, en aan Elias werd voorloopig zijne compagnie toevertrouwd. Op zijne vraag naar Kolonel van
<pb n="162"/>Meetkerke, werd hem bericht, dat die verdienstelijke krijgsoverste, bij het verdedigen der tranchée van den Brugschen dijk, gevaarlijke wonden had bekomen. Een vijandelijke piek, met krachtige hand gevoerd, had hem den schouder en den arm gekwetst, op zulke wijze, dat men in 't eerst voor zijn leven vreesde, terwijl men tegelijk het verlies van zijn luitenant en van Kapitein Dillecourt te betreuren had. Deze toestand van den Kolonel gaf Elias gelegenheid hem reeds terstond menig bewijs van deelneming te geven, maar boven alles legde hij er zich op toe zijne achting te verdienen en die faam van rustige beradenheid te herwinnen, die hij voelde, dat hij door eene enkele fout bij mannen als van Meetkerke en de Kanselier moest verloren hebben. Dit zal genoeg zijn om te doen begrijpen, dat Elias de verwachtingen der Sluisenaars niet teleurstelde en hun goede diensten deed. Over zijne verhouding tot Gideon en den toestand van zijn hart spreken wij ditmaal niet. De Kanselier had juist gezien; de voortdurende bezwaren, de rustelooze dienst die er gevergd werd van iederen officier in eene dus zwaar benauwde vestingstad; de gedurige opmerkzaamheid op de grootste, zoowel als op de kleinste voorvallen, de staat van een beleg, die iederen dag, ieder uur afwisselde, lieten nem rust noch tijd om over zich zelven na te denken en al had Gideon gelegenheid gehad hem aan te hooren, hij zou zich geschaamd hebben hem over zijne eigene liefdesbelangen te spreken te midden van den algemeenen nood. Wat den jongen leeraar aangaat, hij beklaagde zich niet over zijn besluit om den slaap van den lijder te bewaken; hij zag dien welhaast onrustig worden, sombere droombeelden schenen hem voor de koortsachtige verbeelding te spoken; hij hoorde hem namen noemen, zorgen uitspreken, die bewezen dat de ziel van den krijgsman niet zoo rustig was als zijne uiterlijke ruste, die hij in wakenden toestand door zelfbeheersching wist te bewaren. Hij scheen zich te bekommeren over de 
toekomst van zijn éénig kind, van zijne Ludovica, indien hij onder zijne wonden bezweek.</p>
<p>De zielsangsten van den ijlende werden zoo groot, dat Gideon zich gerechtigd achtte hem te doen ontwaken, maar het kon wel niet anders of hij moest het doen met een woord, dat tot meerder vertrouwen uitlokte. De kolonel, tot zijn volle besef gekomen, schonk hem dat vertrouwen en ontlastte al zijne bekommeringen aan het trouwe hart van zijn jeugdigen vriend.</p>
<pb n="163"/>
<p>Bij de aandacht, die beiden gaven aan dit onderhoud, hadden ze ternauwernood opgemerkt, dat het geschut van den vijand nog altijd bleef werken, ja zelfs, dat het heviger werd en dat de schoten sneller op elkander volgden, dan in den voormiddag; op eens echter werd de stilte, die er heerschte in de holle zaal, die den Kolonel tot ziekenvertrek diende, afgebroken door een gerucht van aansnellende voetstappen, en de deur er van werd met zulk geweld opengerukt of men vergeten had dat men hier een zwakken lijder uit zijne ruste ging opschrikken. Kapitein Nicolaas de Maulde stortte binnen, vergezeld van Cosmo Pescarengis, beiden op den voet gevolgd door Sir Roger Williams en Elias Leoninus, die wel met wat meer bedachtzaamheid binnentraden, doch op wier ernstig aanzicht en in wier onrustige bewegingen men evenzeer de sporen zag van eenigen vreeselijken indruk, dien zij moesten ontvangen hebben, als op het verbleekt gelaat van den jongen hopman en op de sprekend hartstochtelijke wezenstrekken van zijn Italiaanschen luitenant.</p>
<p>Hunne kleeding was als overstrooid met stof en gruis, dat ook het haar als overpoeierd had, sommigen hunner hadden kleine wonden aan de handen of in 't gezicht, waarvan ze ternauwernood bewust schenen, voor 't minst, ze namen geen tijd om er op te letten. Maar van Meetkerke en Gideon, die dit alles terstond opmerkten, hadden moeite eenigszins de ontzetting te beheerschen, die het zien van dit alles op hen maakte.</p>
<p>Dat was een Gods oordeel!’ riep Cosmo op Gideon toegaande, als was het bovenal aan dezen, dat hij zich moest uitstorten.</p>
<p>‘Wat kan er vreeselijks geschied zijn, dat door u dus wordt genoemd?’ vroeg hem deze, ‘dat al deze heeren dus in ontsteltenis en verwarring brengt?’ vervolgde hij op de anderen ziende, ‘krijgsoversten van zooveel ervaring en dus gewoon aan al de ijselijkheden van een oorlog!’</p>
<p>‘Omdat we denken als Messer Cosmo en dat we Gods hand zien in 't geen er geschied is,’ sprak Sir Roger, die zijne redenen had om die overtuiging ook aan anderen mede te deelen. - ‘Hamen is doodelijk gekwetst en vele anderen liggen onder 't puin van <hi rend="i">zijn huis</hi> bedolven!’</p>
<p>‘Hamen, die nog zooeven hier voor mijn oor den roekeloozen wensch heeft geuit....’ riep Cosmo met exaltatie.</p>
<p>‘Zijn wensch is letterlijk vervuld!’ vervolgde Sir Roger.</p>
<pb n="164"/>
<p>‘Toch hoedt u voor een vermetel toedichten van Godes straffen, waar wel allereerst Godes barmhartigheid mag te prijzen zijn,’ sprak Gideon, zich richtende aan Cosmo, ‘gedenk aan die dertien door den toren van Siloam bedolven en wat de Heer daartoe heeft gezegd...’</p>
<p>‘Lieve welwaarde!’ viel Sir Roger in, ‘wij zijn nog onder den schrik van 't gene wij zelf zagen, luister, en zeg dan wat uwe meening is! Nauw was de krijgsraad bijeen en ving mijnheer van Groenevelt aan het verlangen uit te spreken van de burgerij, van sommige officieren der bezetting en van een groot deel van 't garnizoen, dat men delibereeren zou over een akkoord met den vijand, of we voelden het huis dreunen, muren en binten kraakten; een zware kogel was bij ons ingeslagen dwars door de kamer heen waar we zaten, en eer nog iemand aan opstaan had kunnen denken, lag Hamen reeds getroffen terneer, terwijl de instortende muren en balken sommige anderen kwetsten en verpletterden. Wij allen, hoe menigmaal wij ook makkers en vrienden naast onze zijde hebben zien neervallen, waren tegen dezen schrik niet bestand; wij hadden geene bezinning om op ietwes anders te denken, dan om weg te komen van dat vreeselijk tooneel. Het gruis en het puin, dat om ons rond stoof en ons de oogen verblindde, terwijl het ons kleine kwetsuren toebracht, belette ons te zien, wie er gevallen waren. Wij weten echter, dat mijnheer van Groenevelt behouden is; want hij had nog tegenwoordigheid van geest om Hamen op te richten, dien we toen gezamenlijk hebben weggevoerd, doch, naar 't ons toescheen, was hij zijn einde nabij.’</p>
<p>‘Ik ga tot Hamen,’ sprak Gideon, ‘Signor Cosmo, wilt gij mij tot hem leiden?’</p>
<p>‘Dat kom ik u als eene gunst vragen, want ik vinde mijne consciëntie uitermate zeer bezwaard over dien man, daar ik het ben, die hem tot roekelooze zelfverwensching heb uitgetergd.’</p>
<p>‘Waar vinde ik hem?’</p>
<p>‘Men heeft hem naar een der onderkelders van het raadhuis gevoerd, want geen huis in de stad is nu meer veilig!’</p>
<p>‘En de onderhandeling...?’ vroeg van Meetkerke, die met de vasthoudendheid van een zieke, dit groote punt niet uit het oog had verloren.</p>
<p>‘Vooreerst opgegeven: ‘de krijgsraad is uiteengestoven zonder
<pb n="165"/>iets te beslissen,’ hernam Roger Williams met een zegepraal, die bewees, dat de <hi rend="i">bevelhebber</hi> zich heenstelde over de aandoeningen van schrik en medegevoel, die den <hi rend="i">mensch</hi> in hem hadden geschokt.</p>
<p>In overeenstemming met den Gouverneur, hoewel niet juist in den geest van Gideon, gebruikte hij den indruk, die door het vreeselijk voorval was teweeggebracht, om de burgerij en de bezetting af te brengen van hunne begeerte tot onderhandelen. Tijdens de kruistochten deed men alles met het woord: ‘God wil het.’ Sir Roger oefende invloed op het volk van Sluis met de uitspraak: ‘God wil het niet.’ De Engelsche edelman was daarbij zeer bemind bij de burgers en hield groot gezag onder de soldaten, zelfs over de Walen en Neerduitschers, die niet onder zijne bevelen stonden. Hij wist met oordeel te straffen en met mildheid te loonen en zoo viel het hem licht nog dien eigen dag van allen de openlijk vernieuwde belofte te verkrijgen, dat ze gezind waren met hunne krijgsoversten en den Gouverneur op de bresse te leven en te sterven en het secours nog vier of vijf dagen te verwachten. Hun welgemoed ‘ja’ stevigde tegelijk den moed der burgers. Katharine Rose zegevierde; zij had hare compagnie bijeenverzameld, den moed der burgers helpen aanwakkeren en bood zich nu aan om met hare vrouwen tot de herstelling der ingeschoten kelders van de Westpoort mede te werken en, hoewel men de vreemdste materialen moest bezigen en de zonderlingste werktuigen gebruiken, bij 't gemis van geschikt gereedschap, ving men toch aan met die taak, ondanks het schieten en bombardeeren van den vijand, die nauwelijks kon wachten, dat men onder zulke omstandigheden nog aan weerstand bleef denken.</p>
<p>De Gouverneur trok zich met de bezetting terug van het kasteel om zich geheel aan het behoud der stad te kunnen wijden. Eene wacht van slechts zesentwintig manschappen, onder bevel van een vertrouwd officier, achtte men genoegzaam om dat sterke punt te bewaren, dat alleen van de waterzijde kon worden aangetast. Kolonel van Meetkerke en andere gekwetsten werden naar de stad vervoerd. Men vreesde, hetgeen ook welhaast geschiedde, dat de schipbrug, waardoor het kasteel gemeenschap had met de stad, door het geschut van den vijand onbruikbaar zou worden gemaakt.</p>
<p>Op denzelfden dag, waarop men een zoo moedig besluit had
<pb n="166"/>genomen in de veege stad, vertoonden zich de schepen opnieuw, en men hield voor zeker, dat ze de haven met geweld zouden inzeilen. Wind en stroom schenen daartoe gunstig, en toch... ze kwamen niet in!</p>
<p>De kamp om het behoud van de Westpoort met hare blokhuizen en het aangrenzend bastion duurde nog altijd voort, hoewel het eigenlijk de kamp was om een puinhoop.</p>
<p>In zulken toestand was Sluis op den 4den Augustus, toen eindelijk <hi rend="i">Guyde</hi> Claeyke met Leycester's troostbrief de stad binnenkwam. Als wij zeiden, slechts opgewonden soldaten en eenige onnadenkende burgers lieten zich nog verblijden met deze hoop; de krijgsoversten berekenden, dat die hulp, na die beloften, te lang was weggebleven om er nog aan te gelooven, maar zij verbloemden hun wantrouwen, hunne innerlijke mismoedigheid, en des te mannelijker gingen zij voort met hun wanhopigen tegenstand. De hulpmiddelen om vuurwapens te gebruiken begonnen hun te ontbreken. Door middel van vuurwerk en allerlei brandbare stoffen, bijeengebracht nevens de Westpoort, stelden zij eene geweldige ontploffing daar, die den vijand uit zijne eerste tranchée verjaagde, die hem dwong zijn geschut van dat punt weg te nemen en die hun tot een uitval gelegenheid gaf, waarbij ze zelfs nog eenigen buit behaalden op de Spanjaarden en veel schade toebrachten aan zijn zinkrijs en vlechtwerk, dat ze wegnamen of in brand staken.</p>
<p>In dien nacht kregen zij de eerste zekere berichten omtrent de intentiën van de vloot. Kapitein Bancker was van derwaarts afgezonden en had al zwemmende de stad bereikt. Naar den bevelhebber geleid, verklaarde hij uitgezonden te zijn om te zien ‘of de passage op ter Hofstede ook passabel was en oft de plaatse achter het kasteel ook bekwaam was de schepen te bergen, die daar zouden binnenkomen, waarvan hij rapport had te doen door de bekwaamste gelegenheid, zoo ras hem mogelijk was.’ Die schrandere en moedige man had dien last op zich genomen, omdat er toch iets gedaan moest worden, maar eigenlijk tegen zijn wil. Onderstellend dat de nood der stad zoo groot was, dat de tijd, die verloopen moest tusschen dit voorzichtig onderzoeken der gelegenheid en de werkelijke hulpe, een nutteloos verlies van kostbare uren veroorzaken kon, had hij de hachelijkheid van zijn gaan en keeren in overweging gegeven en vertoond hoe hij gevangen kon raken of
<pb n="167"/>in eenige andere ongelegenheid komen, die hem buiten staat stelde de berichten over te brengen, en bad dus dat men van nu aan zekere signalen zou afspreken, waardoor men zich met de vloot kon verstaan, zoowel als met den Graaf van Leycester, waarop dan de vaartuigen veilig konden afgaan. Maar zij scheepten hem af met te zeggen: ‘dat zij met de signalen van den Graaf van Leycester niets noodig hadden’ en zij dwongen hem een berichtschrift op, waaraan hij zich te houden had. Zooveel kennelijke onwil, zooveel flauwhartigheid tegenover hun vurigen ijver, hunne standvaste volharding, wekte ergernis en verontwaardiging onder de krijgsoversten der stad. Bancker zelf, een stout en ondernemend zeeman, was zeer ontstemd tegen zijne zenders. Reeds eenmaal was hij naar Sluis gekomen op dezelfde wijze, en was er door de burgers met de levendigste dankbaarheid verwelkomd en onthaald, was getuige geweest van hunne moedige pogingen tot tegenweer, en voelde dus dubbel den spijt hun geene andere verlichting te kunnen aanbrengen, dan de aankondiging van waarschijnlijke hulp. Hij verbloemde dus niet voor de burgers van Sluis, hetgeen hij het ongelijk en de fouten van de scheepsvoogden achtte en hetgeen van Meetkerke gevreesd had, waartegen hij zoo ernstig had gewaarschuwd, vond nu plaats. De twisten en de verdeeldheden van buiten waren de veege wallen binnengeslopen; de Engelsche troepen en de andere vreemdelingen kreten, dat men hen opofferde aan de vreeze om eenige Hollandsche schepen te verliezen. De Sluisenaars gaven de schuld aan het Zeeuwsche provincialisme, dat hunne verlossing geen bate achtte; de vreemde krijgsoversten beschuldigden de bekrompenheid der Staten van gebrek aan voorzorgen; de Hollandsche krijgshoofden verloren het geloof in Leycester's goeden wil of in zijne bekwaamheid, daar hij zich niet wist te doen gehoorzamen; en de volkomen werkeloosheid der vloot op een oogenblik, waarin men wist dat er geen uur te verliezen was, sprak daarbij 
zóó klaar tot ieders verstand, dat de onlust en de moedeloosheid toenamen onder burgers en soldaten, die begrepen dat men hen worstelen liet in eene verloren zaak. Een laatste noodsein werd nog beproefd. Uit den hoogsten toren van 't kasteel stak men een hoogen mast, waaraan men een wapperend zeil vasthechtte, dat men op en neer hijschte, ten bewijze van hoogen nood en van dringende bede om hulpe. De zeelieden
<pb n="168"/>beweerden later, dat zij een tegensein hebben gedaan, doch in ieder geval deden zij niets verder.</p>
<p>De Graaf van Leycester, vertrouwende op het nakomen zijner bevelen, en dus in de onderstelling dat Sluis alreede eenige verlichting ondervond, of voor 't minst van eenige krijgs- en levensbehoeften was voorzien, door den toevoer van de schepen, ondernam nu op den 4den Augustus een krijgstocht om 't Spaansche leger van de stad af te trekken. Hij beproefde de sterkte Blankenberg in te nemen, waarmede hij werkelijk een reuzenstap zou gevorderd zijn tot zijn doel. Spaansche veldoversten hebben later verklaard, dat Parma het beleg zou hebben opgegeven, zoo dit fort in Leycesters macht ware geraakt. Maar de Graaf vond meer tegenstand, dan hij had gewacht; hij vond het blokhuis versterkt, de bezetting vermeerderd en 't geheel zeer goed bestand tegen zijn zwakken aanval, daar het hem ontbrak aan zwaar geschut. Daarbij nog misleid door valsche berichten, die wel door een krijgslist van den schranderen Parma konden zijn ingegeven, deinsde hij af. Sommigen zeggen, omdat hij Sluis reeds van de landzijde ontslaakt achtte, daar men hem kond deed, dat Parma met zijn gansche leger tegen hem optrok; anderen, en dezen zijn de waarheid zeker nader, omdat hij overtuigd was dat zijne heerkracht niet toereikend was om het geheele Spaansche leger te wederstaan, vooral daar zijn gebrek aan goede ruiterij, tegenover de voortreffelijke Spaansche cavalerie, Parma een al te groot voordeel moest geven. Hoe dat zij, hij zette de onderneming niet door, zooals hij wellicht had moeten doen.</p>
<p>Als veldheer had de Graaf van Leycester een ongeluk, een gebrek zou men het kunnen noemen; het was althans het gemis van eene eigenschap: hij was niet gelukkig in zijne krijgsverrichtingen; in den oorlog ligt het geluk nog aan iets anders dan aan het toeval, het ligt vaak in den zielstoestand van den veldheer, wiens volharding van wil, wiens stoute moed, die soms tot overmoed gaat, de krijgsfortuin dwingt en als met machtige hand de kansen keert en zelfs, wat hem tegen schijnt, nog in zijn voordeel weet te gebruiken. Vele groote historische namen konden hier worden nedergezet tot staving van dit gezegde; doch Parma alleen is hier reeds genoeg. Leycester voelde als bij intuïtie, dat hij dit geluk miste en dat zijne tegenpartij het bezat; dit maakte hem beschroomd, ontnam hem dat zelfvertrouwen, dat hij zou gehad hebben, waar hij
<pb n="169"/>het gevoel had gehad van eene overwinning tegen te gaan, en deed hem schuchter terugwijken, waar hij met stoutheid had moeten vooruitsnellen, overwegende, dat het geluk met den stoute is en niet met den beschroomde. Zijn moed of zijn goede wil zijn niet te verdenken. Bor, die zich geenszins zijn lofredenaar toont, zegt uitdrukkelijk, dat hij ‘bataille presenteerde,’ doch dat de Spanjaarden wijselijk zich in hun voordeel hielden, waarom hem geene keuze overbleef, dan terug te trekken, of de aannadering van het geheele Spaansche leger af te wachten, waaraan hij al te goedwillig geloofde. Farneze was er de man niet naar om in de vreeze van een klein verlies, zulk eene omslachtige en gevaarlijke manoeuvre te bevelen. Een weinigje ruiterij te laten vooruitspringen om er den Graaf als de schaduw van te laten zien, dat was alles wat de behendige Spanjaard noodig achtte en, helaas! wij hebben het gezien, het was genoeg... Leycester's poging was Parma op zijne beurt genoeg om hem te overtuigen, dat er nu werkelijk maatregelen werden genomen tot ontzet van Sluis en dit bracht hem tot het besluit, zich haastig en met geweld te verzekeren van eene prooi, die hem reeds zooveel had gekost en die hem toch nog kon worden ontrukt. In den nacht van den 4<hi rend="sup">den</hi> op den 5<hi rend="sup">den</hi> deed hij een verrassenden aanval op een zwak punt, dat de belegerden niet hadden kunnen verzekeren uit gebrek aan manschap. Hij legerde zich in het bolwerk van den Jacobs-Nieuw-Molen en maakte zulke beschikkingen, dat men niet anders wachten kon of hij berreidde zich tot een generalen storm.</p>
<p>Dit op een oogenblik, waarin men te Sluis meer dan de helft van het krijgsvolk verloren had, - waarin de andere helft ontmoedigd was en onwillig, morrende over de lafhartige houding der vloot, - waarin men het gebruik van vuurwapenen zou moe ten opgeven bij gebrek aan buskruit, - waarin drie vierdedeel der bolwerken waren gesloopt of in de handen der vijanden overgegaan, die in gelederen van twintig, veertig tot honderd man door drie verschillende bressen konden binnentrekken, zonder dat men ter helfte volks genoeg had om hen te weren, - waarin de groote Westpoort, waarom men zoolang en zoo volhardend had gestreden, lag neergeschoten, waardoor de stad aan die zijde volkomen bloot lag voor het vuur van den vijand, die niet ophield tegen haar zijn grof geschut te richten; - al hetgeen maakte, dat men de volkomene zekerheid had, een generalen storm
<pb n="170"/>niet te kunnen weerstaan, ook bij de wanhopigste verdediging. Dit bewoog dan ook ten laatste den trouwen bevelhebber om te zien of er nog kans was redelijke conditiën te bedingen, in 't belang der bezetting en der weerlooze burgers. De stad was reddeloos, ‘als een Christelijk krijgsoverste moest hij nu denken op het redden harer inwoners, die, aan de woede der Spaansche soldaten overgelaten, zonder verschooning zouden worden uitgeplunderd en ter dood gemarteld, zoo de vesting door geweld, en niet bij verdrag aan Parma overging.’ Jonker van Groenevelt belegde krijgsraad, daarin werd gedebatteerd, ‘zooveel als Edelluiden, Kapiteinen en soldaten met eere toestaat te doen, over het opgeven der stad en er werd eendrachtiglijk geresolveerd, te deputeeren aan den vijand twee Kapiteinen van 't garnizoen om met denzelven te tracteeren nopens het appointement, hopende door dit middel eenigen tijd te winnen, die ons anderszins zoude ontbreken;’ zegt Groenevelt in de verantwoording zijner handelingen, die door alle voorname krijgsoversten, en nog door twintig anderen was onderteekend. - Heraugière en Sir Francis Vere zijn tot het besprek uitgezonden, en zij slaagden zóó wèl, dat de Hertog zich terstond tot de onderhandeling bereid verklaarde en La Motte afzond van zijnentwege, terwijl Sir Roger Williams door de belegerden daartoe werd gecommitteerd. Ware de noodzakelijkheid der overgave niet volkomen gebleken, Sir Roger, van wiens onversaagdheid en volharding men de bewijzen heeft gezien, - Sir Roger, de vriend van Leycester, die van nabij weten kon hoeveel belang deze moest hebben bij het behoud der stad, - Sir Roger zelf zou zich niet hebben belast met die onderhandeling. Deze vond plaats op het fort te Sluis; het akkoord is geteekend door Alexander van Parma en door Sir Roger Williams in den naam van zijne lastgevers, en gecontrasigneerd door Parma's geheimschrijver Le Vasseur.</p>
<p>Daarbij had men voorwaarden verkregen, zooals zeer zelden de Spaansche krijgsoversten aan de overwonnen steden in Nederland hebben verleend, die evenzeer getuigen van Parma's achting voor hen, die zoolang en met zooveel moed en beleid de worsteling tegen hem hadden volgehouden, als van zijne overtuiging, dat Leycester eindigen zou met hem die prooi te ontnemen, zoo hij traag was in het toelaten, of wel dat de vertwijfeling deze moedige mannen brengen zou tot eenige daad van wanhoop, waarbij hij zelf al zijne voordeelen zou verliezen.</p>
<pb n="171"/>
<p>Op den avond van den 5<hi rend="sup">den</hi> Augustus gaf Sir Roger Williams aan Leycester bericht van de overgave.</p>
<p>‘Sinds het verlies van ons fort werden er veertienduizend kanonschoten op ons gericht,’ schrijft hij onder anderen, ‘wij hadden geen buskruit meer om twee uren langer te vechten. Wij waren allen gedurende dertien nachten onophoudelijk op de bressen. Ik zweer Uwe Excellentie, al ware zij zelve hier geweest, wij hadden de stad geen twee uren langer kunnen houden. Daar de vijand gereed stond een generalen storm te leveren, waren wij gedwongen tot eene overeenkomst, waarbij ik gezworen heb om met eere uit te trekken, of anders met eere te sterven, door het kasteel en de stad in brand te steken en over de moerassen een uitweg te zoeken. Wij verkregen eerlijke voorwaarden. Al had Engeland er ons leven op gezet, we hadden de plaats geen drie uren meer kunnen verdedigen, want het halve bolwerk was in 's vijands macht en wij allen moesten meewerken aan 't herstel van de wallen, wij hadden geene andere schansgravers dan de burgers en onze eigene soldaten. Al waart gij met uwe troepen Dinsdag (vermoedelijk 4 Augustus) hier binnen gekomen, het zou te laat zijn geweest, want zij hadden toen reeds het beste gedeelte van de stad. Als de volle waarheid van dit alles bekend zal zijn, dan zal het blijken dat wij verkocht (verraden) zijn, door die schelmen (vilains) die een haat tegen ons hebben.</p>
<p>‘De Uwe tot in den dood.</p>
<p>&nbsp;</p>
<p><hi rend="sc">r. williams</hi>.’</p>
<p>&nbsp;</p>
<p>‘Houd u overigens aan 't geen</p>
<p>Mr. Brouke u zal aandienen.’</p>
<p>Onder het overige, dat Mr. Brouke had aan te dienen, waren ook de conditiën, waarop het akkoord was gemaakt. Zij waren werkelijk eervol, men oordeele:</p>
<p>Aan 't geheele garnizoen van Sluis, van den Gouverneur af tot den geringsten soldaat toe, was toegestaan met wapenen, paarden, bagaadje en volle krijgseer de stad te verlaten, zonder eenige uitzondering, zelfs niet van hen, die vroeger den Koning gediend hebbende, daarna in Staten dienst waren overgegaan. Ze zouden van schepen voorzien worden om naar Zeeland over te steken, onder voorwaarde van gijzelaars te stellen tot het
<pb n="172"/>terugzenden dier schepen. Alle gevangenen, 't zij krijgslieden, burgers of boeren, zouden van weerszijden in vrijheid gesteld worden, mits betalende hunne kosten, tenzij ze vooraf ransoen gemaakt hadden. Alle stedelijke beambten en stedelingen en alle verdere inwoners der stad mochten uitgaan op dezelfde voorwaarden als het garnizoen, zonder eenige exceptie. En daar het hun zwaar moest vallen hunne meubelen uit te voeren en te disponeeren over de koopmanschappen, zoo werden hun twee maanden toegestaan na het tractaat, om die te laten vervoeren zonder eenige verhindering. Tot het onteigenen der onroerende goederen had men een geheel jaar tijd. Verder werd er geaccordeerd een eeuwig en generaal pardon, dat zeer ruim genomen werd, aan allen, absent of present, die in de stad verkozen te blijven, wat zij ook mochten gedaan hebben, staande den oorlog, dat hen in de oogen der Spanjaarden schuldig maakte, ware 't ook van gekwetste Majesteit, zoodat niemand hen daarover straffen of ook zelfs berispen mocht. De genade strekte zich zelfs uit tot den ontvanger der stad, die zeker de Engelschen of den Gouverneur met zijne kas had bijgestaan, en die niet ter verantwoording noch ter verrekening mocht geroepen worden.</p>
<p>Men ziet het, Sir Roger Williams heeft de belangen der burgers en krijgslieden hem toevertrouwd met evenveel vastheid van wil als helderheid van hoofd verdedigd en voorgestaan tot het laatste toe en ter eere van den Hertog van Parma dient gezegd, dat deze conditiën niet alleen zijn toegestaan, maar ook gehouden met de meeste stiptheid en goede trouw.</p>
<p>De Gouverneur-Generaal, nog onbewust van hetgeen er te Sluis omging, was na zijn mislukten aanslag op Blankenberg, naar Ostende teruggeweken en begaf zich van daar in allerijl naar de vloot, om te zien wat er nog met deze was uit te richten. Men kan zich een denkbeeld maken van zijne gramschap en verwondering, toen hij bevond dat zijne bevelen niet waren uitgevoerd, dat er niets was gedaan door de scheepsvoogden ten behoeve der stad en dat ze zich zelfs niet in staat hadden gesteld om volledige kondschap van daar te verkrijgen. Ongetwijfeld vond hij nog daarenboven onwil om zijne nieuwe plannen te volvoeren, hetgeen hem verplichtte om den bijstand der Staten in te roepen, die hij verzocht gecommitteerden uit hun midden te zenden om eenige zwarigheden op te lossen.</p>
<pb n="173"/>
<p>In den avond van den 5<hi rend="sup">den</hi> zijn deze Heeren, vergezeld van eenige leden van den Staatsraad, op de vloot aangekomen, zij vonden den Graaf met de Heeren Willoughby, North en Pelham; hij legde hun voor wat hij ondernomen had ter verlossing van Sluis en hoe het hem mislukt was, ten gevolge van verkeerde berichten, gebrek aan middelen en bovenal door het verzuim van Hohenlo om de toegezegde 2500 man ruiterij te zenden. Daarna kwam hij op zijne grieven tegen de vloot en weet hun het gebrek aan booten en vliebooten, dat men hem als eene der oorzaken had opgegeven van hare werkeloosheid. Zij verschoonden zich met te zeggen, dat zij zooveel vaartuigen hadden toegerust als de luitenant van den Admiraal hun in zijn naam had aangevraagd.</p>
<p>Leycester bleef met recht beweren, dat die bevelen met traagheid en onvolledigheid moesten zijn uitgevoerd. Eene heftige discussie schijnt er gevolgd te zijn, heftig genoeg althans om den Gouverneur-Generaal tot de wanhopige uitspraak te brengen, dat het dan beter ware den belegerden vrijheid te geven tot eene overeenkomst, dan hen in zulk een vertwijfelden toestand te laten; hij voor zich zou echter dezen nacht nog iets in hun belang ondernemen; deze uitdrukking bewijst, dat hij op hunne samenwerking niet meer scheen te kunnen rekenen. Daar de avond al ver gevorderd was, werd de raadsvergadering opgeheven en de gecommitteerden verlieten het vaartuig, waar de Graaf zich ophield.</p>
<p>Intusschen was de overeenkomst tusschen Parma en Williams geteekend en Mr. Brouke door Sir Roger tot Leycester gezonden met zijn schrijven.</p>
<p>Men denke zich de woede en de teleurstelling van den Graaf! Hij gaf haar lucht met al de overdrijving van zijn hartstochtelijk karakter. Alles wat Williams had aangevoerd ter verzachting van het gebeurde en om hem met die uitkomst te bevredigen, werd door hem voorbijgezien om op niets te letten dan op de zwaarte en den spijt van 't verlies.</p>
<p>Hij bracht den nacht door onder al de martelingen, die zulk een overmatig leedgevoel, door geenerlei zachtere overwegingen getemperd, eener ziele kunnen aandoen. In den vroegen ochtenstond herinnerde een zijner vrienden hem ter ongelegener ure aan de tegenwoordigheid der gecommiteerden, en wat hij begeerde dat men dezen zou aandienen.</p>
<pb n="174"/>
<p>‘Zegt ze mijnentwege, dat ze nu wel keeren kunnen, zooals ze gekomen zijn!’ was zijn moedeloos en verbitterd antwoord, waarvan men de onvoorzichtigheid wel op rekening mag schrijven van zulk een doorgewaakten nacht. Ongelukkig hebben voorname personaadjes meestal vrienden, die haastig hunne hartstochten dienen, in plaats van de ure des beteren beraads af te wachten. Kiligrew, die den last ontving, toonde zich zulk een vriend. Zelf tegen de Staten ingenomen verbeterde hij eenigszins den vorm van de ruwe boodschap, maar bracht die toch zonder nadere inlichting aan de gecommitteerden over en verzuimde eene mededeeling, waarop dezen zeer zeker recht hadden gehad.</p>
<p>Zoo was dan Sluis verloren! De mare van dit verlies zou het gansche vaderland doortrillen en schokken, zooals het den Graaf van Leycester reeds getroffen had. Nu sluis verloren was, besefte men heel het land door eerst de waarde van het behoud van Sluis, maar nu ook rees van alle zijden de vraag op <hi rend="i">hoe</hi> Sluis verloren ging. Ieder der verschillende partijen en twistende tegenstanders zag er den anderen op aan, beschuldigde, wie hij haatte, of verdacht en wierp de schuld wel verre af van zich zelf. Tot zelfs op de dappere krijgsoversten, op den trouwen bevelhebber der stad Sluis wierp men eene verdenking, waarvan zelfs niet alle historieschrijvers (als Hoofd zegt: Roomschgezinde pennen?) hen hebben vrij gesproken. Niemand begon met zelfbeschuldiging, niemand onderzocht ernstig en te goeder trouw de consciëntie om in eigene hartstochten, of bejagingen, in eigen onrecht, of in eigen oneerlijke staatkunde, in bekrompenheid, of in onverzoenlijkheid de bronnen te vinden, waaruit deze algemeene ramp was toegevloeid.</p>
<p>Toen sluis verloren was, vroeg men elkander af <hi rend="i">hoe</hi> Sluis was verloren gegaan. Had men met denzelfden lust tot weten, dien men nu ontwikkelde, met denzelfden ijver tot samenwerking, als men nu toonde tot verdeelen, elkander vooruit afgevraagd, hoe Sluis zou behouden worden, voorzeker het ware nooit tot die laatste droeve vraag gekomen. Wij achten, dat er, door al het voorgaande, nu een vrij duidelijk antwoord is gegeven op die belangrijke vraag.<note n="1)" place="foot">Voor het einde van het jaar 1852 was dit deel reeds voltooid en toen ik dit schreef meende ik nog de eerste en éénige te zijn in onzen tijd die eene uitvoerige schets van dit merkwaardig beleg had samengesteld. Later kwam mij het jaarboekje Zeeland ter hand, waar, in elkander opvolgende jaargangen, dat beleg met zuiver historische juistheid wordt behandeld; te meer aangenaam was het mij te ervaren, de Heer Ab Utrecht Dresselhuis, wat de hoofdzaken aangaat, niet in zienswijze over dat beleg met mij schijnt te verschillen; ik dank hem nog enkele bijzonderheden, waarvan ik bij 't overzien van dit werk heb gebruik gemaakt; doch dat verhaal voert ons in 1854 nog niet aan het einde en zoo heb ik goede hoop, dat het eenmaal strekken moge, om mijne voorstelling later aan te vullen en te vervolledigen en de dappere verdedigers van Sluis eene historische eerzuil te stichten, die zij beter hebben verdiend dan de vlek die eene onedelmoedige partijzucht heeft trachten te werpen op hunne eere.</note> Wij hebben ons ter dezer oorzaak getroost
<pb n="175"/>de verbeelding der romancière in te perken om de ongesierde waarheid der historie beter te doen uitkomen, opdat men die niet zou voorbijzien of verwarren met de weelderige beelden der fabel en heeft dit boek daardoor voor sommigen minder aantrekkelijks, wij schreven ook niet eeniglijk om te behagen, en tot dier geruststelling zij gezegd, dat ook aan de eischen van den roman te hunner plaatse zal worden voldaan.</p>
</div>
<div type="chapter"><interpGrp><interp type="primair" value="sluis001"/></interpGrp>
<head rend="h3">VIII. De gevolgen.</head>
<p>In den ochtend van den 6<hi rend="sup">den</hi> Augustus kwam <hi rend="i">Garter</hi>, wapenheraut van den Graaf van Leycester, binnen Vlissingen en verkondigde den burgeren, namens den Gouverneur-Generaal, dat de stad Sluis bij verdrag aan den vijand was overgegaan. Vlissingen, als eene der pandsteden aan Elizabeth overgegeven, had Engelsche bezetting en een Engelschen Gouverneur (Sir William Russell), het grootste deel der bevolking was ijverig Protestantsch en door belangen als door gevoelens was zij geheel aan de zijde van Leycester. Die tijding moest er dus, om verschillende redenen, een diepen indruk maken. Men herdacht de bedreigingen van den Graaf, dat hij naar Engeland zou terugkeeren, zoo Sluis verloren ging; men zou tevens zijne gunst en die van de Koningin verliezen; men voelde zich als weerloos in de macht van
<pb n="176"/>Spanje, nu Parma Sluis in handen had en de Zeeuwsche kusten als bloot lagen voor zijn inval!</p>
<p>Men wond zich op tot radeloozen angst, die zich bij sommigen uitdrukte in diepe verslagenheid, bij anderen, bij de volksklasse, in eene dolzinnige woede, tegen wie ze voor de oorzaak hielden van deze ramp.</p>
<p>Mr. Garter, als de natuurlijke en volijverige bondgenoot van zijn meester, was niet onschuldig aan die opwinding des volks. Als een getrouw dienaar achtte hij het van zijn plicht, Leycesters pogingen tot voorkoming van dit onheil in het helderst licht te stellen; daarbij, hij was getuige geweest van de smart en den toorn des Graven, hij had diens verwijten en bedreigingen mede aangehoord, hij was niet de geschikte beoordeelaar van 't geen daarbij werd gezegd in hartstochtelijke overdrijving en van 't geen dus niet bestemd was voor andere toehoorders, dan die der naaste omgeving; hij deelde dus overal en aan ieder, die 't hooren wilde, mede, hoe de Graaf zich geërgerd had aan de lauwheid en traagheid der Staten in 't steunen zijner welgemeende pogingen en hoe het aan hen zou te wijten zijn, zoo het land verloren ging. Aantijgingen, die hem zeker niet gelast was op die wijze uit te spreken, hoewel het hem evenmin zal zijn verboden.</p>
<p>Bij het vernemen van 't rumoer en gejoel, dat er op de straten begon te heerschen onder deze indrukken, trokken zich de deftige burgers terug in hunne huizen en uitten daar, onder gezin en vrienden, hunne droefheid, hunne zorgen, hunne vermoedens.</p>
<p>Maar dat gedeelte der bevolking, dat men gewoonlijk bij voorkeur <hi rend="i">het volk</hi> noemt, ambachtslieden, matrozen, soldaten, geringe burgers, vloeiden samen op de pleinen en straten of schoolden bijeen, vormden dichte drommen op de havenhoofden en gaven hunne klachten, hunne verwenschingen lucht in het openbaar, zonder er naar te vragen wie ze aanhoorde en hoe men ze opnam. De heraut werd toegesproken, omringd, staande gehouden en overal aangehoord met eene gretigheid en eene instemming, die zijn spraaklust niet weinig moest opwekken. Intusschen was er een klein vaartuig de haven binnengezeild en de passagiers, die het had overgevoerd, waren verplicht zich te ontschepen en aan wal te stappen, te midden van dit gewoel; maar het waren personen uit den aanzienlijken stand, wien het niet
<pb n="177"/>inviel zich over de houding van het volk te bekommeren; zij hadden immers maar te zeggen wie ze waren en, met verschuldigd ontzag, zou men terstond aan alle zijden voor hen plaats maken. Zij hadden recht om op dien eerbied te rekenen, want het waren de gecommitteerden uit de Algemeene Staten, die met den Graaf van Leycester in conferentie geweest waren over het ontzet van Sluis en die nu van de vloot terugkeerden, zonder dat zij iets naders van het lot der stad hadden vernomen. Als wij weten, hadden zij den Graaf niet weer gezien, die zich met zijne Engelsche officieren en eenige leden van den Staatsraad op het fort Rammekenshad teruggetrokken en die in zijne verbittering geen last had gegeven om aan de vloot mededeeling te doen van het gebeurde.</p>
<p>Eene poos gingen deze heeren voort zonder zich aan het drukke gejoel te storen, maar welhaast zagen ze zich de voorwerpen eener zonderlinge opmerkzaamheid; zij werden gevolgd, omringd, aangestaard op eene wijze, die zoo weinig van voegzame bescheidenheid getuigde, dat Rysenborg (het lid voor Utrecht) oordeelde men moest zich bekend maken om op die wijze van die lastige nieuwsgierigheid bevrijd te zijn, maar reeds begrepen zijne collega's, dat het vruchteloos zou wezen. Coopere (het lid voor Zeeland) was bekend; er werd op hem gewezen, zijn naam, zijn rang werden genoemd en uit verscheidene monden tegelijk klonk het: ‘dit zijn luiden uit de Staten.’</p>
<p>‘En uit den Staatsraad zijn er ook bij!’</p>
<p>Dat was ook zoo, eenige leden van den Staatsraad, die niet bij Leycester gebleven waren, hadden tegelijk met de gecommitteerden den overtocht gedaan. De persoon, die deze onderscheiding maakte, en die deze aanwijzing wist te doen, was eigenlijk geen burger van Vlissingen, hoewel hij er zeker zijne betrekkingen zal gehad hebben, hij was portier van eene der poorten te Middelburg en kende dus zeer goed de heeren, die tot den Staatsraad en tot de Staten behoorden.</p>
<p>Maar hij liet het niet bij eene aanwijzing blijven; hij hitste de menigte op en ging ze voor in luide verwenschingen en beschuldigingen; het gedrang verengde zich rondom de heeren en men hield hen als omsingeld.</p>
<p>Coopere meende, dat men zich nu moest laten gelden.</p>
<p>‘Wat zal dit, mannen!’ riep hij, ‘gij kent ons en gij zult geene
<pb n="178"/>plaats maken, dat we verder mogen gaan: verneemt dan, dat we komen met den last om voorraad en wapenen te halen ten oorbaar van de stad Sluis!’</p>
<p>‘Drommels!’ riep een forsche matroos, ‘die komen voorraad halen om Sluis te soelageeren! Ge komt met de naschepen, wijze heeren! Sluis is al aan de Spaanschen! zoo ge 't anders niet weet.’</p>
<p>‘Ziet doch die vroede doctoren, ze komen remedie halen voor een dood man,’ voegde een ander er bij met hoonenden spot.</p>
<p>‘Te droes! hoe ge u gerept hebt, trouwe verzorgers des vaderlands! ge zijt goed om den dood te halen,’ voegde een derde spotboef hun toe.</p>
<p>‘Met gunst, goede mannen! ge spreekt doch uit joks?’ vroeg Menin in doodelijke onrust.</p>
<p>‘Ge wilt ons schrik aanjagen, Sluis zal doch wel niet over zijn!’ riep Coopere, terwijl de anderen tegelijk hun schrik en leedgevoel te kennen gaven.</p>
<p>‘Zoo komen we te laat!’ sprak Arnhem in diepe verslagenheid.</p>
<p>‘Wel wis en zeker komt ge te laat,’ antwoordde een burgerman, ‘trouwens dat zijn we van ulieden gewoon.’</p>
<p>‘Ei, bemoei u niet hun dat aan te dienen, alsof ze gekomen zouden zijn, zoo 't nog had kunnen baten!’</p>
<p>‘Ze weten wel beter en deze ontsteltenis is maar een mom daarmee ze zich bij ons willen zuiveren; wat denkt gij er van, meester portier?’</p>
<p>‘Mijns bedunkens toont dit eerst recht hun schelmschen handel en hunne vermaledijde valschheid. Van uitkomst te spreken, nu ze wel weten, dat alles verloren is!’</p>
<p>‘Menschen!’ riep Rijsenborg verontwaardigd, ‘hoe kunt ge ons dit aantijgen, we komen zoo pas van de vloot, waar men niets van deze droefmare af weet.’</p>
<p>‘De vloot, de vloot! ze hebben zich mooi gedragen, die van de vloot, die schelmen, die met de andere verraders heulen om het land te verkoopen!’</p>
<p>‘Tsa, als Marten Droogh, bezorger der toerusting te water, hier ware, hij zou kwalijk den strop ontgaan!’</p>
<p>‘Ontkomen zou hij 't niet, al moesten mijne handen het henkerswerk verrichten,’ riep de matroos en hief stevige vuisten op.
<pb n="179"/>‘De goede faam van de Zeeuwsche zeeluiden is door zijne schelmsche nalatigheid verdorven.’</p>
<p>‘Bij gebrek van dien flauwert zijn hier zijne medestanders,’ krijschte men, op de gecommitteerden wijzende.</p>
<p>‘Schelmen, die den vromen Graaf van Leycester den voet dwars zetten,’ riep de portier.</p>
<p>‘Die de religie haten en den welstand van Gods kerke tegenstaan!’</p>
<p>‘Die Sluis hebben verkocht en geleverd en die nu heengaan en bankroet spelen naar Holland!’ schreeuwde de portier heftiger dan vroeger, want hij zag, dat de gecommitteerden inmiddels moeite deden om zich een weg te banen door het gedrang, voorafgegaan door Menin, dien velen kenden als den Pensionaris van Dordrecht, van de stad, die bij uitnemendheid den Graaf van Leycester was toegedaan, en voor wien men dus eenigen eerbied toonde.</p>
<p>‘Ware de Kanselier met ons, we zouden hen tot rede brengen, maar toch ik wil beproeven,’ fluisterde Menin aan Rijsenborg in en hij wilde spreken, maar men had naar den portier geluisterd, men wilde hem niet aanhooren.</p>
<p>‘Spreek niet voor de anderen, Joost de Menin!’ riep men hem toe, ‘u kennen we voor een goed Patriot, u zal geen leed geschieden, maar wat dezen aangaat, die zullen 't ontgelden!’ En met wondre eenheid van wil liet men den Pensionaris doorgaan, maar ook hem alleen; de overigen bleven te nauw ingesloten, ze werden geduwd, gesleurd, gehavend en onder allerlei schimpwoorden met erger dan dit bedreigd. De ongelukkige staatsmannen stonden duizende doodsangsten uit en liepen werkelijk gevaar hunne ontijdige aankomst met den dood te bekoopen, want zij waren in de handen van 't gemeen; de bezadigde burgers hielden hunne huizen gesloten en het was niet waarschijnlijk, dat Leycesters heraut de Engelsche overigheid te hunner bescherming zou inroepen.</p>
<p>Menin echter liet zijne ambtgenooten niet trouweloos aan hun lot over; zoo haast hij oordeelde, dat de opmerkzaamheid der menigte zich van hem had afgewend, sloeg hij eene zijstraat in en lichtte welhaast den klopper eener bevriende woning, van waaruit hij pogingen tot hunne verlossing wilde aanwenden; - doch reeds kwam er hulpe opdagen.</p>
<p>De Kanselier Leoninus was nog vóór de gecommitteerden te
<pb n="180"/>Vlissingen aangekomen met eene commissie van den Gouverneur-Generaal aan Sir William Russell. Hij kwam van 't fort Rammekens onder een geleide van Engelsche ruiters en was volkomen ingelicht van het voorgevallene te Sluis; hij was dus beveiligd tegen iedere beleediging, zelfs al had het bekende karakter van den Kanselier, als trouw en voorzichtig raadsman van Leycester, hem niet daartegen gevrijwaard; maar Leoninus was een man, die ook op anderen dacht, de gisting van het volk was hem niet ontgaan bij zijne aankomst; hij berekende dat de overige leden van den Staatsraad met de gecommitteerden in den loop van dien dag konden terugkeeren en hij vreesde ‘onmoeite,’ als hij zich tegen Sir Williams uitdrukte.</p>
<p>Daarom, zoo haast hij zijn last had volbracht, begaf hij zich met zijn geleide, versterkt door eenig volk der bezetting, onder bevel van een Engelsch officier, naar de haven. Hij had die nog niet bereikt, of hij bemerkte reeds hoe goed zijne voorzorg was en hoe bij een half uur langer toevens de ongelukkige leden der Staten waren verloren geweest. Nu echter waren ze welhaast gered. Het volk was schielijk uiteengedreven door de Engelsche ruiterij en de gecommitteerden bevrijd in het oogenblik zelf, waarin zij de hoop op uitkomst hadden opgegeven, en door Leoninus binnengevoerd in het gastvrije huis, waar Menin hun eene goede ontvangst had voorbereid. Zoodra zij zich echter hadden hersteld van den schrik en de vermoeienissen, verlieten ze Vlissingen, gezamenlijk met Leoninus, en onder eene goede bedekking van krijgslieden. Die tocht werd, als men denken kan, in geene opgewekte stemming volbracht; behalve de lichamelijke vermoeienissen, waardoor zij werden neergedrukt, voelden zich de gecommitteerden diep gekrenkt en vernederd. Ze weten deze bejegening, hun door het volk aangedaan, behalve aan Leycester, wien zij heimelijk van opzet verdachten, vooral aan de opruiing van den heraut en aan de onbeschaamde kwaadaardigheid van den Middelburgschen portier ‘die wel diende gestraft te worden, anderen ten exempel’ als zij zich uitdrukten.</p>
<p>‘Mijne heeren en goede vrienden!’ zei hun de Kanselier ‘daarin hebt gij gelijk; luiden, die zich aan U Edelmogenden hebben vergrepen verdienen straf en 't is eene lichte zake den portier te kastijden, den heraut te dwingen tot het staken zijner seditieuse propoosten en enkele kleine burgers de schuld hunner stoutheid
<pb n="181"/>streng te doen boeten. Maar de grond van dit misvernoegen ligt dieper en met eenigen het stilzwijgen op te leggen, zijn deze beroeringen nog niet gestild.’</p>
<p>‘Gij kondt gelijk hebben en dan moet daarop ten spoedigste ordre worden gesteld.’</p>
<p>‘Dat moet er ook, doch men kan zoo maar niet door eene machtspreuk of door eene ordonnantie der Staten de dissentiën en zwarigheden nederleggen, die nu zoolang existeeren en die, altijd toenemende, al hebben voorbereid, hetgene nu uitbarst. Openlijke onlusten te dempen is eene lichte zake, maar de innerlijke verdeeldheden der gemoederen bij te leggen, dat is eene andere vraag,’ sprak de Kanselier.</p>
<p>‘En daarbij, de Graaf van Leycester en zijne adhaerenten zullen wel zorgen, dat dit misvernoegen tegen ons zal aanwassen in stede van 't neer te leggen, wat ons nu overkomen is, komt ons toe van hem, die ons onbewust liet van 't geen er was voorgevallen en toch niet vergat die van Vlissingen te waarschuwen.’</p>
<p>‘Dat laatste was zijn plicht als Gouverneur-Generaal; in 't andere heeft zekerlijk menschelijke passie hare stem gehad, doch is het vreemd, dat de Graaf, bij zoovele redenen van misvernoegen tegen die van de vloot, zich niet bemoeide hun kondschap te doen van iets wat een ernstig punt hunner eigene opmerkzaamheid had moeten zijn!’</p>
<p>‘Gij beschuldigt die van de vloot om den Graaf te zuiveren! die in dit alles ook meer praats dan daads heeft gehad!’</p>
<p>‘Eilieve! vangen we nu geen twist aan over de oorzaken van 't verlies van Sluis, die doch wel niet uitgewezen kan worden. Leggen we liever de handen saam om de totale ruïne van het vaderland te voorkomen, die ik naderen zie.’</p>
<p>‘Maar in dezen, voor de heerschzucht van den vreemden heer te bukken is alreede het verlies van al 't geen wij het onze noemden, onze vrijheid, onze privilegiën en dat staat met totale ruïne gelijk,’ sprak Arnhem somber.</p>
<p>‘Mijne heeren!’ hernam Leoninus, ‘bij eene billijke onderwerping aan de autoriteit van den Gouverneur-Generaal, kan er geene sprake zijn van lijdelijke overgave aan willekeur. Ik zou de laatste zijn om die aan te raden, ik zal de eerste zijn om aan te raden dat men den Graaf geve, wat men hem volgens de overeenkomsten schuldig is; het oogenblik nadert waarin men hierin
<pb n="182"/>een besluit zal dienen te nemen, eene keuze zal moeten doen. De zaken kunnen niet langer voortgaan op den ongewissen voet van dezen laatsten tijd; dit is een der gevolgen van 't verlies van Sluis en ik acht dit geen schadelijk, mits men van nu aan leere inzien en voor beginsel aanneme, dat men ter goeder trouw geven moet wat men eens heeft aangeboden. Mits men overwege, hoe er altijd is geoordeeld, dat er klem en vastheid moet wezen in 't bestuur en dat men dus daarom uit vrije keuze heeft benoemd een Gouverneur-Generaal-Absoluut, dien men in rang en titel heeft willen onderscheiden van al de andere Gouverneurs, dien men bij opdracht genoegzame macht en rechten heeft toebedeeld, doch wien men ontzegt zich van dit gezag en die rechten te bedienen, en dat tot schade van ons aller eerste belangen en gansch niet tot eere van hen, die verbintenissen aangaan, waaraf zij de nakoming willens verzuimen.’</p>
<p>Een veelbeteekenend zwijgen volgde op die ernstige toespraak van den Kanselier. Allen voelden, dat hij de behoefte van 't oogenblik uitsprak, maar alleen Menin en Rijsenborg waren gestemd het luide te erkennen; de anderen weerstreefden nog innerlijk eene beslissing, die zij wel vreesden dat niet zou zijn te ontgaan. De tijden waren er niet naar, dit voelden ze, dat de verwerping van Leycester de oppermacht der Staten zou vestigen; en de aanneming van dezen als Gouverneur-Generaal-Absoluut in vollen ernst, zooals zijne opdracht luidde, zonder bekorting en geheim wederstreven, dit achtten ze eene keuze, die ze niet konden en mochten doen, in 't belang des vaderlands, al bewees de Kanselier hun ook, dat er geene vrage was van keuze, waar men eens gegeven had. Zoo staakte men dan een gesprek over deze punten, maar welhaast bleek het hoezeer Leoninus goed had gezien en hoe de heraut, de portier en het Vlissingsche volk geene schuldigen waren, die men als uitzonderingen kon straffen, maar wel dat ze de uitdrukking waren van de publieke opinie. Dit bleek niet alleen daaruit, dat de portier later ongestraft zijne beschimpingen durfde herhalen te Middelburg, hoewel de burgemeester door den Staatsraad op zijn vergrijp was gewezen, maar ook ondervonden verschillende leden der Algemeene Staten het op beschamende wijze, dat men hen wantrouwde en haatte en dat men hun dwarsboomen en verkleinen van Leycesters gezag begreep en afkeurde.
<pb n="183"/>Men hoort hen openlijk in den Staatsraad klagen, dat ze hunne personen niet meer veilig achtten in verschillende steden van Zeeland en elders, en de Staten van Zeeland waren gedwongen een beroep te doen op de raadslieden van Leycester om te voorzien in deze wanordre, daar anders de heeren Staten, zoo generaal als particulier, mitsgaders de Gedeputeerde Staten, genoodzaakt zouden zijn te vertrekken. Zoo stond dan het volk van Nederland tegenover de Staten, want hoewel ze in hunne aanklacht spreken van ‘seditieuse personen,’ is het toch niet waarschijnlijk, dat zij, die achtten de souvereine macht te representeeren, voor <hi rend="i">enkelen</hi> zouden zijn teruggegaan; zij voelden, zij ervoeren, al wilden zij het voor zich en anderen ontveinzen, dat de seditie of geest van opstand lag in de <hi rend="i">gemeente</hi> zelve en dat het volk niet langer werkeloos en lijdelijk getuige zou blijven van hun strijd met den Gouverneur-Generaal.</p>
<p>De personen, die dezen het naastbij omringden, hadden intusschen stormachtige uren met hem doorgeleefd en waren ten einde raad. Op de uitbarsting van Leycesters hevigste smart en toorn, was er nu eene stilte gevolgd, die door de meesten met meer verslagenheid werd aanschouwd, dan de geweldigste vlagen zijner drift.</p>
<p>De Graaf wandelde bleek en zwijgend over het glacis van het fort Rammekens heen en weder met ongeregelde schreden en glasachtig starende oogen; hij scheen niets op te merken van 't geen er rondom hem voorviel; hij, gewoonlijk zoo spraakzaam met zijne landgenooten, als het de vraag was zijne grieven over de Hollanders lucht te geven, hij richtte thans tot niemand hunner het woord; en toen een der edellieden het gewaagd had hem aan te spreken, antwoordde hij niet.</p>
<p>Ook hielden zij zich van toen aan op eerbiedigen afstand en spraken onder elkander met gedempte stem. De volslagen moedeloosheid van den Graaf werkte op hen terug; hoe langer deze toestand duurde, hoe gevaarlijker die werd en hoe moeielijker het zijn moest er zich uit op te heffen.</p>
<p>Eindelijk riep Leycester Sir Valentin tot zich en deed hem eene vraag.</p>
<p>‘Ja, Mylord! Mr. Brouke is reeds met de brieven Uwer Excellentie naar Vlissingen en zou zich onverwijld inschepen,’ antwoordde deze.</p>
<pb n="184"/>
<p>‘En wanneer kan er antwoord uit Engeland zijn?’</p>
<p>Sir Valentin haalde verlegen de schouders op.</p>
<p>‘Gij hebt gelijk, dat hangt af van velerlei, bovenal van de Koningin,’ hervatte Leycester, de wenkbrauwen fronsende, ‘lieden als gij kunnen zoo iets niet berekenen; ook deed ik de vraag in verstrooiing....’</p>
<p>‘Ik bid Uwe Excellentie overtuigd te zijn, dat zoo het in mijn vermogen stond iets te doen of te zeggen, tot betere voldoening van uwe Lordschap...’</p>
<p>‘Welnu, gij kunt iets, zeg mij wat dag we zijn!’</p>
<p>Sir Valentin schrikte; hij dacht aan waanzin.</p>
<p>‘Mylord! het is de 7<hi rend="sup">de</hi> Augustus.’</p>
<p>‘Ah zoo, dan was het gisteren de dag dat...’</p>
<p>‘Verschooning, Mylord! eergisteren was die rampspoedige dag.’</p>
<p>‘Een donker rood kleurde Leycesters voorhoofd.</p>
<p>Wie vraagt u naar eergisteren? wat bedoelt gij met uw rampspoedigen dag? onderstaat gij u mijne gedachten te peilen?... Gisteren moet de bezetting uit Sluis zijn getrokken.’</p>
<p>Sir Valentin boog zich verslagen.</p>
<p>‘En alzoo kon Sir Roger Williams reeds hier zijn.’ Er volgde geen antwoord, de verlegenheid van den kamerheer nam toe, hij zag onrustig om zich.</p>
<p>‘Maar hij zal niet komen, hij zal mijne tegenwoordigheid vermijden, hij zal zich niet durven vertoonen.’</p>
<p>‘Zeer zeker durft hij, Mylord!’ riep nu eene heldere mannelijke stem en uit den kring der officieren en edellieden trad Sir Roger Williams zelf te voorschijn en liep met opgeheven hoofd en vasten stap naar Leycester toe, terwijl hij vervolgde: ‘Reeds een half uur was ik hier, Mylord! uit discretie mij ter zijde houdende, wijl ik uw toestand zag, doch gereed toe te treden op uw eerste verlangen, hier ben ik en kan met Koning François I spreken: “alles verloren, behalve de eer,” en als een edelman dàt nog zeggen kan, heeft hij niet noodig iemands blik te mijden.’</p>
<p>‘Roger!’ riep Leycester, zoodra hij hem zag, en er straalde weer leven en gloed uit zijn oog. ‘Roger! dat is goed van u, dat ge hier zijt’ en onder den eersten indruk der verrassing scheen hij willens hem de hand toe te steken, maar toch, hij trok die terug en hervatte stroef en dreigend: ‘Men zal u en de overigen strenge rekenschap afvorderen van het gebeurde.’</p>
<pb n="185"/>
<p>Williams trad een paar schreden terug; hij kleurde van spijt onder de grieve dezer ontvangst en hij sprak met fierheid:</p>
<p>‘Mylord! wij verlangen niets zoozeer, dan ons te verantwoorden en zoo men 't onderliet ons daartoe op te roepen, zijn wij gezind onze verantwoording publiek te maken en te laten prenten! Maar onze beschuldigers mogen vreezen, onze vrijspraak kon wel eens hunne veroordeeling zijn.’</p>
<p>Leycester zuchtte hoorbaar. ‘Ik geloof u! gij zult u kunnen zuiveren voor al de wereld, maar ik - ik ben door dit verlies in groote en zonderlinge zwarigheden geraakt! Gij hadt het uiterste moeten doen om Sluis te houden, ook zelfs uit vriendschap voor mij, Roger!’</p>
<p>‘Mylord! ik zweer u bij God, ik <hi rend="i">heb</hi> het uiterste gedaan, al had mijn leven, al had Engeland er aan gehangen, ik had niet anders kunnen handelen, maar wij zijn deerlijk verraden!’</p>
<p>‘<hi rend="i">Poor Roger!</hi>’ riep Leycester met deernis, want hij zag Williams helder oog blinken van diep smartgevoel. Hij nam zijn arm. ‘Wie acht gij daaraan schuldig? Uwe mede-bevelhebbers, Monsieur Groenevelt?’ vroeg hij zachter terwijl hij met hem voortging.</p>
<p>‘Niemand van hen, Mylord! zij allen hebben vromelijk hun plicht gedaan, zoowel de krijgsoversten als de soldaten, en zelfs de burgerij, allen zijn standvastig gebleven tot den einde toe, maar 't verraad schuilt elders, die snoodaards, die ons moede zijn, hebben ons niet willen uitredden, om daarmede de zaak van uwe Lordschap te bederven! Dat is mijn gevoelen; en de meeste heeren, die met mij te Sluis waren, denken gelijk ik, alschoon Hollanders.’</p>
<p>‘Ik houde het mede daarvoor,’ hernam Leycester snel, ‘welnu, zoo mogen ze content zijn; onze zaak is hier nu verloren, alleen ze hebben er niet aan gedacht, dat hunne eigene ruïne daarbij is gesloten.’</p>
<p>Willoughby en Kiligrew, Leycesters ijverige en vertrouwde vrienden, hadden hem opmerkzaam gadegeslagen, terwijl hij met Williams sprak en ziende, dat zijne gemoedsstemming nu kalmer werd en meer natuurlijk, oordeelden zij het noodig zich in het gesprek te mengen.</p>
<p>‘Het hangt nog van Uwe Excellentie af de totale ruïne van dit arme land te voorkomen,’ begon Willoughby, ‘maar dan dient
<pb n="186"/>er geen tijd verloren te gaan. Mylord, mijn Genadige Heer! om onzentwil, om de wille van alle goede en trouwe dienaren, die gij hebt in deze landen, om Uws zelfswil, hef U op uit deze verslagenheid, en maak u vaardig tot handelen; als gij dus uit onlust de teugels van 't gouvernement slap laat hangen, zullen Uwe tegenstanders voorthollen werwaarts ze willen, en ze U uit de hand hebben gerukt, eer ge 't weet.’</p>
<p>‘Ze mogen!’ sprak Leycester, ‘wat gaan mij langer hunne zaken aan, zoo ik terugkeere naar Engeland?’</p>
<p>Er waren onder Leycesters raadslieden, die zeer wel begrepen, dat dit meer dan eene dreiging was, dat de Graaf hier eene harde noodzakelijkheid uitsprak; hoewel de Hollandsche staatslieden, zoo vaak zij die hoorden, die niet anders uitlegden, dan als een middel om hen in verlegenheid te brengen; maar het is zeer waarschijnlijk, dat Leycester in die oogenblikken zelf niet wist, of hij vrijheid zou hebben om in Nederland te blijven; de Koningin had hem niet met volle toestemming laten gaan, zij had alleen toegegeven aan zijn dringend verlangen om Sluis te ontzetten. Ondanks zijne tegenwoordigheid was Sluis gevallen en de verwarringen in Holland waren toegenomen; hoe zou Elisabeth dit opnemen, wat zou ze bevelen? Leycester kon hierin niets voorzeggen, hare weifelende staatkunde kennende in alles wat de Nederlanden aanging; daarbij, zij had hem nadrukkelijk opgedragen, zich niet meer met den schijn van gezag tevreden te houden; zij had de Staten met ernst aangeschreven den Graaf zijne autoriteit te laten gebruiken en den laatste opgelegd liever naar Engeland terug te keeren, dan zich het tegendeel te getroosten. Zoo haast de omstandigheden van 't beleg van Sluis zouden bekend zijn, moest het blijken dat het gemis van macht, om in de noodigste middelen tot het ontzet te voorzien, het gemis aan macht om de voorname Hollandsche krijgsoversten tot hun plicht te dwingen, het gemis aan macht om eenheid en vastheid van handeling te doen plaats vinden, ondanks verschil van meeningen, juist het gemis van 't geen de Koningin had begeerd dat haar Luitenant-Generaal zou bezitten, de hoofdoorzaken waren van 't verlies der vesting. Wat moest daaruit volgen, in den geest van Elisabeth? overwoog Leycester, eene openlijke terugroeping? een geheime wenk om het Gouvernement neder te leggen? Hij kon met zekerheid niets berekenen; hij
<pb n="187"/>durfde niet gissen, maar in de ongewisheid nam hij het initiatief en kondigde aan wat hij waarschijnlijk achtte als eigene vrije keus; na de gemaakte ervaringen kon ook de lust tot blijven bij hem zelf niet groot zijn, doch hoe het ook ware, in zijne afhankelijkheid van Elisabeth kon hij niet vrijmachtig handelen, hetzij in blijven, hetzij in gaan. Kiligrew en meerderen van zijne Engelsche omgeving wisten het als hij zelf, doch zij waagden het niet dit te laten doorschemeren; de eerste echter maakte er gebruik van om hem stilzwijgend aan zijne verantwoordelijkheid te herinneren.</p>
<p>‘Toch, Mylord Graaf, zoo dan Uwe Excellentie gedenkt te keeren, is het immers beter, dat zij het roer van staat houde totdat zij het nederlegt, dan dat men het haar heeft ontweldigd, aleer zij het uit de hand wil geven...’</p>
<p>‘Gij hebt gelijk, Kiligrew, de Gouverneur-Generaal kan aftreden, maar hij moet zich niet laten ter zijde stellen; zoo zullen wij de worsteling van nieuws aan opvatten!’ hernam Leycester op zulken toon, en met zulk eene houding, dat zijne dienaren en vrienden met vroolijke zegepraal elkander aanzagen, alsof zij zeggen wilden: ‘de Graaf is weder zich zelf geworden, alles is nog niet verloren.’</p>
<p>‘En zoo Uwe Excellentie tot hare plannen een goeden degen gebruiken kan, de mijne is onbevlekt en in den laatsten tijd wel geoefend,’ sprak Roger Williams, den zijnen uittrekkende, waarin hij door North, Willoughby en anderen gevolgd werd; tegelijk trad er een krijgsman van minder schitterend uiterlijk binnen den kring, dien zij om den Graaf hadden gevormd, maar die als zij het staal liet blinken, terwijl hij aan Leycesters voeten neerknielde en sprak:</p>
<p>‘De ootmoedigste uwer dienaren, <hi rend="i">Monsignor</hi>, legt ook zijn rapier aan uwe voeten!’</p>
<p>‘Ik dank u, mijne heeren!’ hernam Leycester, in 't rond ziende met een zwaarmoedigen glimlach, ‘vooreerst is er met den degen voor mijn gezag nog niets te winnen, wel daaraan schade te doen; naar men mij verzekert, heeft dit reeds hier en daar plaats gehad!’</p>
<p>‘Uwe Excellentie zegt dit om het gebeurde te Utrecht tegen den Graaf van Nieuwenaar?’ vroeg Baron North.</p>
<p>‘Ik zeg dit in 't algemeen, Mylord, en begeer dat ieder in
<pb n="188"/>zijn particulier den wenk zal opvolgen, totdat ik daarover anders zal beschikken!’</p>
<p>‘Dat moge dan toch spoedig zijn,’ hernam de man, die geknield lag, met eene stoutheid alleen uit zijn overijver te verschoonen; ‘want zoo niet, zie ik Uwe Doorluchtigheid door die linkers van Hollanders verschalkt; dit is mijne tweede profetie, <hi rend="i">Monsignor...</hi> gedenk dat de eerste is vervuld: Sluis is gevallen en men zegt dat de Staten uwer Lordschap daaraf de schuld geven!’</p>
<p>‘Ah! de bode uit Sluis,’ hernam Leycester, het oog vestigend op den spreker, ‘in deze kleedij had ik moeite u te herkennen, maar die stoute taal herinnert mij uw singuliere persoon, uw naam is...?’</p>
<p>‘Cosmo Pescarengis! voor eeuwig de verbonden dienaar van Uwe Doorluchtigheid.’</p>
<p>‘Zoo sta op, <hi rend="i">Messer</hi> Cosmo! en laat het nu goed zijn. Ik geloof wel dat gij u trouw in onze zaak hebt gedragen; kunt ge daarvan ook anderen overtuigen, zoo zal ik u een beteren rang geven, dan dien ge nu voert.’</p>
<p>Cosmo stond op en begaf zich ter zijde, met een: ‘God zegene Uwe Excellentie.’</p>
<p>‘En nu, Kiligrew, laat de Heeren van den Staatsraad en de Gedeputeerden van de Staten aanzeggen, dat ik hen opnieuw samenroep tot eene conferentie.’</p>
<p>‘Mylord! van den Staatsraad zijne geene andere leden hier tegenwoordig dan Bele en ik, en de gecoramiteerden zijn alreede gisteren vertrokken.’</p>
<p>‘Zonder van mij oorlof te nemen?’ vroeg de Graaf verwonderd.</p>
<p>‘Mylord! gisteren, in de verontwaardiging over de laatste gebeurtenissen gaf Uwe Excellentie mij bevel...’</p>
<p>‘'t Is waar, ik herinner mij dat,’ viel Leycester in, ‘welnu, we zullen ze zonder uitstel terugroepen; de Secretaris Huygens is voor 't minst gebleven?’</p>
<p>‘Hij wacht Uwe bevelen...’</p>
<p>‘Zoo volg mij, Kiligrew, ik ga ze hem opdragen. Van u, mijne heeren, die uit Sluis zijt gekomen, neem ik afscheid tot een nader weerzien. Het is niet voegzaam, dat men u hier ziet vóórdat gij u hebt gezuiverd. Begeef u naar Middelburg en wacht daar mijne bevelen.’</p>
<pb n="189"/>
<p>Hiermede verliet Leycester het glacis van het fort Rammekens en begaf zich binnen het kasteel Zeeburg, waar hij zijn intrek had genomen.</p>
<p>De leden van den Staatsraad en van de Algemeene Staten kregen door een ijlbode kennis, dat ze opnieuw bij den Graaf werden ontboden en hoewel die tochten hun na het voorgevallene niet precies welgevallig moesten zijn, konden zij niet anders dan er aan voldoen.</p>
<p>De Graaf ontving hen kalm en waardig, hij sprak ditmaal niet van zijne grieven, alleen hij verzocht hen ‘overmits het verlies van Sluis, van stonden aan te adviseeren op de middelen, uit welke zouden mogen voorzien worden de steden allernaast den vijand gelegen; verder dat de Heeren Staten hem zouden willen openen, wat middelen zij hadden om voortaan den vijand te resisteeren en hoe dezelve hun zouden mogen strekken, 't zij om te doen oorloge, defensive of offensive, ten einde men daaraf Hare Majesteit in der waarheid mocht adverteeren, opdat dezelve de zaken daarna mag richten.’ Wichtige vragen, uit den eisch van 't oogenblik zelve gegrepen, doch die mijne Heeren de Staten in geene kleine verlegenheid moesten brengen, hen die te allen tijde zoo uiterst geheimzinnig waren geweest met de zaken van hun inwendig beheer en die, zoo ze al middelen ter weere en verdediging bij de hand hadden, niets harder en gevaarlijker achtten dan ze ter Engelsche beschikking te stellen; daar lag nog iets anders in deze voorstellen, dat hun onrust aanjoeg: het scheen als eene inleiding om tot het einde te komen, het einde dat zijn zou ‘zoo kunt gij op u zelf staan en hebt onzen onderstand niet meer noodig; ‘of wel: “indien gij niet meer vermoogt dan dit en onzen onderstand dus dringend behoeft, zoo geef u ook willig over aan onze leiding,” twee wegen waar tusschen men geen uitweg zou kunnen vinden en die beide naar hun gevoelen op een afgrond moesten uitloopen. Eindelijk had de Graaf hen nog over eene persoonlijke grieve gesproken en vertoond hoe hij alle goede <hi rend="i">devoiren</hi> gedaan had, die hij naar zijne qualiteit vermocht te doen, om den Graaf van Hohenlo in alle redelijkheid en billijkheid te bejegenen om het misverstand neder te leggen, dat Zijne Genade zonder oorzaak of reden tegen hem had genomen, opdat de Heeren Staten daarin zouden doen, 't geen zij tot 's Lands meesten dienst zouden noodig
<pb n="190"/>achten en dat dit misverstand op die wijze mocht worden weggenomen, dat altijd zijne qualiteit daarbij werde aangezien en de autoriteit hem gerefereerd en geconserveerd;’ dat was als met zoovele woorden gezegd, dat Hohenlo het halsstarrige hoofd moest bukken; maar dit laatste scheen den Heeren Staten nog niet de zwaarste conditie, als het minst ingrijpende in hunne belangen.</p>
<p>Nauwelijks hadden zij hun afscheid genomen en bevonden zij zich op de terugreize, of ze gaven hunne onrust en ergernis onder elkander lucht en in termen, die Leoninus uitlokten om het woord te nemen en tot hen te zeggen:</p>
<p>‘Zoo ziet ge nu, mijne heeren, gij moet hierin den Gouverneur-Generaal voldoening geven, of van den Engelschen onderstand afzien.’</p>
<p>‘Dat laatste ontneemt ons de beste middelen om den oorlog te voeren; wij kunnen niet buiten 't Engelsch secours,’ sprak Valke levendig.</p>
<p>‘Maar het eerste ware zich blindeling overgeven aan de Engelsche heerschappij...’ zuchtte Arnhem, ‘het is de ruïne van den handel, van onze gansche staatshuishouding, van...’</p>
<p>‘De Staten,’ glimlachte Loosen.</p>
<p>‘En ware men nu maar verzekerd, dat, met het verlies van het Engelsche bondgenootschap, het oppergezag der Staten gevestigd ware,’ sprak Coopere, ‘we zouden ons aangorden en zien oft' we niet, als in vader Willems tijden, op eigene voeten konden staan...’</p>
<p>‘Bij de tegenwoordige dispositie van 't volk is deze uitkomst alleronzekerst,’ merkte Leoninus aan, ‘de eendracht van des Prinsen goeden tijd ontbreekt, om niet te spreken van zijne leiding! en mits de Graaf ons, staande deze beroering der gemoederen, komt te verlaten, voorzie ik heftige, ja bloedige binnenlandsche twisten, die van slecht behulp zullen zijn in den oorlog tegen Spanje... Ik voorspel het u, zoo we ter dezer stonde ons losrukken van Engeland, vervallen wij machteloos onder de Spaansche heerschappij.’</p>
<p>‘En zoo nu de Koningin voor ons en tegen onzen dank vrede maakt met Spanje, zooals Buckhorst zich eens heeft laten verluiden, dat zij er op peinst?’</p>
<p>‘Dan nog zou een zulke vrede meer eerlijk en meer voordee-<pb n="191"/>lig wezen, dan oft' een Filips ons die oplegde, nadat wij Parma's overwonnelingen waren!’</p>
<p>‘Zoo moeten we ons dan maar met geblinde oogen en gebonden handen en voeten van nu aan op de Engelsche genade laten drijven!’ riep Coopere met bitterheid en onwil.</p>
<p>‘We zijn in zinkenden toestand, heer en vriend, en we dienen ons vast te klemmen aan de éénige hand, die ons wordt toegereikt,’ sprak Leoninus.</p>
<p>‘Ik vreeze, dat gij waarheid spreekt; zooals de zaken nu staan, rest ons geene keuze,’ hernam Coopere verslagen.</p>
<p>‘Ik heb beteren moed,’ hernam Arnhem, ‘we kunnen niet buiten 't Engelsche secours, dit stem ik toe, maar wij kunnen buiten Mylord Leycester en ik achte dat men de Koningin zou kunnen bewegen om...’</p>
<p>‘De protectie te continueeren, als de Graaf in arren moede en in miscontentement tot haar wederkeert!’</p>
<p>‘Meent dat niet!’ riep Valke met vuur, ‘ieder, die als ik de laatste reis naar Engeland heeft gemaakt, zal het getuigen... alle gunsten der Koningin gaan door die hand; zoo we 't niet middelen kunnen met Zijne Excellentie, hebben we niet meer te rekenen op Hare Majesteit; ik heb aan 't Engelsche hof genoeg gezien om hierop mijn woord te durven geven!’</p>
<p>‘Zoo rest ons dan niets meer,’ riepen allen, ‘dan...’</p>
<p>‘In alle redelijkheid en billijkheid Zijne Doorluchtigheid satisfactie te geven, de overeenkomsten die men nu eenmaal heeft aangegaan, getrouwelijk na te leven en zich in de <hi rend="i">daad</hi> en niet in schijn te onderschikken aan den Gouverneur-Generaal, dien men eigenwillig gekozen heeft,’ viel de Kanselier in, ‘ik heb het ulieden voorzegd, dat men daartoe zou moeten komen en ik rade het nu met allen ernst in 't gemeen belang.’</p>
<p>‘Wij zullen rapport doen van dit advies in de vergadering,’ antwoordde Coopere droogjes.</p>
<p>‘En de vergadering zal moeten besluiten er mede in te stemmen,’ oordeelde Valke.</p>
<p>‘En definitivelijk zal de Advocaat er nog wel eenige evasive clause op weten te vinden, zoo ik hope!’ fluisterde Arnhem zijn vriend Coopere in.</p>
<pb n="192"/>
<p>Bijna iederen dag viel er iets voor, dat bij de Staten die overtuiging moest indrukken, dat de gevolgen van 't verlies van Sluis niet waren in het belang hunner staatkunde, dat die zich als tegen hen keerden, dat ze slechts dienden om hunne impopulariteit te voltooien en in contrast te stellen tegen de openlijke en ondubbelzinnige blijken van des volks gehechtheid aan Leycester en van angstige zorge bij de vreeze voor zijn vertrek.</p>
<p>Zoo had het Dordtsche Consistorie reeds den 6<hi rend="sup">den</hi> Augustus, onder de eerste schrikmare van 't verlies van Sluis en Leycesters uiterste gramschap, in eene plechtige vergadering besloten eene deputatie tot hem te zenden, uit eenige harer leden en sommige deftige luiden der gemeente samengesteld, waartoe ook de Zeeuwsche en sommige Zuid-Hollandsche predikanten werden uitgenoodigd. Deze bezending kwam tot den Graaf, terwijl hij zich nog te Vlissingen ophield. Hun last luidde: hem te smeeken met dringenden ernst, ‘dat hij toch Gods Kerke niet ten roof zoude laten.’ Zij zeggen niet te twijfelen, of hij heeft groote, gewichtige en billijke oorzaken voor zijn misnoegen en 't besluit daaruit gevolgd, doch zij doen hem opmerken, ‘dat het voornaamste doel zijner komst is geweest, naar zijne eigene woorden, de eere en het heil van de Kerke Christi,’ en vermanen hem daarom ootmoediglijk te gedenken aan het voorbeeld van Mozes, met wat patiëntie en verdraagzaamheid deze veertig jaren lang het volk Israëls heeft geleid; zij eindigen met hem de gemeente voor te stellen als liggende aan zijne voeten en hem biddende, in den naam van Jezus Christus, hen niet te laten tot eene prooi der Spanjaarden. Zij spreken elders hunne hoop uit, ‘dat er met de gratie Gods eenig middel gevonden zal worden om Zijne Excellentie satisfactie en contentement te geven en te dezen einde zoo presenteeren zij, namens hunne Kerken, al wat in hunne macht zou wezen om zich tot deszelfs dienst te emploieeren, ende dat met devotie ende affectie.’ Ook zullen zij ‘als dienaren des Woords het volk vermanen tot alle zedigheid en getrouwigheid insgelijks tot alle gehoorzaamheid daartoe het verbonden is.’</p>
<p>Zoo verstonden het diestijds mannen als Nearanus en Bastingius (die hier de spreker was) en die men toch geenszins mag verwarren met doldriftige heethoofden als Modet en dezulken.</p>
<p>Tot zegel van ernst en volkomen oprechtheid durfden zij er bijvoegen: ‘Ende alzoo onze gebeden zijn de ziele onzer werken,
<pb n="193"/>om die te doen prospereeren, zoo zullen wij niet in gebreke blijven om daarin hoe langs zoo meer ons devoir te toonen en God vuriglijk te bidden dat Hem believe, door Zijne alvermogende genade, de herten te bestieren tot eene ware heilzame eendrachtigheid, zoo hoog noodig om den vijand resistentie te doen en vereischt tot welvaart van de Kerke Christi, enz. enz.’ Deze toespraak, veel te lang en omslachtig om in haar geheel weder te geven, was wel geschikt om indruk te maken op Leycesters ont- van baar gemoed, terwijl de bezending op zich zelve hem reeds eere zekere genoegdoening was voor menige pijnlijke ervaring; maar zijn antwoord kon echter geene onvoorwaardelijke toestemming zijn in hun verlangen, en zoo namen dan de leden dezer bezending en alle leden der gemeenten in wier naam zij spraken, van nu aan de verplichting op zich om tot de vervulling van Leycesters voorwaarden mede te helpen.</p>
<p>Deze demonstratie (om haar met een woord van onzen tijd te stempelen) van waardige en geëerde personen uit den deftigen middenstand, van personen die, zooals de leeraars en kerkdienaren, een zeer uitgestrekten zedelijken invloed oefenden op hunne medeburgers, was eene nieuwe wenk aan de Staten, dat het zaak werd zich met den Gouverneur-Generaal te verstaan en zich daartoe alle offers te getroosten, die er schenen gevorderd te worden om de verzoening met hem te treffen.</p>
</div>
<div type="chapter">
<pb n="194"/>
<head rend="h2">Tweede boek.</head><interpGrp><interp type="primair" value="wests001"/></interpGrp>
<lg type="poem">
<head>Schijnverzoening.</head>
<l rend="; 1tab">‘Wanneer men droomt van rust,</l>
<l>Wordt d' onrust eerst geboren!’</l>
<l>&nbsp;</l>
<l rend="; 2tab"><hi rend="sc">j. van vondel</hi>.</l>
</lg>
<q rend="bq">‘En dat in de jaren 1586-87 bij hem uitnemende swarigheden zijn overwonnen in de ongelukkige regering des Graven van Leycester, en is bij hem helpen redresseren de auctoriteit van Zijne Excellentie (Maurits).’
<lb/>
<hi rend="i">Verhooren van</hi> <hi rend="sc">j. van oldenbarneveld</hi>.</q>

<div type="section">
    
<head rend="h3">I. Het huis Wester-Souburg wordt druk bezocht.</head>
<p>Cosmo Pescarengis, dien wij kennen als een vurig vereerder van Dr. Gideon Florensz, had te dien dage het voorrecht bewijs te mogen geven van zijn ijver om dien vriend te dienen. Gideon had hem een brief toevertrouwd voor Jacoba, die, als wij ons herinneren, gastvrijheid genoot bij den Heer van West-Souburg, Marnix van St. Aldegonde, en een ander schrijven, namens den Kolonel van Meetkerke, aan den Heer des huizes zelf. Er was haast bij de bezorging dier brieven, vooreerst om de jonge vrouw gerust te stellen over het lot van haar echtgenoot te midden van de schrikmare en de geruchten, die tot haar moesten komen van de vertwijfelde worsteling en het eindelijk verlies der stad Sluis, maar ook, omdat men het antwoord van Marnix noodig had, wiens gastvrijheid werd ingeroepen door den Kolonel van Meetkerke en anderen, tot wien deze te Sluis in betrekking was geraakt. Door tusschenkomst van Sir Roger Williams, had de bevelhebber, die in Parma's naam de stad en 't kasteel kwam
<pb n="195"/>bezetten, den luitenant van Kapitein de Maulde vergund nog in den eigen nacht van het gesloten tractaat te vertrekken, een maatregel, die zijne oversten opzettelijk hadden genomen, omdat hij voortdurend bleef protesteeren tegen het maken van een verdrag en, toen het gesloten was, zijn onwil wat al te luide en op vrij al te hoogen toon blijken liet. Men vreesde, voor hem of door hem, moeielijkheid met de Spaansche krijgslieden en de dienst hem door Gideon gevergd was dus tegelijk een middel om hem op eene geschikte wijze te verwijderen.</p>
<p>En in de bewustheid zijn vriend en diens vrienden te dienen, had de vurige Italiaan zich dus gehaast bij zijn tocht, dat hij het landverblijf van Marnix bereikte op den 6<hi rend="sup">den</hi> Augustus en dus op den eigen dag, waarop het gerucht van de ramp, die het vaderland getroffen had, ook tot West-Souburg was doorgedrongen en er de bangste onzekerheid en de vreeselijkste wisseling van hoop en vrees deed heerschen.</p>
<p>Hoe dus de bode van goede tijding, de brenger van geruststellende brieven verwelkomd en ontvangen werd door de teedere, diepvoelende gade en den hartelijken vriend, kan men zich voorstellen. En mocht in 't eerst het zonderling eigenaardige in voorkomen en manieren van den luitenant, den ernsthaften Hollandschen heer des huizes eenigszins hebben bevreemd, hij verzoende zich daarmede welhaast, toen Jacoba hem van zijne betrekking op Gideon had ingelicht en hij zelf in hem een trouw, een schrander en een moedig voorstander van de goede cause had onderkend, die tegelijk een geloovig Christen bleek te zijn. Doch het was ook niets meer dan eene oppervlakkige kennismaking. Pescarengis had bevel van zijne oversten om te Vlissingen te zijn op het oogenblik der ontscheping van het garnizoen, dat den 7<hi rend="sup">den</hi> uit Sluis zou trekken en zoo bracht hij slechts een enkelen nacht op West-Souburg door, om des morgens in de vroegte naar Vlissingen terug te rijden, niet zonder de vergunning van te keeren, zoo haast zijne plichten het hem zouden veroorloven.</p>
<p>Kolonel van Meetkerke, hoewel nog zwak en lijdende, had aan het hoofd zijner krijgslieden de vesting willen uittrekken, maar daarna ook, hij gevoelde het, zou hij behoefte hebben aan rust en verpleging en hij hoopte die te vinden bij den edelen Marnix, den ouden verzekerden vriend van zijn vader Adolf, de
<pb n="196"/>vriend en hoogschatter van Gideon Florensz, hoewel hij zelf niet rechtstreeks tot hem in betrekking stond; maar voor een warm vaderlander als Marnix, was de roepstem der vriendschap niet eens noodig om hem tot den volvaardigen gastvriend te maken van iederen krijgsman, die, als van Meetkerke, vromelijk den lande had gediend en die, diens ondanks, welhaast door verdenking en laster vervolgd zou worden, omdat de kansen van den krijg hem tegen waren geweest, of wel, omdat de nalatigheid van anderen zijn wil en pogen niet had gesteund. Het lustslot van Aldegonde was door de ligging zoo nabij Vlissingen, volkomen geschikt om den zwakken herstellende, terstond na de ontscheping, tot eene rustige wijkplaats te zijn.</p>
<p>Zoodra de Heer van St. Aldegonde bericht had ontvangen, dat de schepen van Sluis in 't gezicht waren, begaf hij zich naar Vlissingen. Zijne bedienden, met eenige voertuigen, waren reeds vooruitgezonden, want Marnix dacht zijne gastvrijheid niet te beperken tot den Kolonel en Gideon Florensz. Onderstellende, dat er bij den toevloed van krijgsvolk en uitgeweken burgers te Vlissingen, in de eerste oogenblikken niet voor allen goede huisvesting zou te vinden zijn, wilde hij zijn landhuis openstellen als een toevluchtsoord in den eersten nood. Maar zijne liefderijke voorzorg bleek overbodig. De Engelsche Gouverneur had zich met den Vlissingschen Magistraat verstaan omtrent het inlegeren van het garnizoen en de verzorging der gekwetsten en de burgers der stad betwistten elkander het voorrecht om de ongelukkige burgers van Sluis gastvrijheid te bieden en door liefderijke zorgen de doorgestane ellende te verzachten. De Zeeuwsche vaderlandsliefde en de Christelijke hulpvaardigheid verloochenden zich niet. De bevolking van Vlissingen protesteerde op deze wijze opnieuw, en nu in edeler vorm, dan toen ze zich aan de personen der Staten vergreep, tegen de flauwe en onvoldoende maatregelen, die het bestuur der provincie had aangewend tot bijstand der Sluisenaars. De toejuichingen, de kreten van mededoogen, van verwelkoming waarmede men de laatsten bij hunne ontscheping begroette en als in zegepraal met zich voerde, waren als een weergalm van die kreten van afkeuring en bedreiging, waarmede men Coopere en zijne collega's had vervolgd; alleen het waren niet juist dezelfde lippen, die ze slaakten, het waren ditmaal deftige burgers en eerzame lieden,
<pb n="197"/>maar te meer bewees het de eenheid van zin onder alle standen. Marnix had welhaast de vreugde Kolonel van Meetkerke te begroeten, die tot hem kwam, ondersteund door Gideon en Elias le Lion en omringd van Kapitein de Maulde, Sir Francis Vere, Kapitein Héraugière, en Cosmo Pescarengis, die allen van hem met eerbied en hartelijkheid afscheid namen, toen hij in den wagen werd geheven, door Marnix voorzien van alles, wat de slechte inrichting der voertuigen van dien tijd kon te gemoet komen.</p>
<p>De officieren moesten Sir Roger Williams volgen naar het kasteel Zeeburg op het fort Rammekens, waar de Gouverneur-Generaal zich bevond. Jonker Arent van Groenevelt wilde te Vlissingen blijven, om toe te zien op het terugzenden der schepen aan Parma, eene der voorwaarden door dezen gemaakt en waarvoor de Kapiteinen Hearth en Broussault gijzelaars waren gebleven. Terwijl de Kolonel nog een laatsten groet wisselde met den voormaligen Gouverneur van Sluis, viel zijn blik op eene vrouw, die aarzelend en blijkbaar teleurgesteld op eenigen afstand van den wagen stond, te bescheiden om door de groep der officieren heen vooruit te dringen.</p>
<p>‘Eilieve, Katharina Rose! ik meende gij zoudt met mij blijven tot aan mijne herstelling?’ riep hij haar toe.</p>
<p>Terstond zagen de andere heeren naar haar om en gaven haar met welwillende haast gelegenheid te naderen.</p>
<p>‘Gerteyn! dat wilde ik, Heer Kolonel, alleen... ik weet niet of men mij ontvangen zal, waar men u wacht.’</p>
<p>Zonder eenigen twijfel, gij zijt genood, dappere kapiteinsche der vrouwen!’ sprak Marnix minzaam, ‘en zoo er van uwe gezellinnen mogen zijn, die eene schuilplaats behoeven, dat ze zich vertoonen, wij hebben op gasten gerekend.’</p>
<p>‘Ik ben alleen, edele Heer! de overigen zijn tot Sluis gebleven of hebben hier herberg gevonden, doch hoe is het, dat gij mij kent?’ sprak zij, terwijl men haar in den wagen hielp.</p>
<p>‘De luitenant Pescarengis heeft mij van u gesproken... en mijne lieden hadden bevel naar u uit te zien.’</p>
<p>‘De felle vrouwenhater,’ glimlachte zij, ‘hij heeft zich nu eens vooral in het hoofd gesteld, om in mij een krijgsmakker te zien,’ en zij wuifde hem met den zakdoek een groet toe, terwijl de wagen langzaam voortrolde.</p>
<p>Wij gunnen onzen lezers zich zelf eene voorstelling te maken
<pb n="198"/>van de aankomst dezer gasten op West-Souburg en van de vreugde des wederziens tusschen Jacoba en Gideon, de onze zou hen waarschijnlijk teleurstellen, tenzij ze overwogen hoe deze echtgenooten verbonden waren door de innigste hoogschatting en door de zuiverste Christelijke gehechtheid, maar geenszins voor elkander bezield schenen met den gloed eener hartstochtelijke liefde. Het is zoo, de vereering van Jacoba voor Gideon had een karakter van hartstocht, maar de voormalige kloosterlinge dweepte met den gemaal als voormaals met hare Heiligen, en zijne zorgende zelfverloochenende teederheid droeg veel meer den stempel van broederlijke bescherming, dan van de liefde eens echtgenoots.</p>
<p>Waarheid is ook, dat zij elkander nooit met het oog van gelieven hadden kunnen aanzien, toen de wil van Leycester en de drang der omstandigheden hen als echtgenooten samenvoegde. Jacoba, gedrongen eene keuze te doen tusschen de jonge mannen, die haar omringden, had zich als vanzelve gewend tot dien éénige, dien zij het hoogst vereerde en die haar meest de bescherming vertegenwoordigde van den Hemelschen Heer, wien zij eeniglijk geloofde te behooren; en Gideon, wiens harte gebroken was onder een al te fellen schok in den gloed zijner jeugd, had de verplichting op zich genomen, met de overtuiging, dat deze vrouw, minder dan eenige andere, hem zou hinderlijk zijn in het volgen van dien ongewonen weg, dien hij zich toen reeds had verkozen. Huiselijk geluk, samenwerking tot aardsche belangen, weelde der liefde, dat alles viel het minst onder hunne berekening, en gelukkig, want dan zouden zij teleurstelling hebben gekend, nu vonden zij wat zij wachtten, maar ook niets daarboven. Gideons ambtsplicht riep hem ginds; het liefdewerk, waaraan Jacoba zich gewijd had, voerde haar elders; ze kwamen weer tot elkander, rustig en dankbaar; ze deelden elkander hunne ervaringen mede, wat ze geleerd, wat ze doorleefd, wat ze beproefd hadden. Jacoba wist hem zachten troost toe te spreken, waar de kleingeestige eigenliefde zijner ambtsbroeders of hun bekrompen kerkelijk standpunt hem moeielijkheden in den weg legden. Gideon wist haar krachtig op te wekken, als zij leed en zich bijna nederboog onder den laster en de vooroordeelen, waarmede men de voormalige nieuwelinge, wier rechtzinnigheid altijd verdacht bleef, wist te vervolgen; beiden hadden, als het ware, het oog en het hart gericht op het hemelsche Vaderland,
<pb n="199"/>terwijl zij, als onbewust van zich zelf, de handen ineengelegd hielden voor de aardsche reize. Moest Gideon zich scheiden van Jacoba, zij droeg de scheiding met stille gelatenheid; het was een offer, dat zij bracht aan zijne hooge roeping; en keerde hij, zij ontving hem met die ernstige, rustige blijdschap, die wellicht eene diepte van gevoel verborg, onpeilbaar zelfs voor Gideon.</p>
<p>Zoo valt er voor ons van die hereeniging niets te zeggen, dan de mededeeling dat zij van zeer korten duur was. Kolonel van Meetkerke kreeg reeds den volgenden dag bericht, dat de Graaf van Leycester tegen den 10<hi rend="sup">den</hi> alle officieren en bevelhebbers der stad Sluis samenriep te Middelburg, om zich te verantwoorden over hun gedrag en van Meetkerke, hoewel hij zich had kunnen verschoonen, vond noodig aan die oproeping gehoor te geven. Gideon besloot hem te vergezellen, daar het mogelijk was dat men zijne getuigenis ter staving der waarheid zou kunnen inroepen.</p>
<p>Katharina Rose achtte recht te hebben om onder de bevelhebbers te worden medegeteld en zoo trok ze met hen mede.</p>
<p>Die gewichtige dag van verantwoording was door Jonker van Groenevelt en de overige officieren met meer verlangen dan onrust, te gemoet gezien, daar zij haast hadden om zich openlijk voor het volk van Nederland en voor de gezamenlijke Prinsen en Heeren, die het oog op hen gevestigd hielden, te zuiveren van dien hatelijken vlek, van ontrouw of verraad, spijt hunne beste pogingen op hen geworpen; ook was het hun gelukt hunne onschuld te bewijzen en als vrije en weleerlijke mannen van uit den krijgsraad weg te gaan, maar men had hun die zege op allerlei wijze betwist en zelfs de jonge Graaf van Nassau had zóóveel gehoor gegeven aan de influisteringen van het vooroordeel, dat hij eerder geloofde aan plichtverzuim van de zijde dier dappere en beproefde mannen, dan aan te nemen, dat een krijgsbevelhebber, ook de getrouwste en meest volhardende, niet altijd vermag wat hij wil; eene ervaring, die hij zelf in den loop van zijn langdurig en glorierijk krijgsmansleven toch nog wel zou opdoen. Maar voor de dwaling van dit oogenblik, onder de indrukken der partijdigheid, heeft hij later aan het vaderland eene schitterende voldoening gegeven; hij heeft opnieuw het bewijs geleverd, dat Sluis kon verloren worden, ondanks den besten wil; maar het waren ditmaal de Spanjaarden, wien het verlies gold en het was
<pb n="200"/>Maurits van Oranje, die de overwinning behaalde. Wellicht heeft hij in 1603 winst gedaan met de herinneringen van 1587; zeker is het, dat hij bij zijne aanvallen zich wel degelijk heeft bediend van de hulp der vloot... Hoe dit zij, de Graaf van Leycester scheen genoegzaam overtuigd van de onschuld der bevelhebbers, om hunne partij te nemen en den Admiraal te beschuldigen, bovenal den Equipagiemeester, Maarten Droogh, dien hij gevangen liet nemen en die staande zijn bestuur niet weer is ontslagen. Zoo kwam het nu eindelijk tusschen hem en Maurits tot die openlijke botsing, die ze zoolang hadden vermeden; de wederzijdsche gloed van toorn, sinds lang tegen elkander opgezameld en verkropt, brak nu los, de lichtelaaie vlamme sloeg uit, op zulke wijze, dat alle belanghebbenden en getuigen van de felle uitbarsting ontzetteden en er de schrikkelijkste gevolgen van berekenden, vooral in die hachelijke oogenblikken, waarin nog de geschillen tusschen den Gouverneur-Generaal en de Staten niet waren vereffend. De tusschenspraak van Leoninus was ontoereikend om Leycesters ontvlamde drift te doen bedaren. Barneveld was niet tegenwoordig om den jongen zoon van Nassau voorzichtigheid en matiging aan te raden, en zóó hevig was de indruk van dat tooneel, dat van Meetkerke en Groenevelt, die hem verzelde naar West-Souburg, bij hunne aankomst nog eerder gewaagden van den onverwachten en hoogloopenden woordenstrijd tusschen de beide Graven, dan van hunne eigene rechtvaardiging over de onedelmoedige beschuldigingen.</p>
<p>Marnix toch had die laatste mededeeling in zorgelijke spanning afgewacht; hij wist uit eigene treurige ervaring, hoe zwaar het valt de lasterlijke aantijgingen van den argwaan uit te wisschen, als zij zich eens in de hoofden der menschen heeft ingeprent. En de uitdrukking van diepen weemoedigen ernst, waarmede hij Groenevelt en van Meetkerke geluk wenschte, terwijl zijn levendig oog zich verduisterde door een traan, bewees genoeg, hoe het verlies van Sluis hem het verlies van Antwerpen herinnerde.</p>
<p>Maar dit was niet het éénige bittere inmengsel, dat zich in de ziel van Marnix verhechtte aan de blijdschap over de herstelde eer zijner gastvrienden. De oude dienaar en boezemvriend van Willem I kon den jongen zoon van Oranje niet zonder innerlijke onrust zich zien blootstellen aan een zoo gevaarlijken en zoo ongelijken strijd, als die was van een openlijken twist met den Gou-<pb n="201"/>verneur-Generaal, met den gunsteling van Elisabeth, met den lieveling van het volk; hij voelde, als bij ingeving, den jongen vorst blootgesteld aan gevaren, maar niet minder aan misstappen; de eersten bedreigden zijne fortuin, zijne vrijheid, zijn leven wellicht; de anderen konden zijne deugd, zijne vorstelijke eere schade toebrengen, en, had hij zulk een trouwen, zulk een edeldenkenden en onbaatzuchtigen raadsman ter zijde, die hem het allereerst zou leeren acht geven op zijne hoogste verplichting, op de glorie van een onbesmetten naam, die hem een voordeelige fout zou durven ontraden? Marnix giste en vreesde; hoe volgaarne ware hij zelf die raadsman geweest! hoe klopte hem het harte, als hij overwoog, dat hij het had kunnen en moeten zijn, zoo niet de werkzame afgunst zijner vijanden behendig een treurigen samenloop van omstandigheden had weten te gebruiken, om scheiding te maken tusschen den vriend van Willem van Oranje en Maurits van Nassau. Maar geheel de hachelijke en klagelijke toestand van het vaderland vervulde zijn trouw gemoed met angstige zorgen, met onrustig verlangen zag hij uit naar een bezoek van Leoninus, die het hem door Gideon had laten aankondigen. Zich met dezen te bespreken, zich aan dezen uit te storten, van dezen inlichtingen te verkrijgen en, kon het zijn, door dezen zijne trouwe wenken te zien opvolgen, dit was het wat hij boven alles wenschte; maar de Kanselier vertoefde met te komen. Marnix begreep, dat wichtige bezigheden en onafwijsbare plichten hem terughielden; doch zelf tot hem gaan, kon, noch wilde hij. Zoo hij in deze 
oogenblikken zich te Middelburg vertoonde, zou men hem toedichten, dat hij zich mengen kwam in een strijd der partijen, dat hij toegaf aan de zucht om opnieuw het staatstooneel te betreden en, welke zijde men ook onderstellen mocht, dat hij gekozen had, altijd zouden verdenking, laster en afgunst hunne stemmen doen hooren; en Marnix had vast besloten zich niet weer tot hunne prooi te stellen. Heimelijk een bezoek brengen aan Leoninus, en, ondanks die behoedzaamheid, opgemerkt worden, was nog meer gevaarlijk en stelde hem nog meer bloot, hij moest dus wachten; en wachten was voor een man als Marnix, wiens vurige aard en doortastende ijver hem tot handelen prikkelden, wel het moeielijkste, dat er was uit te denken; maar de staatsman, vervuld met deelneming in de hooge belangen des vaderlands, was niet de eenige, die reikhalzend uit zag naar de komst van den Kanselier.</p>
<pb n="202"/>
<p>Ook Gideon, ook van Meetkerke, telden de dagen, de uren, die hun gelegenheid zouden geven tot rustig samenzijn, tot een vertrouwelijk onderhoud met den waardigen man; zonder twijfel gevoelde Leoninus dezelfde behoefte, doch het duurde nog lang eer hij haar zou kunnen bevredigen. Elias Leoninus had een kort bezoek gebracht op West-Souburg; dan, hij zelf klaagde over de onmogelijkheid waarin hij was, meer dan een vluchtigen groet met zijn vader te wisselen, dat hem zeker nimmer pijnlijker viel dan juist nu. De jonge hopman had dus Jacoba wedergezien en de overtuiging verkregen, dat hij voor het zachte mijmerende wezen niets anders gevoelde dan de belangstelling van een broeder voor eene minnelijke zuster; hij zag nu in, dat het vrouwelijke instinct haar goed had geraden, en dat zij nooit de gezellin had kunnen zijn van den vroolijken, levenslustigen krijgsman, die nu echter onder de heerschappij van een sterken hartstocht voor een tijd wel wat van zijne helderheid van geest en blijmoedige levensbeschouwing verloren had. Men zag hem dit aan en hij besefte het met eene soort van schaamte, hij twistte met zich zelf, maar hij kon niet tot bevrediging komen, zijn hart trotseerde zijne rede; daarbij geloofde hij een recht te hebben om aan het eerste iets toe geven. Van Meetkerke, getroffen door de trouwhartige zorge en oplettendheden, waarmede Elias hem te Sluis omringde, zooveel de gelegenheid het toeliet, had groote vriendschap voor hem opgevat en had zich eens in een vertrouwelijk uur laten ontvallen:</p>
<p>‘Ik heb geen zoon, Elias; gave God, dat ik u voor zoon kon hebben!’</p>
<p>De jonge man had wel een gulgauw antwoord op de lippen, dat met de innigste wenschen van zijn hart overeenstemde, doch herdenkende aan de uitspraak van den Kanselier, achtte hij het onedelmoedig en laag van de gunst van een lijdenden vader de belofte te overrompelen en die in rekening te brengen tegenover de vroegere verbintenis met een ander.</p>
<p>Neen, hij wilde Ludovica niet danken aan eene kunstgreep, maar hij wilde haar toch niet opgeven.</p>
<p>‘Men zegt, Mejonkvrouwe Ludovica zal u welras een schoonzoon voorstellen,’ had hij geantwoord, met al de zelfbeheersching, die hij vinden kon, zonder een zucht te kunnen bedwingen, die wel wat al te welsprekend was.</p>
<pb n="203"/>
<p>Doch van Meetkerke had daarop geen acht geslagen.</p>
<p>‘Wat daarvan zijn zal, is Gode bekend,’ sprak hij somber, verviel daarop in diepe neerslachtigheid en brak het gesprek af, juist toen Elias nog zoo heel gaarne eene enkele vraag had laten volgen. De snel opvolgende laatste dagen van het beleg lieten hem niet meer de gelegenheid haar te doen, maar des te meer deed hij die bij zich zelf. Bestond er nog geene verbintenis tusschen Ludovica en Herbert? Of bestond die zonder voorkennis of goedkeuring van den vader? of was er reeds verwijdering tusschen de gelieven, die het onwaarschijnlijk maakte, of ze ooit openlijk verloofden zouden zijn? Hij kon zijne gedachten niet bezweren, dat ze hem niet altijd in den toovercirkel van die raadsels rondvoerden. Als hij zich tot Gideon had gewend, had deze hem wellicht de oplossing er van kunnen geven, indien niet de wijze zelf, waarop deze in de geheimen van den Kolonel was ingewijd, hem het stilzwijgen tot plicht had gemaakt. Maar daarenboven had Elias Gideon nog niet zijn vertrouwen geschonken op dit punt. De vriendschappelijke betrekking tusschen beiden was dezelfde gebleven, maar zij was toch ook niet inniger geworden.</p>
<p>Wij hebben reeds gezegd wat er hem in verhinderd had te Sluis, en nu op West-Souburg, aan dezen, juist aan dezen, een lijden te klagen, dat hij zich schaamde als eene zwakheid! hij kon het niet op zich zelf verkrijgen, zoomin als hij de onbescheidenheid vermocht te plegen den herstellende te herinneren aan die uren van lijden, waarin hij zijn vertrouwen had genoten uit dankbaarheid voor goede diensten. Ook verliet hij West-Souburg ontevreden over zich zelf en onvoldaan over de anderen. Had Gideon hem niet ter halverwege kunnen te gemoet komen? Was het broederlijk, dat hij hem lijden zag, zonder naar de oorzaak te vragen? Moest de Kolonel niet uit zich zelf bewijs hebben gegeven van goed geheugen en het gesprek hebben hervat? Begreep Elias dan niet, dat Gideon zijn lijden kon toeschrijven aan eene oorzaak, die Jacoba's echtgenoot allerminst mocht opmerken? Hij vergat, dat van Meetkerke diep gebukt ging onder het gebeurde te Middelburg, dat van Meetkerke niet verliefd was als Elias en dus aan de groote verwarringen in 't vaderland het meest zijne aandacht gaf en daarbij wel zijne redenen kon hebben, waarom hij <hi rend="i">nu</hi> zweeg van 't geen hij vroeger had gewenscht. Hoe het zij, hij begreep, dat hij zich bij geen mensch zou kunnen uitspre-<pb n="204"/>ken, dan aan zijn vader en dat hij ook van niemand beter licht en raad zou verkrijgen dan juist van dezen, vooral zoo diens samenkomst op West-Souburg met van Meetkerke plaats vond. En ondanks al die wenschen wachtte men aan den avond van den 15<hi rend="sup">den</hi> Augustus Elbertus Leoninus daar nog tevergeefs. Eindelijk, in den vroegen ochtend van den 16<hi rend="sup">den</hi>, verraste hij zijn vriend Marnix in zijn schrijfvertrek, waarin deze naar gewoonte de vroege ochtenduren eenzaam doorbracht, eenzaam, doch niet ledig als men denken kan. De groote staatsman was tevens taalgeleerde en dichter, en beide, de gaven der poëzie als der taalkunde, wijdde hij destijds aan de godsdienstige behoeften 
zijner landgenooten. Hij herzag en verbeterde zijne psalmberijming, stelde menigerlei geschriften en brieven over religieuse belangen en hield zich aanvankelijk, tot zijne eigene voldoening, bezig met de voorbereidende proeven eener nieuwe Bijbelvertaling, die hem eerst later (1594) bepaald werd opgedragen. Juist toen Leoninus tot hem kwam, had hij zich daaraan gewijd. Peinzend over zijn lessenaar gebogen, geheel vervuld van den heiligen ernst en het gewicht zijner taak, zat hij daar met een kleinen Hebreeuwschen Bijbel in de linkerhand, waarop hij de oogen vestigde ter overweging van een moeielijken tekst, in de rechter de pen gevat, een weinig opgeheven boven het papier, als gereed om de vaardige dienarresse te zijn van hetgeen de scherpzinnige geest haar zou ingeven; zoo had hij het binnenkomen van den vriend, naar wien hij zoo vurig verlangde, niet eens opgemerkt, voordat deze opzettelijk eenig gerucht maakte om zich aan te melden. Een weinig gestoord zag Marnix om, maar wierp toen ook de pen weg in blijde verrassing en stond haastig op om hem te verwelkomen; toch bewolkte droeve ernst zijn schrander en geestig gelaat, gemeenlijk zoo goed tot blijgeestigheid gestemd bij de ontmoeting van een vriend, zijn zwijgende handdruk, zijn kommerlijk hoofdschudden zeiden Leoninus reeds terstond wat hij geleden had; en als antwoord daarop sprak deze: ‘Gij hebt niet aan mij getwijfeld, omdat ik vertoefde te komen?’</p>
<p>‘Geenszins deed ik, wetende wat wicht van plichten en bezigheden daar op u rusten moet in deze tijden; edoch uw aanzicht brengt mij wederom voor den geest, wat ik onder de distractie van den moeizamen arbeid bijkans was vergetende, den zwaren druk der tijden en den bedroefden staat des vaderlands...’</p>
<pb n="205"/>
<p>‘Zoo herneem vrij bij mijne komst uwe bekende helderheid van wezen, <hi rend="i">vir clarissime!</hi> ik kom goede tijding brengen. Zekerlijk, daar hebben hevige orkanen gewoed en de stuurluiden wisten nauw welken koers te houden, liggende daar klippen aan alle zijden, doch met goed beleid van alle Patriotten en met de hulp der Opperste Wijsheid verhopen we nu toch de zwarigheden der laatste dagen overkomen te zijn....’</p>
<p>‘De zwarigheden der laatste dagen overkomen, hoe meent ge dat? hoe zal ik dat verstaan na het verlies van Sluis?’</p>
<p>‘Het verlies is groot en onherstelbaar voor 't oogenblik, doch sluit niet in de totale ruïne van 't vaderland, daarvoor we zorge hadden, dat daaruit volgen zou.’</p>
<p>‘Zoo bedoele ik het ook, het verlies zou te overkomen zijn, maar de nasleep baart nog grootere zorge!’</p>
<p>‘Bezie met mij daaraf de goede zijde! Daar men het gebeurde niet veranderen kan, is het wijs zich te stellen het goede te trekken uit het kwade en te zien hoe profijt te doen met geleden schade. Dit was mijn raad aan Zijne Excellentie van Leycester en die is geëindigd daarnaar te luisteren. Hij blijft aan het Gouvernement, hij blijft in Nederland.’</p>
<p>‘Ik weet niet in hoever ik dit eene winst mag noemen, zonderling bij die onzalige twisten, die er heerschende zijn.’</p>
<p>‘Ze zijn bijgelegd, wellieve vriend! ze zijn bijgelegd,’ verzekerde Leoninus opgeruimd.</p>
<p>‘Is het mogelijk! dat zorgelijk misverstand tusschen Leycester en onzen Mourinck, onzen geboren Prins van Oranje, een misverstand dat, naar men mij berichtte, dus hoog geklommen was, dat er openlijke en desperate strijd na volgen moest, zoo 't mij dacht?’</p>
<p>‘Juist, de uitgieting van de lang weerhouden bitterheid heeft den gloed der toorne die ze onderling voedden, gelinderd; nadat die eene wijle had uitgewoed, hebben ze reden en raad gehoor gegeven, en zijn verzoend. En om nu de mate der goede nieuwsmaren te vullen, mag ik u ook nog aanzeggen, dat de oneenigheden tusschen Zijne Excellentie en de Staten zijn gestild.’</p>
<p>‘Ik versta u,’ hernam Marnix met een droevig ongeloovig hoofdschudden. ‘Gij wilt met jolijselijke fabelen mijn afgepijnden geest verkwikken.’</p>
<p>‘Ben ik de man om te schertsen met zoo ernstige zake?’ vroeg Leoninus, ‘en tegenover u! Zekerlijk ik vertoefde te komen,
<pb n="206"/>omdat ik goede nieuwsmaren wilde brengen, maar ze uitvinden... ware te wreed en te schendig een bedrog.’</p>
<p>‘Ontschuldig me wegens mijn verslagen gemoed en versuft brein. Ik hield die verzoening voor onmogelijk, omdat de grond van die twisten in 't verschil van beginselen ligt, daarvan de twee partijen uitgaan.’</p>
<p>‘De versuftheid van uw brein blijkt wel uit dit oordeel dezer zake,’ sprak Leoninus met een fijnen glimlach; ‘doch, als vanzelve spreekt, bedoelde ik hier geene hartgrondige verzoening, daarbij de gemoederen een van zin zijn geworden voor altoos, geene verzoening als er <hi rend="i">exempli gratia</hi> tusschen ons zou kunnen plaats vinden, gesteld we werden door onmin gescheiden... Maar ik zeg de twisten zijn neergelegd en bedoel daarmede dat men zich onderling onthouden zal van hatelijke disputatiën en nog hatelijker dwarsdrijverijen, contradictiën en vexatiën, dat men voortaan zal trachten in uiterlijke eendracht te leven, ook bij innerlijk verschil van gevoelen, om met betere eenstemmigheid te handelen, ten oorbaar van de gemeene cause. Eene politieke verzoening in één woord, zulks daar tusschen staatsluiden kan plaats vinden uit aanzien van dringende belangen, bij de eischen van 't oogenblik, alschoon de wortel van hun different daarmede niet wordt uitgeroeid, toch mag men van den boom zelven betere vruchten wachten?’</p>
<p>‘Mij dunkt zoo heeft men gebouwd op een vulkaan, die ter ieder ure weer vuurbrakend kan uitbarsten.’</p>
<p>‘Dit voorwaar is toch nog respijt, als men beziet, dat we voor den gapenden afgrond stonden en geen middel hadden om uit te wijken. Zonder beeldspraak, geëerde vriend! de zaken stonden dus, dat we maar te kiezen hadden tusschen dreigenden volksopstand en den openbaren oorlog van de twee strijdende partijen en dan is het reeds veel in den nood van het oogenblik te voorzien, zonder de toekomst al te zeer te belasten.’</p>
<p>‘Zijt gij zeker van dit laatste, <hi rend="i">consultissime doctor?</hi>’ vroeg Marnix.</p>
<p>‘Met Mr. van Oldenbarneveld en de Staten ter eener zijde en den Graaf van Leycester en zijne weifelachtige Meesteres ter andere, met Maurits van Nassau in 't verschiet, wiens vurige jeugd alleen maar dient behoed te worden voor overijling en fouten, die zijne toekomst kunnen compromitteeren, durf ik hierop in gemoede “ja” zeggen.’</p>
<pb n="207"/>
<p>‘Het verlicht mij te hooren, dat gij over den toestand van onzen jongen Graaf Mourinck denkt, als ik; 't is nog zijn tijd niet, en mits niet alles bedorven zij, eer het zijn tijd wordt...’</p>
<p>‘Met Godes hulpe zal dat niet zijn; wij allen willen daartoe onze vlijt doen en geen arbeid zal mij te zuur vallen, geene zwarigheden te bang, zoo maar dát doel wordt bereikt.’</p>
<p>‘Mijne dierste wenschen daartoe! en Godes machtigen zegen daarover, dat gij het zien mocht,’ sprak Marnix geroerd, hem de hand drukkende.</p>
<p>Leoninus haalde even de schouders op. ‘Wat het <hi rend="i">zien</hi> belangt, dat zal wel niet voor mij zijn; ik ben diep in de zestig en gij kent het Duitsche spreekwoord: “als de boom is groot, is de planter dood.”</p>
<p>“Nocht' ik,” hernam Marnix, die mij reeds voele aangetast door de kwalen, die de slooping van den uitwendigen mensch welhaast zullen daarstellen, edoch Gods wille geschiede, <hi rend="i">si non nobis</hi>, <hi rend="i">saltem posteris</hi>, die troost blijft ons, oude dienaren van den Prins, die het groote werk hebben zien opvatten en daartoe de handen mede hebben uitgestoken!’</p>
<p>‘Is 't goed dat gij ze nu reeds laat rusten?’ hervatte Leoninus met zacht verwijt, ‘gij mijn jongere in jaren en mijn meerdere, ik erken het volgaarne, in veelzijdige kennis en welwikkend oordeel.’</p>
<p>‘Wat deze ruste aangaat, gij weet ik heb haar niet eigenwillig gekozen, men heeft mij nutteloos gemaakt. Ziedaar alles en de onrust van deze gezegde ruste kost mij vrij zwaarderen strijd dan menschen kunnen inzien, zulks ik ook hieraf zeggen moet: <hi rend="i">Repos ailleurs;</hi> maar de Heer die ééniglijk weet wat ons goed is, kan mij ook op deze wijze gebruiken en nuttig maken aan de nakomelingschap, want hoewel gij acht mij in ruste te zijn, ge vindt mij niet ledig.’</p>
<p>‘Wie u kennende zou dat van u denken, alleen de letteroefening in het stille boekvertrek is te licht eene taak voor uwe krachten.’</p>
<p>‘O! zeg dat niet,’ hernam Marnix met vuur, terwijl hij met zeker welgevallen naar zijne papieren omzag, en op zijn handschrift wijzende voortging, ‘gij weet niet hoeveel vlijts en gedulds, hoeveel inspanning en oefening, hoeveel levenskracht en gloed daar noodig is tot hetgeen gij een lichten arbeid acht. De wanden dezer studeercel konnen getuigen van de zorgelijke inspanning,
<pb n="208"/>van de biddende overweging, van het afmattend nadenken, dat tot zoo wichtige taak wordt geëischt, als die is, dat gewijd boek der Heilige Schrifture in Nederduitsche sprake te vertolken, of de loffelijke Psalmen Davids uit de Hebreeuwsche sprake in Nederduitsche dichten te brengen.’</p>
<p>‘Zoo late ik u aan den arbeid, sinds hij u genoegt en uwe conciëntie daarbij ruste vindt,’ hernam de Kanselier, ‘ten minste zoo 't vervolg van onze samenspreking u nietwes anders mag ingeven....’</p>
<p>‘Gij doet mij gedenken, dat ik nog veel te hooren heb,’ hernam Marnix zonder rechtstreeks te antwoorden.</p>
<p>‘De hoofdsom daarvan is dit, dat de Staten-Generaal op gisteren den Graaf eene akte van satisfactie hebben aangeboden, waarin zij het voorgevallene plooien en voorstellen op de beste wijze en waarbij zij hem verzoeken, ‘dat hij volgens zijne groote wijsheid de zaken laat doorgaan en alle misverstanden, die gerezen mochten zijn aan de eene en andere zijde, in eeuwige vergetelheid mochten begraven wezen; verklarende dat zij nooit de intentie hebben gehad om iets te doen dat de eere van Zijne Excellentie nadeelig mochte wezen, of de autoriteit denzelven opgedragen te verminderen: protesteerende heiliglijk voor God en de wereld, dat zij Zijne Excellentie eene ware en oprechte liefde toedragen.’</p>
<p>Marnix glimlachte met zekere ironie, terwijl hij dien laatsten volzin binnensmonds herhaalde en Leoninus vragend aanzag.</p>
<p>‘Er volgt: “gelijk als van te voren,” en dat geeft ons een richtige maatstaf voor de waarde der uitdrukking,’ hervatte deze, zijne bedoeling verstaande.</p>
<p>‘Hetgeen nu volgt is eene belofte, die ik hoop dat ze door nood geperst en uit levendig besef van 't belang des vaderlands zullen houden. Zij beloven: ‘‘dat zij denzelven willen eeren, respecteeren en gehoorzamen, als dat behoort, volgens de autoriteit denzelven opgedragen als Gouverneur-Generaal-absoluyt van de voorzeide provinciën; aanmerk nu wat volgt, Wellieve Heer en Vriend: ‘<hi rend="i">Niet twijfelende</hi> of Zijne Excellentie zou reciprouquelijk de gemelde Staten maintineeren in de rechten, autoriteiten en prerogativen hun toebehoorende. Verklaren voorts, dat zij een vast vertrouwen hebben op de deugd, goedheid, wijsheid en ervarenheid van Zijne Excellentie, dien zij beloven te <hi rend="i">adsisteeren</hi> in het beleid van zaken in al hetgeen hun mogelijk zal wezen,
<pb n="209"/>enz. enz. Somma het gansche stuk van 't begin af, dat den Graaf tituleert Doorluchtige Grootmogende Prins, tot aan 't einde toe, is gesteld in denzelfden toon...’</p>
<p>‘Die ootmoedig genoeg is, voor wie zich Souvereine Heeren plegen te noemen, die akte van satisfactie zou voldoende kunnen zijn, zoo de oprechtheid er van niet te verdenken ware; hetgeen in den aanvang gezegd wordt is immers in zoo klaarblijkelijken strijd met de doorgaande handelingen en gedragingen der Staten, zoo generaal als particulier, dat men de beloften voor 't vervolg nauw anders kan nemen, dan voor fraaie woorden en met woorden is er in dezen, naar ik achte, al te veel geschermutseld, zonder dat daden daarna gevolgd zijn. Ik begrijp mij niet hoe gij, dit onderscheid uit lange ervaring kennende, u tevreden kunt stellen met deze akte en er blijdschap over toont.’</p>
<p>‘Om twee redenen, primo, omdat de Graaf zelf er mede voldaan is en verklaard heeft te zullen blijven, onder goedvinden der Koningin, dat in deze oogenblikken, naar mijne gemoedelijke overtuiging, het allernoodigste was, gelijk ook de advocaat en de Staten het inzien, daar ze anders bezwaarlijk, na al het gepasseerde, zouden zijn overgegaan tot deze wijze van voldoening te geven, waar ze in hun eigen gevoel wellicht liefst voldoening vorderen zouden; secundo, omdat, in den laatsten tijd, zelfs niet de woorden meer de mate der betamelijkheid in schuldigen eerbied hielden, daar de scherpe remonstrantiën en de brieven, zelfs aan de Koningin, gelijken tred hielden met zekere arbitraire handelingen tegen 't gezag en de rechten van den Gouverneur-Generaal en ik zorge heb gehad, dat ze den burgerkrijg eerder zouden kiezen dan de verzoening.’</p>
<p>‘Zoo moet ik het mede loven, want dat eerste is de jammerlijkste plage, die een land mag overkomen en daarvoor ik hope, dat de Heere God ons land genadiglijk zal hoeden, schoon gij u herinneren zult, dat ik dit aan Barneveld heb voorspeld, maar.... verschoon mij, uw Graaf moet een armelijk brein hebben, dat <hi rend="i">hij</hi> zich met deze woorden vernoegt...’</p>
<p>‘De Graaf zou zich hiermede na al het ondervondene zoomin laten paaien als een ander, maar ik, mij middelaar stellende tusschen hem en hen, heb hem zoodanige verzekering gegeven van hun goeden wil om die door daden te laten volgen, dat hij gelooft.’</p>
<pb n="210"/>
<p>‘En gij zelf gelooft ook?’</p>
<p>‘Ik heb een geheim mondgesprek gehad met den Advocaat over eene particuliere zake des Graven, vond hem daarin meer rekkelijk, dan ik had durven hopen en ondertastte tegelijk zijne wijze van zien omtrent den tegenwoordigen stand van zaken; hij liet doorschemeren, hoe hij de noodzakelijkheid inzag van zich te schikken naar de omstandigheden, gaf verders zijne goede hoop te kennen en drukte mij op het hart die te helpen verwezenlijken, dat Leycester van het “absoluut geweld”, hem nu zoo goedschiks en zoo ruim in handen gegeven, een matig en heilzaam gebruik zou maken, dit alles geeft mij de verwachting dat hij voorneemt te helpen handhouden, wat men heeft beloofd.’</p>
<p>‘Hoe lang?’ vroeg Marnix kort, maar scherp.</p>
<p>‘Ik weet wel, dat deze verzoening geen eeuwigen vrede insluit - maar wij hebben ten minste occasie om ons toe te rusten tot een minder ongelijken strijd; daarbij op het houden zal denkelijk van nu aan ook de Koningin toezien: er is aan Hare Majesteit een allerootmoedigst schrijven afgezonden ter verschooning van het gebeurde, dat opnieuw bescherming en gunste inroept en Leycester heeft nu zelf beloofd, dat rekwest te ondersteunen, men houdt zich dus van een goeden uitslag verzekerd.’</p>
<p>‘Houdt gij in gemoede een billijken vrede met Spanje niet verkieselijk boven dit vleien en bedelen om weifelende Koningsgunst in den vreemde?’</p>
<p>‘Na al de geledene verliezen staan de kansen slechter dan ooit om een redelijken vrede te verwerven en daarbij, de haat en de afkeer van de Spaanschen is zóó groot onder 't volk, dat niemand er het eerste woord van durft reppen; en wie 't onderneemt, kan zeker zijn voor verrader gehouden te worden, ware hij ook de vroomste en vroedste des lands, de heer van Aldegonde heeft daaraf de ervaring...’</p>
<p>‘De allerbitterste, doch ik neme het als van Gods hand,’ hernam Marnix met weemoedige berusting, ‘en nu, daar het niet anders zijn kan, daar men den weg van wapenen blijft verkiezen, oft' wel niet meer kàn teruggaan, wensche ik van harte, dat de Gouverneur-Generaal ten leste de bekwame autoriteit mag houden om den oorlog met beter succes door te zetten en dat de
<pb n="211"/>verzoening moge blijken ietwes beters dan eene schijnverzoening te zijn.’</p>
<p>‘De Graaf heeft terstond van die verademing en de ruimte, die hem nu gelaten wordt, gebruik gemaakt om doortastende maatregelen te nemen tot verzekering der steden, die nu het naast aan den inval van den vijand zijn blootgesteld.’</p>
<p>‘De goede wil van den Graaf voor den welstand dezer landen is niet te verdenken,’ sprak Marnix, den Kanselier vragend aanziende.</p>
<p>‘Gewis niet, ik houde mij verzekerd, dat hij zich daarvoor offers zou getroosten en ze werkelijk heeft gebracht; hij overziet de nooden en aangelegenheden van deze landen met een schranderen en helderen blik, die men bij een vreemde niet zou wachten en toch begaat hij daartegen groote fouten uit onberaden toegeven aan gunst en ongunst, uit onhandigen trots, die eigenwillig beveelt, waar het raadplegen billijk was; hij heeft onbedacht het wantrouwen der Staten gevoed uit fierheid en eigenzin, als staatsman weet hij zijne passiën niet te beheerschen, geeft veeltijds toe aan indrukken, en bovenal laat hij zich lichtelijk vangen door hen, die hem te voren komen met een schijn van religie.’</p>
<p>‘En hij zelf is daarin ter goeder trouw?’ vroeg Marnix.</p>
<p>‘Ter goeder trouw in de doling, zou ik haast zeggen,’ sprak Leoninus met een fijnen glimlach, ‘want ik acht het eene doling voor een Prince of staatsman, zoo hij zijn particuliere gevoelen van Godes dienst en goddelijke zaken, daaraf menschen beter deden niets uit te wijzen, ten exempel stelt voor dienaren en gehoorigen.’</p>
<p>‘Wat zijne particuliere gevoelens aangaat, ik kenne die niet zóó wel om ze aan de waarheid te toetsen, doch ik zie hem de ware Gereformeerde religie krachtiglijk handhouden, zooveel het in zijn vermogen is, en dat achte ik prijselijk in een regent van deze Geuniëerde Provinciën, die ter oorzake van deze religie zoolang gestreden en zooveel geleden hebben en daarin nog zijn continueerende.’</p>
<p>‘Altoos is 't hachelijk daaraan te tornen te midden der partijschappen, die al zoovele zwarigheden daarstellen... te midden van een oorlog, die allerlei soort van eenigheid noodig maakt en in een land waar nog zooveel heimelijke volgers en goedgunners
<pb n="212"/>van het oude kerkgeloof gevonden worden, die uit vertwijfeldheid lichtelijk ééne zaak konden maken met den vijand, hun geloofsvriend!’</p>
<p>‘Men vervolge niet, maar toch men handhoude de waarheid; ik deel op dit punt het gevoelen van den Graaf en, dit doende, heeft hij eene vreeze minder, een bondgenoot meer. Het gereinigd Evangelie, de zuivere religie is <hi rend="i">Gods zaak</hi>, Hij zal beschermen wie zich die aantrekken, en wat zou de weerpartij daar tegen vermogen?’</p>
<p>‘Och of de Graaf zelf u dit zóó hoorde zeggen! hoe groot vertrouwen en genegenheid zou hij opvatten voor u! zekerlijk zou hij u weten te pressen voor zijn dienst; dan alleen zou ik hem veilig zien gaan in deze dingen, als gij aan zijne zijde stond, met zulk een raadsman zou het hem réusseeren eene vaste kerkordre daar te stellen, dan vreesde ik hem niet meer de prooi van onvoorzichtige, overijverige, zelfzoekende kerkelijken, of van schijnvromen en ijveraars, die nu al licht invloed konnen krijgen. Hoe dat goed zoude zijn! gij zijne rechter- ik zijne slinkerhand, hij de autoriteit van het Eminente Hoofd van Staat, wij de ziel die het Hoofd denkbeelden toevoerden, hoe ras zouden dan zijne Reingouds vergeten, zijne vreemdelingen ter zijde gesteld zijn. Hoe zou dit voorbeeld,- die invloed, der Generale Staten vertrouwen winnen, hoe licht zou dan de worsteling tegen Holland zijn vol te houden, indien er dan nog strijd moest zijn, indien het ons niet gelukte die provincie zachtelijk daarheen te brengen, dat ze enkel broederrechten en geen meesterseischen gelden deed jegens de anderen.’</p>
<p>‘Een fraai tafereel, dat gij mij voorschetst,’ sprak Marnix, die niet zonder groote belangstelling en in kennelijke gemoedsbeweging geluisterd had.</p>
<p>‘Wilt gij mij helpen het te verwezenlijken? Een wenk van toestemming is voldoende; laat u niet weerhouden door de vrees voor vroegere vooroordeelen; de Koningin en de Graaf hebben sinds lang geleerd, hoe zij <hi rend="i">zekere</hi> getuigenissen moeten opvatten.’</p>
<p>Marnix scheen werkelijk met zich zelf in ernstige overweging.</p>
<p>‘Neen,’ sprak hij eindelijk op een toon, die bewees, dat hij niet zonder leedgevoel afwees, wat hem aantrok, ‘neen, Leoninus! ik mag, ik kan mij niet mengen in dezen strijd van onvoorzichtigheid en willekeur tegen onrecht en dubbelheid. Neen, ik mag
<pb n="213"/>niet de hand bieden aan den vreemden heer om hem staande te houden in eene stelling, daarop men hem naar mijn gevoelen nooit had moeten plaatsen, schoon ik het gevaarlijk achte dat men hem door oneerlijke middelen daarvan zoekt te verdringen. Neen, ik mag mij niet laten verlokken door de stem der vriendschap, die maar al te licht weerklank vindt in 't arglistig harte, dat eer en staatszucht zoo licht gehoor geeft onder schijn van eeniglijk 's volks welzijn te zoeken. Neen, ik mag die zucht om de gezuiverde Kerk eene vaste gestalte te helpen geven, niet involgen; het heilige doel moet ook langs eerlijken weg bereikt worden en ik zie aan weerszijden zoo groote verwarring en vermenging van recht en onrecht, van waarheid en schijn, dat ik zelfs deze niet zou kunnen voorstaan, zonder vertreding en ontrouw van mijne beginselen.’</p>
<p>‘Zoo condemneert gij in mij dat ik blijve?’ vroeg de Kanselier, zonder eenig bewijs van lichtgeraaktheid.</p>
<p>‘Ik danke God, dat gij er zijt en eere u daarom, dat gij weet u staande te houden en rechtdoor uw weg te gaan. Gij - dat is wat anders, gij hebt van den beginne af deze zaken met een ander oog gezien, gij weet ze te beschouwen en vóór te staan met eene onzijdigheid, met een afgescheidenheid van u zelf, die ik bewonder, maar niet zou weten na te volgen, ik ben niet als gij enkel staatsman, niet als gij hartstochteloos, niet als gij... onverdacht bij alle partijen, ik hebbe mijne opiniën, mijne vriendschappen, mijne vijandschappen; ik zou in verzoekingen komen, die gij niet eenmaal zoudt begrijpen. Neen, de zaak die ik omhels, moet mij lief zijn als eene boezemliefde, moet mij eene waarheid zijn, of ik zou onbekwaam zijn haar te dienen. Zoo ik nog kon besluiten het staatstooneel weer te betreden, zou het zijn om de zijde te kiezen van onzen Mourinck, van vader Willems zoon.’</p>
<p>‘Diens cause wordt het best gevorderd als men hem nu in de schaduw laat.’</p>
<p>‘Ik voele het, dat gij waarheid zegt, en zoo zal ik mij onzijdig houden; doch hoe het mij pijnt hem te zien wegschuilen achter Barneveld!’</p>
<p>‘Barneveld treedt hem voor om hem den weg te bereiden en, in trouwe, hij treedt niet op rozen, maar om waar te zijn, ter contrarie van u, acht ik den jeugdigen vorst wat al te veel vooropgezet in dit alles.’</p>
<pb n="214"/>
<p>‘Ook dat zie ik met onrust en deernis; hier weggedrongen door Barneveld en afhankelijk gemaakt voor de Staten, ginds Leycester tegengesteld als een mededinger, of 't gelijke partuur ware en juist in eene onrechtvaardige zaak, dat nooit heil kan brengen... en als ik dan bedenke, dat de jonge leeuwenwelp zich welhaast tanden en klauwen zal voelen...’</p>
<p>‘En zeer vele aanvechting heeft om ze te gebruiken,’ viel Leoninus in.</p>
<p>‘Leider! wie staat er nevens hem om die vroeg ontwaakte aandrift te matigen?’</p>
<p>‘Menig trouw vriend van zijn Hoogloffelijken vader; en geloof me, Barneveld is hem een goed leidsman; Hohenlo daarentegen is een onbetrouwbare voorganger en een slecht exempel; daarom acht ik het voor hem geene schade, dat zijne verzoening met den Graaf hem nu als vanzelf ietwat van dezen verwijderd zal houden...’</p>
<p>‘Zoo is de verzoening met Hohenlo nog niet getroffen? Ik had van pogingen daartoe hooren spreken.’</p>
<p>‘Hohenlo blijft onverzoenlijk, ja zelfs weigert hij zich te komen verantwoorden aan den Graaf van Leycester; hij acht zelfs reparatie te mogen vragen en blijft halsstarrig loochenen, dat van zijnentwege verzuim of opzet heeft plaats gehad, hij zegt zijne verantwoording door den druk ruchtbaar te zullen maken, doch weigert gehoorzaamheid en rekenschap te geven aan den Gouverneur-Generaal.’</p>
<p>‘Dat reeds zou men voor rebellie kunnen verklaren, ware 't niet, dat alle wetten en rechten in deerlijke confusie waren, zulks men nauw weet, wie gehoorzamen moet en wie gebieden.’</p>
<p>‘Hiervan ligt principaallijk de schuld bij de Staten van Holland, die van Leycesters afwezen en zijne onvoldoende mesures gebruik hebben gemaakt om, onder schijn van de orde te herstellen, conquesten te doen op het gezag van den Gouverneur-Generaal, die allerlei netelige kwestiën hebben daargesteld en als de fondamenten van geheel het gouvernement hebben losgewroet.’</p>
<p>‘Zoo gaat het als men eens op een verkeerden weg is.’</p>
<p>‘Maar we hopen thans op den rechten weg te zijn. De Graaf is nu zoo welcontent met alles en over allen, dat hij op 't verzoek van de Staten en op voordracht van den Staatsraad, een bevelschrift heeft laten afkondigen, dat verbiedt kwaad te spreken, zoowel
<pb n="215"/>van de Staten-Generaal en Provinciaal, als van de Koningin en hem zelf, iets dat gansch niet overbodig was.’</p>
<p>‘Ik heb daarvan gehoord. En nu, wie bracht eigenlijk de verzoening tot stand tusschen Mourinck en den Graaf, gij zeker zijt er niet buiten?’</p>
<p>‘Ik heb te allen tijde aan weerszijden tot vrede gemaand en ik weet voorzeker, dat de Advocaat nog vóór het verlies van Sluis, Maurits heeft geraden en door de Staten laten aandringen goede correspondentie met Leycester te houden, dat toen allermoeielijkst was, gemerkt het innerlijk misvernoegen nog fel blaakte en brandde; doch bij den twist, tijdens het verhoor van de officieren en scheepskapiteinen van Sluis, kwam de uitbarsting, maar gij zult dat weten. Voorts, nadat de hooge woorden en felle dreigingen waren gewisseld, waren ze opnieuw, malkanders presentie vermijdende, op zulke wijze als ze voormaals gedaan hadden, totdat de Groot-Admiraal Charles Howard, hen eens, bij geval in hetzelfde vertrek samenvindende, bad de eer te mogen hebben hen te veraccordeeren en het met goede woorden en ernstig vermanen zóóver bracht, dat ze tot elkander kwamen en Leycester Maurits omhelsde met iets als teedere vaderlijke genegenheid, die onze jonge Oranjetelg beantwoordde door hem met kinderlijken eerbied alzóó te noemen.’</p>
<p>‘Dat is voorwaar een heugelijk en treffend voorval, alleen, dus verteld, heeft het eenige duisterheid, hoe toch vonden zij zich dus samen in een vertrek, die, als ge zeidet, opzettelijk elkanders presentie waren mijdende?’</p>
<p>‘Eilieve, men kan u ook niets verhelen,’ glimlachte Leoninus. ‘Begrijpt ge dan niet dat er afspraak bestond tusschen een paar welwillende en vredelievende vrienden aan weerszijden, dat bij exempel en om iemand te noemen, de Advocaat zich, in de vergaderzaal der Algemeene Staten, over eenig belangrijk punt onderhouden kon met Zijne Genade van Nassau, tot op het oogenblik zelf, dat de Graaf van Leycester, die op dat pas in het hof van Zeeland gehuisvest was, in gezelschap van den Admiraal en nog iemand...’</p>
<p>‘Misschien wel den Kanselier van Gelderland?’</p>
<p>Leoninus glimlachte opnieuw en boog toestemmend, ‘daar binnen trad. Courtoisie dwong toen den Graaf van Nassau te blijven en Zijne Excellentie van Leycester te groeten; discretie gebood
<pb n="216"/>ons overigen haastig ter zijde te gaan, zoo bleven de twee vorstelijke Heeren genooddrukt samen en de Admiraal kon zijne officie doen.’</p>
<p>‘En zou 't nu wel gaan tusschen die beiden?’</p>
<p>‘Maurits is te jong en te rond om achterdocht en haat te blijven kweeken. Leycester is zeer bekwaam harten te winnen als hij het wil, en hij toont hem veel genegenheid, noodigt hem ten middagmaal, ze rijden samen uit en hij heeft hem het eerst zijn voornemen vertrouwd, om tot Dordrecht verblijf te nemen en daar de Staten samen te roepen, en hem verzocht de prinses Douairière herwaarts te nooden, met andere aanzienlijke dames, die komen zullen; niet zonder te laten doorschemeren dat hij weer hope koestert eenmaal zijne gemalin bij zich te hebben, zulks ik geloove, dat die zaak geklonken is, doch.... ik hoor iemand herwaarts komen.’</p>
<p>‘Dat zal <hi rend="i">Noster doctissimus Florentius</hi> zijn, die mij somwijlen behulpzaam is bij mijn onderzoek en studiën, dat ik geene kleine winste acht, als gij denken kunt, hier in mijne afzondering, waar ik verstoken ben van allen omgang en samensprekinge met geleerden en luiden, die de letteren beoefenen, terwijl uwe bezoeken dus zeldzaam zijn en ons onderhoud dan zoo ras valt op de belangen des vaderlands, dat er tusschen ons van de letteren geene vrage kan wezen. Doch, al vond ik mij omringd van de eêlste vernuften des lands, toch zou hij onder hen voor mij zijne voorname plaatse hebben, want zijne kennis is het minste, dat men in hem moet liefhebben en prijzen... en zijne singuliere vroomheid...’</p>
<p>‘Wil nu daaraf zwijgen, want daar is hij zelf.’</p>
<p>Zoo ras Gideon binnentrad, werd hij met een vriendelijken morgengroet door Marnix, met eene vaderlijke omhelzing verwelkomd door den Kanselier, die evenwel, nadat er eenige meer gewone vragen en antwoorden gewisseld waren, op eenigszins veranderden toon tot hem zeide:</p>
<p>‘En nu, mijn welwaarde! hoe staat ge met de Collega's?’</p>
<p>Hoewel er geenerlei scherpe uitdrukking in de vraag werd gelegd, trof die Gideon toch onaangenaam; hij wist het uit vroegere ondervinding, daarin lag een stil verwijt. Zonderling! de zeer vrijzinnige, hoog verstandige Kanselier, de Stoïsche wijsgeer bij uitnemendheid, die matiging wist te gebruiken in alles, en zelfbeheersching kon oefenen boven het menschelijke bijna, die bij
<pb n="217"/>allerlei wichtige belangen, eigene inzichten en gevoelens kon ter zijde stellen, om zich op het standpunt van anderen te verplaatsen; deze man had juist tegen Gideon eene grieve opgevat, waarover hij zich nooit volkomen kon heenstellen. Het was deze, dat de jonge doctor zich aan de studie van de theologie had gewijd en als Evangeliedienaar was opgetreden. Als voogd had Leoninus toegelaten, wat zonder dwang noch onbillijkheid niet meer te veranderen was, als vriend had hij beloofd te vergeven, doch juist uit oorzaak van zijne groote vriendschap ging hem de krenking dieper dan hij zelf wist. Op Gideons toekomst had hij verwachtingen gebouwd voor zijne grijsheid, als hij op geen zijner eigene zonen had gevestigd. Zijne samenwerking, de bijstand van zijn helder oordeel, van zijne veelzijdige kennis, waren als de bondgenooten, die hij zich meende verzekerd te hebben voor den kwaden tijd. Gideon zou naast hem gaan, totdat hij hem zijne plaats kon doen innemen; zoo zou hij zich zelf niet overleven, maar herleven in dien waardigen opvolger, die het vaderland zou liefhebben en dienen als hij zelf, en nu, wat was er van die hope geworden? De jonkman had niets willen dienen dan de kerk, eene zaak, die de Kanselier bijna eene schadelijke, of ten minste eene nuttelooze achtte; hij had hem de medebroeder zien worden van die kerkdienaren, die op allerlei wijze het reeds zoo moeielijk Staatsbestuur nog meer bemoeielijkten door het opwerpen van netelige en onvoorzichtige vraagstukken, die in zijn oog zoowel ijdel als vermetel schenen. Kerkdienaren, die hem zelf bij den Graaf hadden verdacht gemaakt, op zulke wijze dat er punten waren, waarop Leycester hem nimmermeer zijn vertrouwen schonk en belangen, waarover hij hem nooit meer toesprak, en waarin hij den Graaf besluiten zag nemen, die een man als de Kanselier zoowel gevaarlijk moest achten voor het algemeen belang, als gewaagd in de bijzondere positie van den Algemeenen Landvoogd. En Gideon stond nu aan hunne zijde, 
had bij meer dan ééne gelegenheid getoond te wenschen, wat zij wenschten, voor te staan, wat zij voorstonden, al had hij nooit eenigen onwettigen of zelfs aanmatigenden stap door hen gedaan, gebillijkt of nagetreden. Ook was de smart over die teleurstelling zóó groot geweest, dat zij de mate zijner gewone lankmoedigheid was te boven gegaan en er een geheime verbittering in zijne ziel was ingeslopen, die zich somwijlen uitdrukte in een woord of in een blik, ondanks zijne
<pb n="218"/>groote liefde voor den jongen man, ondanks zijne hooge waardeering, of eigenlijk juist daarom; hoe meer hij voelde, wat hij in hem verloren had, hoe meer de spijt daarover zich gelden deed, en zoo gleed er soms een zijdelingsch verwijt over zijne lippen, te midden van de uitdrukking eener vaderlijke teederheid. Gideon voelde het, hij vergiste zich niet in de oorzaken dezer verwijdering en het was hem tot groote droefheid, want hij wist, dat hij ze niet kon wegnemen.</p>
<p>De grondoorzaak lag te diep, hij voelde dat er meer was dan de teleurstelling van den Staatsman, van den pleegvader; het was de innerlijke vijandschap van den wijsgeer tegen het stellig Christelijk beginsel, dat Gideon tot de keuze van zijn stand had geleid, het was de vijandschap van den deïst, tegen den geloovige, die het Evangelie als Goddelijke Openbaring heeft aangenomen, het was de vijandschap van den strengen en fieren moralist tegen de verootmoediging van de leer des kruises. Neen, Gideon kende den Kanselier te goed en achtte hem te hoog om niet te weten, dat er iets anders lag tusschen hem en zijn pleegvader, dan dit ééne dat hij zijne wenschen had teleurgesteld en zich gevoegd had in de rij van lieden, die hem ondienst hadden gedaan, - de man die met Granvelle en met Alba had weten om te gaan, terwijl hij de vriend was van Aldegonde en de dienaar van Oranje, - de man, die voor Leycester's rechten streed, zonder op te houden Barneveld en de Staten degelijke diensten te doen en hun goeden raad te geven, - die man was te onbekrompen om door de kwade diensten en de onvoorzichtigheden van eenige kerkelijken dus verbitterd te zijn, dat hij er den zoon zijner ziele om miskennen zou. Maar dat die pleegzoon, zijne hoop en zijn trots, eene zóó bepaalde keuze had gedaan voor een vorm van eeredienst, dat hij zijn leven en alle zijne krachten wilde wijden om ze voor te staan, terwijl hij, die de hevigste stormen van den religietwist had doorleefd, als éénig resultaat van zijne ervaringen en beschouwingen besliste, ‘dat, daar men niet weten kon hoe de Godheid wilde gediend zijn, men dit punt aan de Opperste Wijsheid en de Engelen moest overlaten,’ zonder van zijne zijde verder moeite te doen om te onderzoeken, of het die Opperste Wijsheid ook kon behaagd hebben om zich van harer waardige middelen te bedienen, om voor Zijne schepselen die onzekerheid op te lossen. Hier lag de groote klove en zij
<pb n="219"/>was door Gideon niet aan te vullen. Machtiger dan hij moest die omkeering werken en zou het eeniglijk vermogen.</p>
<p>En zeker, als men die twee persoonlijkheden naast elkander stelt, dan ziet men, dat alles Gideon moest terughouden van zulke proefneming. Hij, - die van zijne eerste kindsheid af had geleerd, de oogen met vertrouwen, met eerbied op te heffen naar die hooge achtbare gestalte, die opgevoed was, om het zoo eens uit te drukken, in de liefde, in de vreeze van dien man; hij, die als knaap, als jonkman, zich geen dier gevoelens had behoeven te ontwennen, maar die ze tot bewondering had zien stijgen, naarmate zijn eigen oordeel rijpte, - hij zou nu tot dien man gaan, die hem kon wijzen op een zestigjarig leven van de reinste zedelijkheid en van de hoogste krachtsinspanning en van de zeldzaamste zelfbeheersching, bij 't vervullen van groote plichten; hij zou tot dien man gaan en hem zeggen: ‘dat, wat gij in uw hart hebt jegens mij, is zonde, is niet een tegenzin tegen eenige kerkelijken, niet de tegenzin tegen een stand of een geloofsvorm, maar 't is een innerlijke afkeer van God, Dien ge niet kent; van Wien ge u eigenwillig gescheiden vindt, omdat gij Hem niet kennen wilt in Christus, Zijnen Zoon, door Wien men ééniglijk tot Hem komt. Neen, voorwaar! zoo noodig het was, dat die waarheid hem eenmaal ter oore kwam, zoo ijdel zou het geweest zijn, indien Gideon den onverstandigen ijver had gehad haar uit te spreken. Eens had hij den strijd met den Kanselier moeten wagen, ten tijde dat er vrage was van het involgen zijner keuze en hij had toen gestreden met al den ernst en met al den gloed, waarmede zijn geloof en zijne liefde hem kon bezielen, maar hij had geenszins de zege behaald; de Kanselier had hem alleen zijne begeerte ingewilligd, met het fiere en goedhartig mededoogen van den sterkere en wijzere, die den zwakke toegeeft, om hem niet tot wanhoop te brengen. Sinds dien tijd had de jonge leeraar besloten elken strijd over deze punten te vermijden met den Kanselier, zoolang daarbij sprake kon zijn van hem zelf. Daarom ook smartte hem zoo diep ieder 
woord of iedere blik, die van die innerlijke verwijdering getuigde en dat hem als uitlokte tot een strijd, dien hij niet meer durfde aangaan. Wij weten toch, dat het hem niet ontbrak aan moed; hem, die Reingoud had getrotseerd te midden van diens vertwijfeling over zijn val; die ondernomen had de woeste Fabian tot het besef harer plichten te
<pb n="220"/>brengen; die Pescarengis niet had gespaard, schoon hij weten kon, welke orkanen daar stormden in diens verscheurd harte; maar het was de vreeze der liefde, de éénige waarvoor Gideon vatbaar was, die hem terugschrikte waar het Leoninus gold, die voor hem stond in al de majesteit der onschendbaarheid. Hem kwetsen scheen hem heiligschennis, bovenal, omdat het hier niet tot heilzame heeling zou zijn.</p>
<p>Men begrijpt nu Gideons aarzeling en zijn ontwijkend antwoord.</p>
<p>‘Achtbare Heer! als ge weet, was ik te Sluis samen met Dominus Gillis van Houten, een eenvoudig man, maar een oprecht Christen, die mij in alle opzichten broederlijk heeft bejegend, en mijn zwakken bijstand bovenmate heeft gewaardeerd; vorders, met den welwaarden Chrétien le Blocq, Waalsche Predikant, met wien ik alleszins eenstemmig en eendrachtig heb kunnen leven, en nu...’</p>
<p>‘Hier op West-Souburg heeft hij geenerlei aanraking met de collega's;’ viel Marnix lachend in, ‘ik zucht nog altijd om een goeden prediker op mijne heerlijkheid en de nageburen vermijden mijn huis.’</p>
<p>‘Doctor Florensz weet wel dat mijne vraag eene andere intentie had, dan weetgierigheid naar zulke bijzonderheden,’ sprak de Kanselier met een onderzoekenden blik op Gideon, maar deze, hoewel tot lijdzaamheid besloten, wilde toonen dat hij niet gansch weerloos zou zijn.</p>
<p>‘Ware mij de vraag door Mr. Dirk Coornhert gedaan, voorzeker ik zou daar eenige diepere intentie zoeken en ik zou dan vreezen, dat strijdlust meer dan belangstelling die had ingegeven; doch aan doctor Elbertus Leoninus; diens vredelievendheid tot een spreekwoord is geworden, mag ik geen nevenbedoelig toeschrijven, zonder hem onrecht te doen.’</p>
<p>‘De uitwijking is niet kwalijk gevonden, alleen het spijt mij, dat gij die hebt <hi rend="i">gezocht,</hi> Gideon,’ hernam de Kanselier, even de schouders ophalende. ‘Ik ben volkomen zeker, dat gij mijne intentie niet misverstaat, de vraag was minder simpel dan zij scheen en, zoo gij acht dat zij elementen van twist insluit, ik bemin den vrede niet in die mate, dat ik daarom vermijden zou haar te herhalen, alleen ik wil een antwoord en geene uitvluchten.’</p>
<p>‘Dit is eene uitdaging, achtbare Heer!’ sprak Gideon, beurtelings kleurend en verbleekend, ‘wel dàn, het zij! belief alleen
<pb n="221"/>te considereeren, dat gij zelf het alzoo hebt gewild en of ge het nog daartoe noodig acht, dat de edele Heer Marnix, dien ik mijn bondgenoot achte, getuige zal zijn van ons verschil.’</p>
<p>De Kanselier hief het hoofd op met zekere koele verwondering, als zeide Gideon hem iets, dat gansch buiten den kring van het onderhoud lag.</p>
<p>‘Ons verschil! maar dat er tusschen u en mij differente opiniën bestaan omtrent zekere poincten, zal toch hier wel niets ter zake doen en waarom zou de edele heer Marnix, ons beider vriend, niet mogen weten, wat er schort tusschen u en uwe medebroeders, de kerkelijken?’</p>
<p>‘Belangt het zoo iets!’ riep Gideon, zonderling verrast,‘dan verklare ik in volle oprechtheid, geen antwoord te kunnen geven.’</p>
<p>‘Zoo weet gij dan niets van 't geen er tot Utrecht is voorgevallen in uwe absentie?’</p>
<p>‘Niets wete ik dan van eenige zwarigheden, die Jacoba aandreven om hier tot West-Souburg eene wijkplaats te zoeken.’</p>
<p>‘Ook ik begrijp niet waarop ge doelen kunt,’ voegde Marnix er bij.</p>
<p>‘Zoo zal ik ontheologische staatsman nog wel kerkgeschiedenis moeten doceeren voor het gehoor van twee voorname Godkundigen,’ hernam de Kanselier; ‘zoo zet u dan, mijne heeren en leent mij een aandachtig gehoor. Allereerst betuige ik mijne blijdschap, dat onze doctor Gideon Florensz zich gansch onkundig betuigt van 't geen daar is geschied, daar er aan zijne waarwoordigheid niet te twijfelen valt en het daarbij ondenkelijk is, dat een persoon van zijn karakter, wezende schuldig aan 't geen hem te laste wordt gelegd, dus onbekommerd zou zijn over de gevolgen.’</p>
<p>‘Betreft het alleen iets, dat mij te laste wordt gelegd,’ viel Gideon in, die in zekere spanning had geluisterd, ‘dan kan het toch wel niets zijn dan eene lichte zake.’</p>
<p>‘Niet wetende in hoever gij, kerkelijken, alle zaken licht acht in vergelijking met die, welke gijlieden bij uitsluiting de hoogere noemt, durf ik niet bepalen wat het zijn kan in uwe schatting; - alleen rebellie tegens de bestaande autoriteit, ophitsing der burgeren onderling, samenzwering tegen de openbare ruste en bondgenootschap met dezulken, die dat alles beraamd hebben en, bij aanvang, hielpen executeeren, wordt, naar de gewone begrippen der burgers van een Staat, voor geene lichte zake gehouden.’</p>
<pb n="222"/>
<p>Gideon glimlachte. ‘Dat zijn geen dingen waarvoor ik bekwaam ben, noch waarvan mijnheer Leoninus mij kan verdenken.’</p>
<p>‘Het komt er hier niet op aan wat ik geloove, doch 't geen men u aantijgt...’</p>
<p>‘Met geen bewijs van waarheid voor 't minst,’ hernam Gideon fier.</p>
<p>‘Altijd met genoeg <hi rend="i">schijn</hi> daarvan om uwe collega's tot de resolutiën te brengen, daaraf ik oordeelde dat gij reeds kennis droegt.’</p>
<p>‘Welke resolutiën? Uit barmhartigheid, spreek het op eenmaal uit.’</p>
<p>Maar de Kanselier gaf geen gehoor aan die bede; aan zijn onbewegelijk gelaat kon men niet zien of het was uit deernis, dan wel met de bedoeling om het geduld van den jongen man op eene overzware proeve te stellen. Hij zweeg tot groote ergernis van den vurigen Marnix, die nu uitriep: ‘Maar in 't eind, Heer en Vriend, zoo ik niet wist hoe na onze Gideon u aan 't harte lag, zou ik meenen, dat gij, naar 't gebruik van de Roomsche inquisitie, uw lust vondt hem uit te vragen door martyrisatie.’</p>
<p>De Kanselier antwoordde ook Marnix niet; hij was opgestaan en, de hand op Gideon's schouder leggende, zag hij hem aan met eene uitdrukking van liefde, die niet te miskennen was, terwijl hij sprak met zachten ernst: ‘Ik zie het u aan, dàtgene wat ik zeggen wilde kunt gij nu niet dragen; zoo zullen wij trachten dit onweer van uw jong hoofd af te weren, eer het losbarst; toen ik mij stelde u van deze dingen te spreken, was het in de hope bij u afkeerigheid te vinden van deze luiden en hunne zaak, op zulke wijze, dat gij gezind zoudt wezen van den kerkedienst afstand te doen...’</p>
<p>‘Ik herken de oude genegenheid van mijn achtbaren voogd in dit verlangen,’ hernam Gideon getroffen; ‘gave God dat zij zich op andere wijze wilde uitdrukken; nu moet ik haar teleurstellen. Die gezindheid, Heer Dokter, zal nooit bij mij gevonden worden, sinds de roeping die ik volgde, niet afhankelijk is van uiterlijke omstandigheden.’</p>
<p>De Kanselier haalde even de schouders op en wierp een veelzeggenden blik op Marnix. ‘Maar indien nu de uiterlijke omstandigheden zelve dus samenzwoeren tegen datgene wat gij uwe roeping noemt, dat uwe positie onhoudbaar werd, - indien de handelwijze van hen, die zich uwe medebroeders noemen, in die
<pb n="223"/>mate hatelijk en ergerlijk bleek, dat zij zelfs de cause der religie, zooals gij die verstaat, meer schaadde dan baatte...’</p>
<p>‘Eilieve, goede heer!’ viel Gideon in, ‘moet men dan eene cause verlaten, omdat zij slecht wordt gediend? dat voorwaar hebt gij mij door uw exempel niet geleerd.’</p>
<p>De zin voor billijkheid sprak te sterk in den Kanselier dan dat hij ontwijkend kon antwoorden.</p>
<p>‘Zekerlijk neen, doch het particulier geval kan zich opdoen, dat men gefrustreerd in zijne opiniën en verwachtingen, door afgunst en lasterzucht gedreigd, tot de overtuiging komt, dat men de cause, die men voorstaat geene winst doet met te blijven en dus vrijwillig ter zijde treedt... aleer....’</p>
<p>‘Dat zal ik nooit doen, denkende hoe groote ergernis een zulke afval zou kunnen geven en vertrouwende, dat een zwak, doch getrouw dienaar, ondanks alle calamiteiten en verkeerdheden, nog wel altijd iets goeds zal vermogen in den dienst van zijn Heer en bovenal, daarin volgende Christi voorbeeld, die ook niet den tempel is geweken, schoon daar farizeën en sadduceën op de stoelen van Mozes zaten. Ik bid u, achtbare Heer, laat af van deze proeve; hoe zoudt gij zelf mij oordeelen, zoo ik haar niet kon doorstaan?’</p>
<p>‘Dus volhardt ge te blijven! Zoo is het aan mij te zorgen, dat men u niet uitwerpe.’</p>
<p>‘Maar het is toch ondenkelijk, dat de vervolging tegen dezen vromen jongen man zich tot daartoe zou <hi rend="i">kunnen</hi> uitstrekken,’ merkte Marnix aan, terwijl Gideon zwijgend den onrustig vragenden blik naar Leoninus ophief.</p>
<p>‘Ei, wat ge hardhoorend zijt, nobele vriend! zou ik gesproken hebben als ik deed, zoo men het niet alreede had ondernomen?’</p>
<p>‘Mijn zoon, mijn Gideon! laat dit u niet al te zeer ontroeren. Ik kan die bleeke verve op uwe kaken niet zien. Wees zeker, dat men hierin niet verder zal gaan, dan ik het lijden zal, dat ik uw goeden roep en eere ter harte neem en niet zal toelaten, dat men die schende op eenige wijze...’</p>
<p>Gideon was werkelijk doodsbleek geworden; hij liet het hoofd moedeloos neervallen, drukte beide handen tegen het hart en sprak half luid: ‘Wat heb ik hun gedaan, dat ze mij dus haten!’</p>
<pb n="224"/>
<p>‘De discipel is niet meerder dan zijn meester,’ sprak Marnix met eene bewogene stem, zijne hand vattende, ‘de boozen en schijnheiligen hebben den Heer gehaat, zonder recht of reden, desgelijks ook in onzen tijd...’</p>
<p>De Kanselier nam zijne andere hand en sprak: ‘Waarom ze u haten? Maar dat is licht te verklaren. Omdat zij in u den betere hebben onderkend, den meerdere in wijsheid, in talent, in deugd; omdat zij zich met huns gelijken reeds kwalijk verdragen kunnen, hoeveel te meer waar ze naar zulke meerderheid moeten opzien. Hierin zijt ge gekomen, omdat ge tegen mijn raad en gehoor gevende aan de opgewondenheid van jeugdige fantasiën, u begeven hebt tot den dienst eener zaak, die kwestieus genoeg op zich zelve, nog daarenboven het nadeel heeft van gediend te worden door dezulken, die huns persoons gevoelens en belangen in de plaats stellen van 't geen zij geacht worden te dienen, - die een geestelijk rijk verkondigen, dat ze alevel met allerlei vleeschelijke wapenen voorstaan. Nu is gebeurd, wat ik heb voorzien, en... zal ik oprecht zijn? waarop ik had gerekend, toen ik u, krachtens mijn recht van voogdijschap, een proefjaar heb opgelegd, waarvan ik hoopte dat de ervaringen u als vanzelf tot het inzicht zouden gebracht hebben, dat gij en die luiden niet bij den ander pastet. Voorvallen, die bij geen menschen waren te voorzien, nooddwongen mij dien eisch op te geven; gij aanvaardet het ambt van tijdelijk leeraar tot Utrecht en daartoe moest gij u voor goed verbinden aan het leeraarsambt. Wetende, dat in 't eind eene leeraarsbediening geen priesterwijding is en niet onwederroepelijk behoefde te zijn voor het leven, liet ik u uws weegs gaan, hopende dat gij eenmaal ontnuchterd van uwe schoone geestelijke droomen en ontmoedigd door de bitterheden van de werkelijkheid, den wensch zoudt slaken naar bevrijding van den kerkelijken band.... Dit oogenblik stond, dacht me te komen na de overgave van Sluis... losgemaakt van de bediening bij de Utrechtsche gemeente... zijt ge buiten alle verbintenis...’</p>
<p>‘Ik ben niet losgemaakt van mijne bediening tot Utrecht; ik had mij slechts voor eene wijle verwijderd met goedvinding van de consistorie...’</p>
<p>‘Terwijl mijne gedachten hierover gingen,’ vervolgde de Kanselier, ‘gevalt het zoo, dat ik een onderhoud heb met zekeren
<pb n="225"/>Engelschen heer, Sir William Edmund, door Mylord aan den Graaf van Nieuwenaar gezonden om kennis te nemen van eenige grieven, dien heer in zijn gouvernement aangedaan. Sir William had verstaan, dat de kerkelijken het bijster geroerd hadden tot Utrecht in Mylords absentie en bij de optelling der namen van de rebellische heethoofden, noemt hij ook den uwen.’</p>
<p>‘Maar de Generaal Norrits kan met een enkel woord ophelderen, hoe <hi rend="i">ik</hi> het juist geweest ben, die het oproer hielp stuiten,’ viel Gideon in, met zeker ongeduld over de aantijging.</p>
<p>‘De Generaal Norrits kan niets ophelderen, hij is zelf naar Engeland teruggeroepen en is er gevangen onder presumtie van door kwade praktijken de zaken in Utrecht verachterd te hebben! en gij, mijn waarde! beloof me dit eene, aanhoor alles, wat ik nu zeggen ga, met de kalmte en de zelfbeheersching, die ik weet, dat gij u eigen hebt gemaakt en betreur in dit alles niets dan uwe eigene keuze. Mijne aandacht, eens op dit punt gevestigd zijnde, bleef ik een waakzaam oog houden op alles, wat Mylord uit Utrecht werd medegedeeld nopens de kerkelijke aangelegenheden, en ontwaarde als nu, dat men u daar allerlei strijdige handelingen en misdragingen toedicht. De één beschuldigt u met de Duifhuisianen te heulen en naar verandering in de Utrechtsche regeering gestaan te hebben, om die vernietigde kerke te helpen redresseeren tegen wil en intentiën van den Gouverneur-Generaal.’</p>
<p>‘En tegens de kerkordre! Voorwaar, daar ik zelf vóór gestemd heb, en voor wier invoering ik heb geijverd?’ riep Gideon met verontwaardiging.</p>
<p>De Kanselier glimlachte en vervolgde: ‘Ook zijn er anderen die dit <hi rend="i">niet</hi> van u kunnen gelooven, maar die het er integendeel voor houden, dat gij zoudt zijn een heimelijk Spaanschgezinde, een Jezuïetisch priester, die met licencie van zijne Oversten als Protestantsch predikant verkapt, met eene non huist onder pretext van hijlik en die het zaad van de onzuivere leeringen, supersticiën en dissensiën gingt strooien onder de goede tarwe, die de zuivere Gereformeerde herders hunnen leeken toedienen... en die zich in de troebelen van de Utrechtsche samenscholing heeft gemengd om...’</p>
<p>‘Misschien wel om den Paus van Rome Bisschop van Utrecht
<pb n="226"/>te maken,’ viel Marnix in met ironie, ‘zoo iets is zoo recht een staaltje van zijn aard;’ maar Gideon kon niet glimlachen om de scherts, zijne stem getuigde van de smartelijkste gewaarwordingen, toen hij zeide: ‘Die ongerijmde aanklachten vernietigen immers elkander door hunne strijdigheid...’</p>
<p>‘Voor wie zijn goed oordeel gebruiken wil en uit eerlijke oogen wil zien, voorzeker,’ hervatte Leoninus, ‘maar daarop was het nu eigenlijk in dezen niet aangelegd; het was aangelegd om u inderhaast onder eenig plausibel voorwendsel voor altijd den Utrechtschen kerkedienst te ontzeggen en, zoo mogelijk, van 't leeraarsambt af te zetten! en daartoe waren deze aantijgingen en nog vele andere meer, te zottelijk en te breed om nu hier op te tellen, vrij dienstig; men neemt bij zulke occassie van alles iets, mengt dat kwaad samen en vermengt het met feiten, die niet zijn tegen te spreken, als uwe aanwezigheid bij het oproer, uwe ongewone leefwijze met uwe vrouw Jacoba, de bijzonderheid, dat dit arme kind somtijds vergeten heeft haar sluier af te leggen en misschien hier of daar een krucifiks behouden heeft; de bezwarende omstandigheid, dat de Duifhuisianen uw dienst bij uitnemendheid schijnen gezocht te hebben, dat er Roomschen bij u zijn uit- en ingegaan; de zeer wichtige waarheid, dat gij nooit van den predikstoel de aandachtigen tot den dienst van den Graaf van Leycester hebt opgewekt...’</p>
<p>‘Zeer zeker niet, ik stond daar om tot den dienst van een anderen Heer te vermanen...’</p>
<p>‘Genoeg, dat alles te zamen heeft eene vrij volledige akte van beschuldiging tegen u daargesteld, die gij lezen kunt, als ge in mijn eigen kabinet zult zijn en die bij de eerwaarde Heeren van de Hoogloffelijke consistorie de overtuiging gevestigd heeft, dat gij niet langer behoordet van de hunnen te zijn; ingevolge die uitspraak van gezegde consistorie, is er op hare voordracht door de Classis van Utrecht eene resolutie genomen om u niet weder tot uw dienst toe te laten in de stad noch provincie...’</p>
<p>‘En men heeft dat besluit kunnen nemen zonder mij te hooren, zonder mij ter verantwoording toe te laten!’</p>
<p>‘Ja! indien het om recht te doen ware geweest, maar daarvan was in dezen de vraag niet! Daarbij, men heeft u opgeroepen en gij zijt niet verschenen....’</p>
<p>‘Ingesloten in eene nauw belegerde vesting! <hi rend="i">en men wist dit.</hi>’</p>
<pb n="227"/>
<p>‘Wel zeker! en daarom zijt gij bij contumacie veroordeeld; de afwezenden hebben ongelijk, dat gaat door en dat wist meester Modet ook wel, toen hij dit dreef. Modet, die zich verzoend heeft met den Graaf van Nieuwenaar, hoewel hij eene schandelijke intrige tegen hem had aangelegd en die niets zoozeer vreest dan uwe wederkomst te Utrecht, die zijne zaken aan 't licht zou brengen.’</p>
<p>‘Dat een Modet zoo iets kan doordrijven is mij verklaarbaar, maar dat een Helmichius daarmee heeft kunnen instemmen bedroeft mij in 't harte.’</p>
<p>‘Wie zegt u, dat hij heeft ingestemd, doch hoe zou hij alleen dat konnen tegenhouden? de vromen en wijzen hebben te zulker occasie meestal de minderheid. Daarbij, hij kan misleid zijn. Men moet veel tijd, veel scherpzinnigheid en veel goeden wil ten beste hebben om de onnoozelheid te onderkennen van iemand, die door alle partijen gelijkelijk wordt belast.’</p>
<p>‘Hoe kunnen die allen mij belasten, ik heb mij met geene partijschappen in 't geheel ingelaten!’</p>
<p>‘Daar hebt gij het juist! Ge hebt u onzijdig gehouden! en zijt daardoor als de vledermuis door niemand voor den hunnen erkend. Zoo gij u aan eenige partij hadt aangesloten (ik geef den raad niet, ik zeg alleen was is) zoudt ge toch altijd zekere bondgenooten gehad hebben, die belang hadden bij uwe eere, bij uw voorspoed, die in uwe zaak de hunne zagen aangevallen en zouden verdedigen, die uwe deugden verheffen, uwe goede daden in 't licht stellen zouden, de calumniën hielpen weerstaan en de verdichtselen logenstraffen konden. Nu stondt ge alleen, niemand had er belang bij u te verweren en ieder kon vreezen er iets van het zijne bij in te boeten, zoo hij u hielp handhouden...!’</p>
<p>‘Partij te kiezen voor ietwes anders dan de Christelijke waarheid en verdrukten of onnoozelen, voegt mij niet naar de begrippen, die ik heb van mijn stand, doch, mij dacht, de Christelijke liefde zou toch sommigen moeten bewegen den goeden naam van een broeder te verweren in zijne absentie.’</p>
<p>‘Ja! de Christelijke liefde, zooals <hi rend="i">gij</hi> die verstaat, regeerde die de wereld, men mocht rustig vredestractaten sluiten, de soldaten naar huis laten gaan, hunne bezoldiging aan de Godshuizen schenken en verders zonder justitie of politie den Staat beheeren, doch zoover zijn we nog niet. Het is met de Christelijke
<pb n="228"/>liefde, als met de ware philosophie, men hoort er velen af spreken, menigen begeven zich de schoone stelsels te bestudeeren en te bewonderen, doch ze in praktijk te brengen, inderdaad wijsgeer te zijn, daartoe brengen het weinigen.’</p>
<p>‘Niet vreemd, achtbare Heer! de philosophie, zooals gij die verstaat, onderstelt een volmaakt mensche, in zoover volmaaktheid te bereiken valt door stervelingen; de voorname eischen van het Christendom zijn minder zwaar, zij vorderen alleen de erkentenis van schuld en een boetvaardig harte bij het geloof aan...’</p>
<p>‘Naar mijn verstand van 't menschelijk harte,’ viel de Kanselier in, ‘is die eisch gansch niet licht, daar ik mij niet kan voorstellen, hoe een boos en dwaas mensche tot zulke mate van zelfkennis zou kunnen komen, noch waartoe een goed zedelijk mensch de taak zijner volmaking van zoo laag eene stelling zou behoeven op te vatten.’</p>
<p>‘De inwerking des Heiligen Geestes is machtig zulke zelfkennis te werken in den eenen en den anderen en tot de erkentenis te brengen, dat alle zijne zedelijkheid nietwes is dan een reiner uiterlijk omhulsel van 't innerlijk zondig gemoed.’</p>
<p>‘Beste Gideon! ik geloove, dat ge op den weg zijt ons profijtelijke leeringen voor te houden, alleen ze dienen hier niet ter zake. Ik voor mij heb sinds lang erkend en toegestemd, dat de Evangelische leere hare hooge waarde heeft, zonder noodig te achten daarvoor te ruilen de som dier wijsgeerte, die ik heb konnen machtig worden, bespaar u dus moeite te mijnen gevalle; met den Heer Marnix kunt ge dit onderhoud te elker ure voortzetten.’</p>
<p>‘Uw koele toon doet me vreezen, dat gij de vrijmoedige taal van onzen jongen doctor in 't kwade neemt,’ zeide Marnix halfluid. ‘Toch achte ik zijn ijver prijselijk.’</p>
<p>‘Ik eere zijn moed, dat hij aanprijst wat hij noodig acht, zonder aanzien der gevolgen.’ hervatte Leoninus luid, terwijl hij Gideon opnieuw de hand reikte, ‘alleen wij dienen dit onderhoud te bekorten; ik heb voor heden slechts den voormiddag te mijner beschikking, en ik wil niet van hier gaan, zonder van Meetkerke gesproken te hebben.’</p>
<p>‘Maar, achtbare Heer! ge vergeet, dat ik nog slechts ten deele ben ingelicht...’</p>
<p>‘<hi rend="i">Ik</hi> ben het genoeg om te weten, dat ik opnieuw ben teleur-<pb n="229"/>gesteld in mijne verwachting, dat gij van den kerkedienst zoudt afzien; nu ge blijven wilt, is het noodig, dat gij daarbij met eere gehandhaafd wordt. Als gij weet, kan geen besluit der Classis om een leeraar voor goed van zijn ambt te ontzetten, geldig worden geacht, dan na de approbatie van de Staten der provincie en 't finaal consent van den Gouverneur-Generaal. De eerste heeft men in deze verwarde tijden, waarin men ternauwernood weet, wie der Heeren al of niet recht van zitting heeft en waarin allen het onderling oneens zijn, licht konnen verkrijgen, maar de bekrachtiging van den Graaf ontbreekt en 't is mogelijk te verhoeden, dat die niet volgt, hoewel Zijne Excellentie, wantrouwend van nature op zekere poincten, stofs genoeg zal vinden in hunne aanklacht om tegens u ingenomen te zijn; doch er dient in uwe zaak nog wat anders te worden gedaan, dan voorkoming van geweld, er dient recht te worden gedaan en dat zal u geworden. Het zal voor 't eerst zijn, dat ik mij in kerkelijke zaken menge, doch nu ook <hi rend="i">zal</hi> het zijn. De Heeren Modet c.s. zullen met mij te doen hebben. Ik wacht antwoord van Helmichius, van Prouninck. Ik ga schrijven aan Kimedoncius, die op allen invloed heeft....’</p>
<p>‘Wacht van dezen niet te veel! mij althans heeft hij geen woord gehouden in de Synode, toen er sprake was van mijne Psalmberijming,’ viel Marnix in.</p>
<p>‘En ik vreeze, dat die Heer ontevreden op mij zal zijn, sinds ik de vrijheid heb gevonden, niettegenstaande de protectie, die Mylord van Leycester hem over mij had opgedragen, in sommige poincten de consciëntie rakende, mijne opinie te volgen en niet de zijne.’</p>
<p>‘Heb ik het niet gezegd?’ sprak de Kanselier glimlachende het hoofd schuddend, ‘tot den President van de Algemeene Synode toe heeft hij zich tot vijand weten te maken en nu vraagt hij nog, hoe het komt dat men hem van den kerkedienst wil ontzetten.’</p>
<p>‘Verschoont mij, erntfeste Heeren! Ik kom alleenlijk vragen, of het ulieden gelegen komt met het gezin te ontbijten,’ sprak eene minnelijke jonge dame, die zachtkens de deur van het schrijfvertrek had geopend, het was eene van Aldegonde's ongehuwde dochters, Jonkvrouw Louise.</p>
<p>‘Ik ontbijt naar oud-vaderlijk gebruik met al de mijnen,’ zei Marnix tot Leoninus gewend. ‘Wilt ge u met van Meetkerke en Gideon afzonderen...?’</p>
<pb n="230"/>
<p>‘Gansch gewis niet, bij gebrek van de genoegens van mijn eigen huiselijk leven, die ik nu al zoolang moet ontberen, is niets mij zoo lief als de afspiegeling daarvan te zien in het uwe,’ antwoordde de Kanselier.</p>
<p>‘Zoo laat ons mijne Louise volgen,’ zeide Marnix, opstaande en met hoffelijkheid den Kanselier dwingende om hem voor te gaan; Gideon wenkte hem, dat hij nog eenige oogenblikken wilde terugblijven. Hij had behoefte aan de eenzaamheid, hij had behoefte aan zelfonderzoek, hij moest zich uitstorten voor God, eer hij zich volkomen kon heenzetten over die nieuwe smarte, die aan zijn leven was toegevoegd. Nauwelijks kan men zich grooter zedelijke marteling denken, dan die, welke ons wordt toegebracht door den onverdienden haat dergenen, die wij gehoopt hadden door liefde aan ons te verbinden. Die smart had Gideon nog sterker aangegrepen, dan de smaad en de schande zelf, die men hem wilde toebrengen, hij had de hulp van het gebed noodig om die vlamme van liefde voor den Heer te versterken in het harte, die eeniglijk kracht geeft om de versmading en de vervolging der menschen te dragen zonder bitterheid; het innerlijk gevoel van billijkheid moet zich verheffen tegen onrecht en boosheid, waar zij aanvallen met hunne oneerlijke wapens, maar de Christelijke liefde dringt veeleer onrecht te lijden, dan haat met haat te vergelden en geene verbittering plaatse te geven tegen hen, die den beker vol gift en galle hebben toebereid; maar die overwinning op het, menschelijkste in het hart, behaalt de mensch niet dan biddende. Zoo dan bad Gideon en in het gebed voelde hij de waarheid van dat troostend woord van den Heer tot den vermoeiden discipel: ‘mijne genade is u genoeg.’ Hij vond er ook bescherming tegen een gevaarlijken indruk, hoe onbestemd die ook wezen mocht. Het gebed is niet altijd eene ruste, het is ook somwijlen een strijd, het is eene worsteling, waarin de mensch zijne krachten beproeft, als hij zich te meten heeft met het heilige; de indruk, waartegen Gideon in die ure te strijden had, was die, welke eene persoonlijkheid als die van den Kanselier noodwendig maken moest op eene fijnvoelende en diepdenkende ziel als die van den jongen 
leeraar.</p>
<p>Eene persoonlijkheid, zoo hoog zedelijk, zoo edelmoedig te midden van zijne onbarmhartigste aanvallen, zoo rein van alle eigenbaat, zoo eerlijk en billijk tot in zijne felste vijandschap toe,
<pb n="231"/>zoo rustig in zijn toorn, zoo boven alle zwakheid verheven in zijne liefde en toch geen Christen!</p>
<p>Wat had Gideon, die zeggen mocht Christen te zijn, daartegen over te stellen? Niet genoeg, hij peilde het met schrik, als hij op zich zelf zag, zelfs niet waar hij op Marnix kon wijzen. De Kanselier stond; Gideon wist, dat Christenen kunnen wankelen, dat zij kunnen vallen, het voordeel was niet aan hunne zijde. Maar in den strijd van 't gebed leerde hij op eene gansch andere uitkomst zien. De Kanselier geloofde aan God, maar hij kende den Vader niet, omdat hij den Zoon niet kende, althans niet erkende in Zijne volheid; de geestelijke mensch in hem was niet geboren, zijne deugd, zijne wijsheid, zijne kracht, alles was vleeschelijk, niets daarvan was een vast en verzekerd goed, zelfs niet voor de aarde. Mogelijkheid bestond altoos, dat, door het stalen borstharnas van den Stoïcijn, de smart, de hartstocht, de onrust doordrong en het kon toch niet veiligen tegen een vijand, die binnen was, de zonde, en tegen een anderen, die van buiten zou aandringen en die zeker zou overwinnen, de dood. En dan, waar zou dan zijn steun zijn? waar zou hij zijn troost zoeken? niet bij dat Opperwezen, aan welks bestaan hij geloofde en dat hij eene zekere onbestemde eere toebracht, maar dat zóó verre van hem was, dat hij oordeelde ‘men kon niet weten, hoe het gediend wilde zijn!’ dat Opperwezen, dat vreemd voor hem was, schoon hij het machtig noemde, waarmede hij nooit eene andere gemeenschap had gehad, dan die, welke de rots heeft met de zon, die haar bestraalt, met de wolke, die haar bevochtigt en dat toch ten laatste zijn Rechter zou zijn, een heilig, een geestelijk, een alwetend Rechter en daartegenover de zedelijkheid van een mensch! Dat alles zou voor Gideon ook komen, hij kende veel daarvan reeds, hij kende de smart, de onrust, den hartstocht, hij kende den strijd tegen zich zelf, tegen de zonde, tegen de zwakheid en hij wist het, hij had niet altijd overwonnen, niet zóó overwonnen, dat hij eenige zedelijke waardij in rekening kon 
brengen tegen een heilig God, maar ook, die God was hem iets anders dan een Rechter: hij voelde zich niet van Hem verwijderd, hij wist Hem nabij, hij had gemeenschap met Hem, hij kon Hem zoeken, hij wist Hem te vinden ter ieder ure van zwakheid, van lijden; hij kon Hem smarte klagen, bij onrecht, recht van Hem hopen en als een kind aan de borst des
<pb n="232"/>vaders zich uitstorten over alle leed, want hij kende den Zoon, door Wien ééniglijk de Vader had gekend zijn, als iets anders dan een vreemde, hij wist dat hij niet zou verstooten worden.</p>
<p>De Kanselier was wees, hij was kind; de Kanselier was vreemde, hij was erfgenaam, erfgenaam ook van zulke heiligheid, als waarbij aardsche deugd al haar glans verloor en van eene zaligheid, die door haar ook niet kon verworven worden. En Gideon voelde die voorrechten zoo recht levendig en met zooveel gewisheid, juist toen hij daar nederlag geknield en in tranen en de noodkreet zijner ziele zich verwisselde in een juichtoon der dankbaarheid aan den Heer. Neen, hij kwam niet <hi rend="i">te kort</hi> bij den wijsgeer, neen, hij had niet <hi rend="i">te veel</hi> als deze, hij had <hi rend="i">genoeg!</hi></p>
<p>Men zag het hem aan, toen hij later in den familiekring binnentrad. De helderheid van zijn blik, rustig en toch levendig, of er hemelglans uit lichtte, de blijmoedige glimlach op het zacht gelaat, waar nog de blos der heiligste verrukking op gloeide, tot zelfs de lichte tred van zijn voet, die geene laste des lichaams scheen te torsen, alles zeide het hun, die vermoeden konden, dat hij eene ure van zielestrijd had doorleefd, dat deze geëindigd was in eene overwinning en de Kanselier, hem dus ziende, werd versterkt in de overtuiging, dat het hem eerder mogelijk zou zijn een vasten vrede te stichten tusschen Leycester en Barneveld, dan Gideon af te trekken van zijne keuze.</p>
<p>Elbertus Leoninus vertrok nog in den loop van dien eigen morgen, doch met de belofte om reeds den volgenden dag te keeren, en dan een paar dagen ruste te nemen in den kring van alle deze geliefden.</p>
</div></div>
    <div type="chapter"><interpGrp><interp type="primair" value="wests001"/></interpGrp>
<head rend="h3">II. Er komen ook gasten, die niet verwacht waren.</head>
<p>In dien namiddag wandelden Kolonel van Meetkerke en Doctor Gideon Florensz de groote lindelaan op en neer, die de voorpoort van het huis afscheidde van de ophaalbrug, zij waren verdiept in een druk gesprek. Waarschijnlijk had Gideon hem een en ander vertrouwd van de moeielijkheden, waarin men hem had gewikkeld en die zijne toekomst onzeker maakten, want de Kolonel, het gesprek vervolgende, zeide:</p>
<pb n="233"/>
<p>‘Ja, lieve Heer! wat zal men zeggen? wij leven in zorgelijke tijden, 't is niet alleenlijk in de Kerk dat er abuizen en kuiperijen heerschende zijn, die de vromen en vroeden aan zijde drijven, ook het staatsbestier, ook het leger is van die pestilentie aangestoken. Partijzucht regeert en corrumpeert justitia. Aanmerkt doch ons, bevelhebbers van Sluis! wat zal het ons baten dat wij ons bij het Middelburgsch verhoor gezuiverd hebben? Het verschil van opinie, dat daar is gebleven tusschen de groote legerhoofden omtrent onze zaak, zal wel tot gevolg hebben, dat onze openlijke rechtvaardiging uitblijft en daarmee ook de kans om in eenigen goeden rang tot den werkelijken dienst geroepen te worden.’</p>
<p>‘Was er niet sprake van ulieder verantwoording door den druk publiek te maken?’</p>
<p>‘Jonker van Groenevelt blijft bij dat voornemen en zal het executeeren, wij overigen zullen het mede teekenen, als eer en devoir van ons eischt, doch die verantwoording zelve zal ons schaden, vermits wij het niet kunnen doen, zonder in 't licht te stellen de kwade praktijken van sommigen, die hier in hoogheid zijn gezeten, dewelken uit spijt niet zullen onderlaten ons te contrarieeren in onze bevordering. En ik ben niet van zins onder mijn rang te dienen.’</p>
<p>‘Voor Jonkvrouwe Ludovica zou 't profijtelijk zijn zoo er aan uw zwervend en ongewis krijgsmansleven een einde kwam,’ merkte Gideon aan.</p>
<p>‘Certeyn zou het! en in consideratie daarvan... zou ik terugzetting lijdzamer dragen, alleen... op mijn leeftijd en met mijn gestel past de ruste mij nog niet, ik ben niet, als onze gastheer, bekwaam in 't boekvertrek vergoeding te vinden voor de bedrijvigheid van 't werkelijke leven... Groenevelt en de anderen verkeeren in 't zelfde geval... doch van de Sluische krijgsmakkers gesproken, vreemd dat we onzen Piémontees hier nog niet hebben weergezien.’</p>
<p>‘Vreemd in trouwe,’ herhaalde Gideon nadenkend, ‘en ik moet bekennen dat het mij onrust geeft.’</p>
<p>‘Gij zorgt, dat hem kwaads moge bejegend zijn, hij was werkelijk een van de heftigsten en stoutsten in 't antwoorden bij het Middelburgsch verhoor, iets dat ons geen wonder deed, kennende wij zijn hartstochtelijken gemoedsaard en het singuliere
<pb n="234"/>devoir dat hij gedaan heeft in deze cause, zulks het hem zwaarder moest vallen dan de anderen, om de behoorlijke discretie te bewaren ten overstaan van den Hoogen Krijgsraad en de considerable personen daarnevens, die zitting hadden, dat kan hem in moeite gebracht hebben.’</p>
<p>‘Dat zou zeer wel kunnen zijn,’ hernam Gideon met bezorgdheid, ‘want ik kan niet denken dat dit terugblijven willekeurig zal wezen....’</p>
<p>Al sprekende waren zij de laan afgewandeld in de richting van het huis; onderwijl was de persoon over wien zij spraken de brug komen oprijden. Haastig afgestegen, had hij zijn paard vastgebonden aan den eersten boom des besten en liep nu schielijk de laan in, juist toen Gideon en van Meetkerke zich hadden omgekeerd, zoodat de Kolonel, als antwoord aan Gideon, op hem wijzende, sprak: ‘Zie hier wat uw goeden dunk rechtvaardigt, welwaarde vriend! de versnelde stap waarmee de cordate Piémontees tot ons komt strekt ons tot bewijs te over.’</p>
<p>‘Zijn gang is niet enkel haastig, maar heeft ook iets opgewekts en lustigs, dat hem gemeenlijk niet eigen is,’ merkte Gideon op, ‘zoo 't u goed dunkt Kolonel, bekorten wij hem den weg.’</p>
<p>Zoo gingen zij hem te gemoet en zoo vond het samentreffen plaats, eer Cosmo er op bedacht kon zijn, die op eens, met een zijner gewone aanvallen van schuwheid, aarzelde tusschen uitwijken of terugtreden, maar Gideon voorkwam hem en reikte hem schielijk de hand, terwijl van Meetkerke uitriep: ‘Wees wel gekomen, dappere luitenant, ge komt wel ter snede, we spraken van u.’</p>
<p>‘Van mij!’ herhaalde Cosmo met een vragenden blik op Gideon, waarin men onrust kon lezen.</p>
<p>‘Wij hadden u eerder hier gewacht.... waarom zien we u eerst nu?’ vroeg Gideon met zekere bezorgdheid.</p>
<p>‘Zijt des verzekerd, mijn beste deel was hier,’ hernam Cosmo, de rechterhand op zijn hart leggende, ‘alleen ik duchtte.... onbescheiden te zijn.’</p>
<p>‘Die zedigheid is voorwaar te groot na de gulle noodiging van onzen gastheer,’ zeide van Meetkerke.</p>
<p>Zonder hierop te antwoorden, vervolgde Cosmo in 't Italiaansch tot Gideon: ‘ik oordeelde dat het mij niet voegde gastvrijheid aan te nemen in dit huis,’ en daarna hernam hij, ook verstaanbaar voor
<pb n="235"/>van Meetkerke: ‘Ook stond het niet aan mij eerder te komen...’</p>
<p>‘Is de dienst zoo straf onder Kapitein de Maulde juist in dezen tijd, nu de gansche Compagnie verstrooid zal zijn?’ vroeg van Meetkerke spottend.</p>
<p>‘Wat dat belangt, Kolonel, ik heb geen Kapitein meer te gehoorzamen; de Gouverneur-Generaal heeft mij hopmansrang gegeven...’ hernam Cosmo met zelfvoldoening.</p>
<p>‘Is er onmoeite tusschen u en Jonker de Maulde?’ vroeg Gideon met belangstelling.</p>
<p>‘Gewis niet, welwaarde Heer! wij zijn in goeder minne gescheiden, alleen wij <hi rend="i">zijn gescheiden</hi> voor 't oogenblik, later... daar de Baron een volgzaam jonkman is, zullen we zien; er gaat veel om te Middelburg, de Gouverneur-Generaal heeft groote dingen in 't hoofd en hij heeft mij de executie van een en ander opgedragen...’</p>
<p>‘Dat klinkt voorwaar alsof Mylord u in gunst had genomen,’ viel Doctor Florensz in, op een toon, die het midden hield tusschen ongeloof en afkeuring.</p>
<p>‘Ook zeide ik het opdat men 't zoo zou nemen!’ hernam Cosmo, het hoofd van hem afgewend om zijn onderzoekenden blik te ontgaan.</p>
<p>‘Mijne eerbiedenis aan den nieuwen gunstgenoot van den Graaf!’ sprak van Meetkerke lachend.</p>
<p>Maar Cosmo hernam ernstig, als iemand wien de scherts niet aanstond:</p>
<p>‘Veel dank, Kolonel! met blijdschap zie ik u toegenomen in welstand, zoo dit continueert, zien we u welhaast weer aan 't hoofd van uw regiment.’</p>
<p>‘Mits ik er een had! gij weet, het mijne bestaat niet meer dan in naam, na de laatste verliezen in Sluis... en al ware dat niet, ik betwijfel of men mij zoo haast weer zal in dienst stellen.’</p>
<p>‘Zeer zeker zal men, edele Heer! <hi rend="i">ik</hi> sta u daarvoor borg en wat het andere belangt, ik neme aan de compagnieën van uw regiment voltallig te maken eer we een maand verder zijn.’</p>
<p>‘Gij doet groote beloften,’ sprak van Meetkerke met toenemende verwondering.</p>
<p>‘En meen ze te houden! meer kan ik u op dit pas niet zeggen. Belieft het u inzicht te nemen van een der middelen, die ik bij de hand heb?...’ en Cosmo ontvouwde een geschrift,
<pb n="236"/>door Leycester eigenhandig onderteekend, gezegeld met het kleine zegel bij den Staatsraad in gebruik, de Leeuw met den pijlbundel der Zeven Gewesten; in het hart van het wapen zag men den beer aan den knoeststok, door Leycesters eigen cachet ingedrukt, zooals de Graaf dat sinds zijne terugkomst uit Engeland tot gewoonte had genomen; met één woord, aan de echtheid van het stuk viel niet te twijfelen. Ook niet aan de geldigheid, ten minste voor hen, die aan den Gouverneur-Generaal het recht toekenden om, op eigen gezag, zekere punten van het krijgswezen te regelen. Bij dit stuk werd aan hopman Cosmo Pescarengis het recht toegekend krijgsvolk aan te werven, kapiteinen en officieren patenten te verleenen en tot alles wat hij verder dienstig oordeelde tot wapening en samenstelling van eenige vendels voetvolk, ten dienste van Zijne Excellentie en den lande.</p>
<p>‘Maar in trouwe, daarbij wordt u meer macht gegeven dan gebruikelijk is aan eenig particulier hopman toe te vertrouwen,’ riep van Meetkerke in de uiterste verbazing, ‘ja zelfs eene zulke, gelijk staande met die van de hoogste krijgsoversten.’</p>
<p>‘Die zal ik ook noodig hebben, Kolonel! om te konnen uitvoeren wat mij is opgedragen; en, als gij denken kunt, geef dit alleen mij werks genoeg en zorge te over...! en om 't al te zeggen, dit was het wat mij weerhield herwaarts te komen.’</p>
<p>‘Dit alleen?’ vroeg Gideon, zijn arm nemende en hem een weinig ter zijde voerende.</p>
<p>‘Bij mijne beste weten, ja,’ zeide Cosmo, zonder hem aan te zien, en op droevigen toon ging hij voort: ‘gij verdenkt alzoo de trouw mijner gehechtheid aan u? Heb ik dan zulk wantrouwen verdiend?’ eindigde hij met een heftig gebaar, dat spijt en krenking uitdrukte.</p>
<p>‘Ik verdacht niet; ik deed slechts eene vraag; was zij overbodig, zoo wil vergeven,’ hernam Gideon zachtmoedig, ‘en nog moet gij mij toestaan eene vraag daar toe te voegen.’</p>
<p>‘Zoo vraag, Heer!’ mompelde Cosmo.</p>
<p>‘Maar wend uw hoofd niet van mij af, als ik tot u spreek, of moet ik vreezen, dat de aanblik van uw zielsvriend u tegen is?...’</p>
<p>Tot éénig antwoord maakte Cosmo zich vrij van Gideons arm, liet zich neervallen op eene nabijstaande bank en zeide met heftigheid en gejaagdheid in 't Italiaansch:</p>
<pb n="237"/>
<p>‘Ik weet het nu reeds, dat gij deze dingen niet goedkeurt; ik wil het niet lezen uit uw oog.’</p>
<p>‘Hoe zou ik het konnen goedkeuren bij de kennis die ik heb van uw gemoedsaard, van uw verleden!... als gij zelf daarop denkt, durft gij dan <hi rend="i">nog</hi> volharden?’ hernam de jonge leeraar in dezelfde taal: ‘zult gij, gij! u werkelijk zoo zwaren last laten opleggen, en den nog zwaarderen konnen dragen als die is van prinselijke gunste?’</p>
<p>‘Waarom niet ik?’</p>
<p>‘Ik zou meenen, dat het u beter ware niet aldus op den voorgrond te treden en van de bejagingen der eerzucht af te zien.’</p>
<p>‘Dat is nooit <hi rend="i">mijne</hi> meening geweest,’ hernam Cosmo ‘zoo ik den krijgsdienst heb gezocht, was het om te eeniger tijd eenigen wel eerlijken rang te bereiken, daarin ik het hoofd weer zou konnen opheffen als een vrij en welgeboren man, hoe zou ik dan nu terugtreden, waar de occasie zich aanbiedt!’</p>
<p>‘Ziet ge dan niet hoe groot de verlokkingen zijn en de gevaren van macht en invloed, zonderling voor u?...’</p>
<p>‘Die van een lagen staat zijn geen geringere voor mij. U heb ik ze nooit opgeteld de martelingen, die ik geleden heb door mijne vernedering, maar ze waren ondragelijk. Ik heb altijd toeneiging te haten, waar plicht mij dwingt te gehoorzamen, het edele bloed in mijne aderen bruist op en wil zich doen gelden, zoo vaak wie ik mij mindere weet en men de rechten van een meerdere over mij aanneemt. Ik kan dit alles niet langer dragen. Nu zal ik ééniglijk afhangen van Mylord Leycester, een prinselijk Heer, de gebieder dezer landen, zoo goed als een Souverein, dus heeft zich de baan der eere voor mij geopend.’</p>
<p>‘Mij dacht, ge waart op het pad van ootmoed en boete en dat te houden voegde u meest.’</p>
<p>‘Ik zal daarvan niet afwijken, Heer, alleen ik ben nu op den weg Gode en de religie dezer landen groote diensten te doen, ik sta in den weg van mijn plicht, stel gij u daar niet tegen...’</p>
<p>Gideon was getroffen door de vastheid, de hardheid zelfs, die er sprak uit Cosmo's toon en door den zonderlingen, dweepachtigen gloed die er lichtte uit zijne donkere oogen.</p>
<p>‘Zoo zal ik dan niet meer aanhouden, maar zekerlijk! mijn harte is zeer bedroefd om uwentwil...’</p>
<p>‘Het mijne bezwijkt onder uwe misbillijking,’ stamelde Cosmo,
<pb n="238"/>terwijl zijne gloeiende hand Gideon's vingeren drukte, maar plotseling liet hij ze los en zeide koel en kort: ‘Genoeg, Signor, dit moet nu zoo zijn!’ en haastig verliet hij hem, om zich weer bij van Meetkerke te voegen, die niet onbekend met de nauwe betrekking tusschen Gideon en Cosmo, begrepen had, dat hij hen samen moest laten, en zijne wandeling alleen voortzette.</p>
<p>‘Mijns bedunkens gaat gij kwade kansen tegen, Signor Cosmo!’ zeide van Meetkerke, zoo ras zij weer naast elkander gingen. ‘Mylords gunstelingen zijn niet gewaarborgd tegen een val; gedenk Heer Reingoud!’</p>
<p>‘Reingoud!’ herhaalde Pescarengis, ‘in diens mans wegen zal ik niet gaan, hij, die de menigte zijner zonden en gebreken bedekte met het mom der religie en die God loochende in zijn harte.’</p>
<p>‘Het valt lichter een zwaar oordeel over Reingoud uit te spreken, dan zijn wandel niet na te volgen, staande waar gij nu staat, Signor Cosmo,’ zeide Gideon. ‘Jacques Reingoud loochende God niet, maar hij <hi rend="i">erkende Dien</hi>, met den <hi rend="sc">hoogmoed</hi> der Duivelen in 't harte en zonder te sidderen, zijne stoutheid ging boven peil van menschelijk begrip, zijne heerschzucht was <hi rend="i">dus</hi> roekeloos, dat hij <hi rend="i">heer</hi> wilde zijn waar hij dienaar had moeten blijven en zoo is <hi rend="i">hij</hi> gevallen. Wie stijgt als hij, kan vallen als hij, al heeft men de vleugels niet om uit te slaan tot zoo stoute vlucht!’</p>
<p>‘Straffelijke heerschzucht is niet in mij en God, de kenner der harten, weet dat ik martelaar zou willen sterven voor 't geloof, dat in mij is. Ik ben een zondig mensch, maar ik ben een Christen, zoo sta ik vaster dan hij.’</p>
<p>‘Cosmo! Cosmo! die meent te staan, zie toe dat hij niet valle,’ sprak Gideon op een toon van diepen weemoed.</p>
<p>‘Ik weet waar ik mijn steun zal zoeken,’ fluisterde Cosmo zich tot hem buigende, daarop luider: Weest zeker, mijne heeren! dat ik nooit eigenbatig gebruik zal maken van gunst of macht...’</p>
<p>‘Toch gebruik ze met de uiterste matiging en omzichtigheid,’ zei van Meetkerke, getroffen door den ernst en de onwrikbaarheid van Cosmo's voorkomen. ‘Vermijd het anderen tot nijd en afgunst te verwekken, dat brengt u in haat, dat geeft bittere vijanden, heftige weerpartijders, en...’</p>
<p>‘Dat alles zal mij niet hinderen mijn plicht te doen jegens allen en ondanks allen,’ viel Pescarengis in, met dat zekere ruwe laconisme, dat hem eigen was.</p>
<pb n="239"/>
<p>Aan van Meetkerke, zoowel als aan Gideon, was de moed benomen om na deze verklaring verder te spreken. In een strak en gedwongen zwijgen gingen alle drie eenige oogenblikken naast elkander voort, totdat men eindelijk van Meetkerke hoorde zeggen: ‘Ei zie, daar komt onze Sluische Kenau van hare wandeling thuis, ik ben benieuwd te zien, hoe zij de mare van uwe bevordering zal opnemen, Kapitein. Ge waart goede vrienden samen in den laatsten tijd!’</p>
<p>‘Wie weet wat ik van deze zal te hooren hebben; ik kan niet zien, dat mijne vrienden mij door hunne toegevendheid bederven!’</p>
<p>‘Beter wacht u veellicht van de vriendinnen,’ plaagde de Kolonel onbedacht.</p>
<p>De Piémontees verbleekte, een zenuwachtige lach verwrong zijne scherpe trekken. Gideon wachtte eene uitbarsting, maar toch Cosmo oefende zelfbeheersching en zeide alleen: ‘De zulken heb ik niet, Kolonel, die vrouw heeft een mannengeest, ik acht haar als een krijgsmakker, het heeft niet aan haar gelegen, dat ze niet onder de puinhoopen is neergestort, bij 't verdedigen van de Westpoort. Ze heeft de Spaansche soldeniers met brandende fakkels in 't aanzicht gelicht, tot ze verblind en bedwelmd nedervielen, en zij zelve....’</p>
<p>‘Ja, ze wist zelve niet te zeggen, hoe ze van de instortende muren is weggekomen,’ merkte van Meetkerke aan.</p>
<p>‘Die haar wegvoerde heeft ze niet te danken, een eervolle dood ware haar verkieslijk geweest, voor 't geen ze een eerlijken uittocht noemen, doch die man was naar zijne consciëntie verplicht een menschenleven te conserveeren, zelfs tegen beter inzicht.’</p>
<p>‘Waarheid is, dat het behoud van haar leven geene groote waarde meer voor haar blijkt te hebben,’ zeide Gideon, ‘ze verliest gansch hare blijgeestigheid, haar toestand geeft mij zorg... ziet haar aan, vrienden! hoe ze daar heengaat, suffend en lusteloos, met hangend hoofd en knikkende knieën.’</p>
<p>‘<hi rend="i">Per Bacco!</hi> nu ze zich daar neerzet, zie ik het zelf aan haar wezen, dat ze vervallen is en kwijnt, wat mag daaraan schorten? die ruwe heldennatuur dus neergebogen?’</p>
<p>‘En juist hier, waar alles haar te voren komt, waar niets haar gebreekt?’ zei van Meetkerke.</p>
<pb n="240"/>
<p>‘Dat is nog niet zeker! gebrek in overvloed kan ook zware kwelling zijn;... ik voor mij ben zeer bezorgd over hare toekomst,’ hernam Gideon.</p>
<p>‘Zij heeft mij zoo trouw opgepast, wees zeker dat ik haar niet aan haar lot zal overlaten,’ sprak de Kolonel.</p>
<p>‘Noch ik, maar de vraag is, haar te geven wat zij noodig heeft,’ antwoordde Gideon.</p>
<p>‘Hebt gij uitgevonden wat haar noodig is, welwaarde Heer?’ vroeg Pescarengis.</p>
<p>‘Ik durf daarop geen ja zeggen, slechts heb ik opgemerkt dat zij schuwer wordt en zich meer en meer van ons vervreemdt en daartoe besluit ik, dat het haar allerminst goed is hier te blijven.’</p>
<p>‘Waar zal ze dan heen? ik heb haar vooreerst geen verblijf te bieden; zelf zwervend, moet ik mijne eigene dochter onder vreemden laten...’ sprak de Kolonel.</p>
<p>‘Huisvesting voor haar te vinden zou nog niet het zwaarste zijn,’ viel Gideon in, ‘maar bedrijvigheid daartoe te voegen, die haar afleiding kon zijn voor droeve nagedachten, dat acht ik het noodigst en schijnt wel het moeielijkst.’</p>
<p>‘Mij niet! want zoo het aldus bevonden wordt, als gij meent, Heer Doctor, dan zal ik het haar geven,’ sprak Cosmo en ging rechtstreeks op Katharina Rose toe, die zich had nedergezet op het afhellende grasperk, dat de slotgracht omgaf en die peinzend zat te staren in het stille, diepe water.</p>
<p>‘Hoe zit ge dus te suffen, mijne wakkere hopmansche?’ sprak Cosmo haar toe, zoo ras hij bij haar was. ‘Betreurt ge in deze ruste de zware dagen van Sluis?’</p>
<p>‘Of ik Sluis betreure!’ herhaalde Katharina, met een diepen zucht, zonder van houding te veranderen, en daarop het hoofd omwendende, en nevens Pescarengis, Gideon en van Meetkerke ziende, vervolgde zij aarzelend: ‘de welwaarde Heer dààr zal mij zeggen, dat ik hiermede zondige en ik weet het maar al te wel, lacy! maar gebeteren kan ik het niet, het ligt te diep in 't harte, bemoeit u dus niet dit van mij weg te nemen.’</p>
<p>‘Wij zouden ons alléén willen bemoeien soelaas aan te brengen in uw leed, wij denken er niet aan het te veroordeelen,’ zei Gideon. ‘Heb ik u onwillens door eenige straffe uitspraak onrust aangejaagd, zoo wil die aanwijzen, Katharina! waar ik wondde, zal ik ook wel heeling kunnen brengen...’</p>
<pb n="241"/>
<p>‘Ik val mij zelve straffer dan gij, welwaarde Heer! daarom wetende wat gij mij zoudt kunnen zeggen, schuwe ik verwijten, daarop ik niets heb te antwoorden; dezen morgen nog, toen de Heer Marnix ons uit de Schrift voorlas en daarbij sprak van het Hemelsche Vaderland, daarop wij ééniglijk de oogen moesten richten en van de vele woningen, die den Christenen bereid zijn, toen voelde ik hoe groot een kwaad het zijn moest in mij, dat ik altijd blijf omzien naar die goede verlorene moederstad, daarin eene kleine hutte mij begeerlijker schijnt dan deze grootsche huizinge, daarin mij plaats wordt gegund.’</p>
<p>‘Dat de heer Marnix over de vele woningen sprak, was niet ter belasting der zielen van die lijdende waren onder den druk van 't aardsche vaderland, veeleer ter vertroosting daaronder,’ hernam Gideon.</p>
<p>‘Mijn beste hope is, niet lang meer om te zwerven in deze vreemdelingschap. Certeyn! Hamen's lot is benijdbaar, hij heeft den totalen ondergang van onze stad niet beleefd, mocht de Heer mij welhaast een zalig uiteinde gunnen als aan hem!’</p>
<p>‘Als we aan Hamen gedenken, passen ons allerminst roekelooze wenschen,’ viel Cosmo in, ‘gij zijt in de kracht van uw leven en moogt niet zoo baloorig naar den dood hunkeren.’</p>
<p>‘Ach! waartoe dienen mij leven en krachten? ik ben nut tot niets, te Sluis wist ik waartoe ik leefde; hier, waar ik het genadebrood ete der barmhartigheid...’</p>
<p>‘Niet alzoo, Katharina,’ viel van Meetkerke in, ‘gij zijt den heere van St. Aldegonde eene waarde gastvriendin en, zoo ik meene, accordeert hij u daaraf al de rechten.’</p>
<p>‘Certeyn doet hij, op zulke wijze, dat ik aan de tafel des meesters eet, ik die beter de gelijke van zijne dienstmaagden zou zijn, doch de eere van zulke gastvrijheid drukt mij te overzwaar. Ware ik als vrouwe Jacoba, of de Jonkvrouwe van Marnix, ik zou den tijd korten met boeken lezen en met kunstige handwerken te vervaardigen, doch ik, die mij op dat alles niet versta, ik breng de uren over met het verleden te betreuren, met zorge voor de toekomst; ik, die voormaals lustig en rustig den éénen dag zag komen en den anderen gaan. Voorwaar, voorwaar! ik, die zoo getroost was in ballingschap te gaan om der Spagnolen hatelijken druk te mijden, ik voele nu wat ballingschap zegt en hoe Dr. Gillis van Houten wèl en wijs deed met op zijn post te blijven;
<pb n="242"/>ik ontvluchtte het kruis dat de Heere mij wilde opleggen en ging een vrij zwaarder te gemoet, dat eigenwillig gekozen werd! Doch verschoont me, goede Heeren, dat ik u aanga met zulke redenen, die zwarte ondank schijnen tegens den edelen gastheer en morren tegens God...’ en zij wilde opstaan en als het antwoord ontvluchten, maar Gideon vatte hare hand en hield haar tegen.</p>
<p>De blik, dien zij hem had gegund op haar zielstoestand, had hem genoegzaam ingelicht. Hoe goed voelde hij het, wat de wakkere Vlaamsche dus neerboog, na de onnatuurlijke inspanning en overspanning van de laatste dagen in Sluis. Onder den indruk daarvan, gedreven door den gloeienden haat tegen de Spaansche vijanden, die hare stad verwoestten, had zij die willens verlaten om heen te trekken met de moedige krijgers, waarmede eenheid van belangen en van arbeid haar als verbroederd had, maar die toch vreemden voor haar waren, gescheiden door stand zoowel als door sekse en opvoeding; en nu, onder de ongewone ruste, die op de ongewone inspanning was gevolgd, voelde zij zich op eens als neergestort uit hare hooge stemming tot eene matheid, die na de overprikkeling bijkans ontzenuwing schijnt. In den fijn beschaafden kring van Marnix en zijne huisgenooten voelt zij zich niet thuis, vindt zij geen arbeid, geen samenstemming, voelt zij zich vreemde, hoewel allen den wil hebben haar het verlies van de eigen haardstede te doen vergeten. De heldin van de vestingwallen is geene vrouw om rustig neer te zitten aan het vrouwelijk spinrokken en de onbeschaafde burgerdochter heeft evenmin geest en kennis om uit de gesprekken van Marnix en Gideon voedsel te vinden om de overpeinzingen harer ledige uren aan te vullen. Wat zij er van begrijpt, vat zij op in engen, bekrompen zin, zij bepeinst het met angstvallige onrust, brengt het over op gemoedsbezwaren, die bij een geschokt zenuwgestel lichter vat hebben, voelt zich bekommerd, verlegen, misplaatst, durft de dierbre vaderstad niet terugwenschen en betrapt zich te iedere stonde op de spijt die verlaten te hebben en ziet in dit alles ten laatste geene uitkomst dan die van een vroegtijdigen dood.</p>
<p>‘Ge deedt wèl Katharina, uw hart aan ons uit te storten, die klachten leeren ons kennen wat u deert. Wij zagen u lijden, wij wilden u helpen, doch wisten niet hoe; deze neergebogenheid in u is noch vreemd, noch schuldig, zij is natuurlijk en God de Heer wacht niet boven het menschelijke van den mensch. Ds. Gillis
<pb n="243"/>van Houten deed zijn plicht als herder daar; hij bleef om de verstrooide gemeente tot Sluis te hoeden en bij te staan, zooveel men hem daartoe vrijheid zal laten; doch, wat u aangaat, door geen dwang van plichten aan Sluis gebonden en met ongemeenen afschuw bezield tegen de Spaansche heerschappij, deedt gij wèl uwe schouders niet onder het nieuwe juk te krommen. Wat u hier onder dit gastvrije dak kwelt, is gebrek aan bezigheid, gebrek aan den omgang met uws gelijken... nu we dit hebben onderkend, zal er een middel op uit te vinden zijn.’</p>
<p>‘Het <hi rend="i">is</hi> gevonden,’ riep de Piémontees, ziende hoe Katharina's blik zich verhelderde, onder het spreken van Gideon, ‘het is gevonden, mits ge aan mij, Cosmo Pescarengis, uw lot toevertrouwt!’</p>
<p>‘Hoe is dit, Kapitein!’ riep van Meetkerke opgeruimd, ‘zal hier sprake zijn van een hijlik?’</p>
<p>‘God beware mij!’ riep Cosmo heftig, ‘en vergeve u, Kolonel, het kwaad, dat gij me doet in dezen stond. Aan Katharina Rose, die mij kent, vrage ik ééniglijk of zij genegen is met mij samen te leven als... mijn kameraad, ik wete geen beter woord voor 't geen ik haar meen te bieden...’</p>
<p>Voor 't eerst plooide zich weer een glimlach om haar mond. ‘Uw kameraad! wel, Heer Cosmo, laat me hooren op welke conditiën ik uw kameraad zal konnen zijn, die van den Kolonel zouden mij gansch en al niet vleien, daar ik niet van humeur ben om mij licht naar het jok des hijliks te voegen en... de kwant, die mij daartoe verlokte, moest voorwaar van een ander postuur zijn dan gij, mijn barsche luitenant, diens grijzende haren mij aan mijn vader doen gedenken!’</p>
<p>‘Zoo zijn we dat eens, nu luister! Zooals gij me hier voor u ziet, ben ik een gegoed man, ik heb tot Leiden een huis en vele goederen van singuliere waarde en bij mangel van toezicht en voorzorg mag de woning met al wat er in is in slechten staat zijn geraakt, sinds ik mij tot Sluis onthield, een oude dienaar, die mijn huisverzorger was, is gestorven, ik was niet van zins een ander over mijne zaken te laten gaan, aan u zal ik ze vertrouwen en gij zult genoeg te doen vinden, daar sta ik u voor in! Leef daar voor het overige, zooals ge liefst wilt en best kunt, aan de middelen daartoe zal ik het u niet laten gebreken. Van mijn gezelschap zult ge niet veel overlast hebben, het zal nog lang
<pb n="244"/>duren, eer ik van mijn zwerven tot Leiden ga uitrusten, doch aan goede bekenden zal het u niet gebreken. Eerstelijk reist ge derwaarts heen met eenige uwer medeburgers uit Sluis, die nu te Vlissingen zijn en die zich tot Leiden willen neerzetten om hunne nering en handwerk uit te oefenen, zoo zij daarin slagen zal ik eene som gelds te uwer beschikking stellen, daarmede gij ze kunt bijstaan en voorthelpen, zoo gewint gij u verplichten, zoo het al geen vrienden mogen zijn en de eenzaamheid zal u niet drukken, als eene reucke des vaderlands zal u daar volgen...’</p>
<p>‘Wat kan ik doen om deze goede gunsten van u te verdienen, luitenant?’ viel Katharina in, de wangen sterk gekleurd van aandoening en de handen gevouwen van verwondering.</p>
<p>‘Dat alles is lang vooruit betaald op de wallen van Sluis, of meent gij, dat ik den traan van deernis heb overzien, daarmede gij mij eens uw kanne ciderwijn zijt komen brengen?’</p>
<p>‘O! de wallen van Sluis, mijn lief Venusberg, mijne fiere vrouwenschaar! Luitenant Cosmo, wat gij mij vreugd zult geven, zoo wij dat alles samen mogen herdenken!’ riep zij in vervoering.</p>
<p>‘Dat zullen wij, maar noem mij voortaan, Kapitein, want ik ben het en wees gij mij een getrouwe luitenant!’ hernam Pescarengis met zulk een vergenoegden lach, als men zelden om zijn mond zag spelen.</p>
<p>‘Die bond is gemaakt,’ riep Katharina opgeruimd, ‘ge zult zien, dat ik mijn dienst nog niet heb verleerd,’ en met eenvoudige gulheid stak ze hem de hand toe, maar hij reikte haar de zijne niet.</p>
<p>‘Uw woord is mij genoeg,’ hernam hij, ‘en nu rest u deze dag om uwe goederen te pakken en afscheid te nemen van den edelen Heer Marnix. Morgen met zonnenopgang kom ik u afhalen om u naar Vlissingen te geleiden, zoo kunt ge met dezelfde scheepsgelegenheid, als de overige Sluisenaars den overtocht doen naar Rotterdam en in hun geleide naar Leiden reizen.’</p>
<p>‘De tijd tot toerusting is wel wat kort,’ merkte Gideon aan, die echter met zichtbaar welgevallen het opluikend wezen van Katharina had waargenomen.</p>
<p>‘Krijgsluiden behooren altijd marschvaardig te zijn,’ antwoordde Katharina met levendigheid.</p>
<p>‘Zoo ga ik mij zetten haar van goede recommandatiebrieven te voorzien aan mijn vader,’ zeide van Meetkerke.</p>
<pb n="245"/>
<p>‘Doe zoo, Kolonel!’ hernam Cosmo, hem groetende, ‘ik zal mijnerzijds op uwe belangen denken.’</p>
<p>‘Signor Pescarengis! eer gij gaat... zou ik u nog wel een paar woorden te zeggen hebben onder vier oogen!’ zeide Gideon hem volgende.</p>
<p>‘Welwaarde Heer! ik had ze van u willen vragen,’ was het antwoord.</p>
<p>&nbsp;</p>
<p>Het was een heerlijke Augustusdag, wel wat overmatig warm, ten minste voor de twee wandelaars, die zichtbaar vermoeid en verhit, wat onrustig het hoofd heen en weer wendden, als zochten zij hun weg, of als zagen zij uit naar eenige koele schuilplaats, die hun noch door de welige weilanden ter eener zijde, noch door het stroomende water ter andere, werd aangewezen; terwijl de bleeke knotwilgen ter weerszijden van den weg geplant, half verzengd van den gloed der zonne, geen schaduw te bieden hadden, dan aan de madelieven en boterbloemen, die daar bloeiden nevens hun stam. Ook zagen de beide wandelaars, na hun onderzoek, elkander aan met een mistroostigen blik, totdat zij eene kleine huifkar gewaar werden, die langzaam voortschoof over het mulle zand, getrokken door een dier stevige paarden, die gemeenlijk de beste figuur maken voor eene ploeg. Toch scheen dit eenvoudig rijtuig voor deze Heeren (want hun deftige kleeding gaf hun recht op dien titel) eene liefelijke verschijning, vooral toen zij het zagen naderen, stilhouden en een achtbaar hoofd zich even buiten de huif voorover boog en hen groette bij hunne namen.</p>
<p>‘Wel goedendag, Mijnheer van Arnhem! Meester Boymer! zoo op de wandeling in de middaghitte?...’</p>
<p>‘De Kanselier van Gelderland,’ riep van Arnhem verheugd, terwijl Boymer tot dezen zeide:</p>
<p>‘Dat is nu eene gedwongen fraaiigheid; we hadden ons zoo groote wandeling niet voorgesteld, we wilden simpellijk wat buiten Middelburg omstappen, doch, daar we vreemd zijn in deze streken, misten we denkelijk het pad, dat ons terug zou voeren naar de stad en doolden af in stede van naderbij te komen, nu zijn we bijkans suf van dorst en vermoeienis en even onbekwaam
<pb n="246"/>tot keeren als tot voorwaarts gaan, schoon we daar in de verte een dorp bemerken, dat we wel zouden willen bereiken om ons te ververschen.’</p>
<p>‘Zoo stijgt in, mijne heeren!’ sprak Leoninus, ‘ge kunt met mij rijden tot aan het gindsche dorp, uitrusten en u verkwikken en daarna mijn voertuig gebruiken om naar Middelburg terug te keeren.’</p>
<p>‘Dat 's een voorstel, het goede hoofd en het goede hart van onzen Kantzler waard,’ riep de Heer van Arnhem, onverwijld van de noodiging gebruik makende en door zijn collega gevolgd.</p>
<p>‘Waar gaat het tochtje heen, achtbare Heer!’ vroeg Boymer, toen ze gezeten waren.</p>
<p>‘Naar het lusthuis van een goed vriend, waar ik den dag hoop over te brengen,’ sprak Leoninus met zekere terughouding.</p>
<p>‘'t Zou wenschelijk zijn, zoo die vriend van u een gastvrij heer ware,’ sprak van Arnhem.</p>
<p>‘Waarom toch?’ vroeg de Kanselier.</p>
<p>‘Omdat wij voor ons dan ook eene wijle aanspraak zouden maken op zijne gastvrijheid, die van de Zeeuwsche huislui steekt niet uit en ik zorge of wij in de naaste herberg voor geld en goede woorden een veilig rustuur zullen vinden.’</p>
<p>‘Ge overdrijft uwe zorge, gij denkt terug aan de jammerlijke seditie te Vlissingen.’</p>
<p>‘Geenszins; ik heb genoeg aan onze ervaring van zooeven, toen we eene hoeve waren opgeloopen en oorlof vroegen in den koelen boomgaard een glas melk te drinken en wat brood te eten, eerst werden we met open mond en groote wantrouwende oogen aangestaard, daarop ondervraagd of we niet tot de Hollandsche heeren hoorden uit de Staten en toen we, eershalve, daarop toch geen neen konden zeggen, werd ons de ruste als de lafenis platweg geweigerd, schoon Boymer een Zeeuwschen rijksdaalder blinken liet, om te toonen dat we goede munt bij ons hadden... eene gelijke bejegening kan ons wachten in eene dorpsherberg....’</p>
<p>‘Ge ziet, Kanselier, het is hoog tijd, dat de Graaf daarop orde stelt, wil hij de Staten bijéénhouden! Wat mij belangt, als ik mij langer gejaagd en nagewezen moet zien in deze provincie, als ware ik een vogelvrije of een heiligschenner, dan keer ik naar mijn vreedzaam Alkmaar terug en dan kan de Graaf zien hoe
<pb n="247"/>hij mijne stem krijgt op zijne proposities,’ zeide Boymer verdrietelijk.</p>
<p>‘Pensionaris, ga wat zacht in uw oordeel! het plakkaat dat de veiligheid en de reputatie der Heeren Staten handhoudt <hi rend="i">is</hi> uitgevaardigd,’ sprak Leoninus.</p>
<p>‘En <hi rend="i">dus</hi> wordt het nageleefd, dat ze ons huisvesting en lafenis weigeren, als ze maar de reuk hebben van ons ambt!...’</p>
<p>‘Wat zal men daartoe zeggen? Het valt den Graaf lichter plakkaten uit te vaardigen, die van zijne fatsoenlijkheid getuigen, dan de vijandschap weg te nemen uit de harten waarin die eenmaal is doorgedrongen. De geruchten van twist en haat grijpen wel schielijk in bij de eenvoudige gemoederen, doch slijten eerst langzaam uit en niet dan van den tijd mag men volkomen genezing hopen. Intusschen, nu de zaken zoo staan, ontrade ik u zelf bij geringe luiden herberg te vragen, zonderling in deze streken en stelle u voor met mij af te stappen bij mijn gastheer, 't is een oude beproefde vriend van mij, die...’</p>
<p>‘Zeker aan der Staten zijde is?’ vroeg Boymer.</p>
<p>‘Is hij Engelschgezind?’ riep van Arnhem te zelfder tijd.</p>
<p>‘Ziet doch!’ sprak de Kanselier hoofdschuddende, ‘altijd die partijschappen op den voorgrond. Mijn vriend is een man die partijgeest haat en die juist zijne ruste houdt uit onwil om zich in den strijd der partijen te mengen.’</p>
<p>‘Zoo geeft gij ons zekerheid van zijne goede ontvangst?...’</p>
<p>‘Ik ben u borg voor zijne gastvrijheid.’</p>
<p>‘Zoo slaan we toe,’ sprak van Arnhem getroost.</p>
<p>‘Ik zie niet, dat we betere keuze hebben,’ zuchtte Boymer. En de huifkar, met de achtbare vracht beladen, rolde dan voort; het arme paard won niet veel bij die eere, dan een paar extravermaningen van den voerman, bij den verdubbelden last.</p>
<p>Men had een goed eind gereden en naderde nu een vrij uitgestrekt dorp, dat een welvarend voorkomen had, men ontwaarde eene kerk, die het was aan te zien, dat zij daar gestaan had minstens een eeuw vóór de Hervorming en een eindweegs verder zag men een deftig slot, als oprijzende uit de diepe grachten, beschermd door zware muren, gesierd door twee stevige ronde torens, een slot waartoe men niet genaken kon dan over eene feodale ophaalbrug, die wel is waar hoffelijk was neergelaten, doch die er toch uitzag als wilde zij uitdrukken, dat men wèl
<pb n="248"/>zou doen die niet over te treden, zoo men niet de overtuiging had van als vriend te komen. Onze Gedeputeerden schenen iets dergelijks te gevoelen, toen de kleine huifkar dreunend daarheen rolde onder 't rinkinken der zware kettingen. Zij zagen elkander bedenkelijk aan en hun blik verduisterde nog meer toen men, na een sierlijke lindelaan te zijn doorgereden, stilhield voor eene poort, ter weerszijde met wapenschilden versierd, en op welks <hi rend="i">frontispice</hi> met oud-Duitsche letters te lezen stond:</p>
<q rend="bq"><hi rend="sc">het huis wester-souburg</hi>.</q>
<p>‘Wester-Souburg,’ herhaalden zij, als uit één adem, ‘is dat niet het slot van den Heer van St. Aldegonde?’</p>
<p>‘Hetzelfde, Mijnheer van Arnhem! bij verkorting meest West-Souburg genaamd!’ zei de Kanselier lakoniek.</p>
<p>‘Van den oud-Burgemeester van Antwerpen,’ voegde Boymer er bij in stijgende onrust.</p>
<p>‘Zoo is het, Meester Boymer,’ sprak Leoninus, met een verholen glimlachje, ‘en ik verzeker u dat gij den gulsten gastheer zult zien, dien men zich denken kan, mits... gij van Antwerpen zwijgt; hij zou zich daarbij herinneren, dat de Staten...’</p>
<p>‘In ieder geval wij zaten toen ten tijde niet in de Staten,’ zei van Arnhem.</p>
<p>‘Zoo gij 't goedvindt, mijne heeren, ik ga u aanmelden, opdat gij verzekerd moogt wezen wèlgekomen te zijn,’ hervatte Leoninus, en, uit den wagen stijgende, voegde hij de daad bij het woord.</p>
<p>Onverwijld trad een bediende toe om de zorg voor paard en voertuig op zich te nemen en pas waren de heeren afgestapt, of de Heer des huizes begaf zich in persoon naar de groote huispoort, om hen te verwelkomen en binnen te leiden, of eigenlijk naar buiten, want het gezin bevond zich op het ruime plein achter het kasteel, met welige vruchtboomen beplant, in wier lommer men koelte zocht, terwijl men de zwoele Augustuslucht inademde.</p>
<p>Er werden haastig stoelen aangebracht voor de vreemden, de gastheer verontschuldigde zich, dat hij den maaltijd reeds genomen had, wijl hij zijn vriend eerst in den namiddag wachtte, doch liet geurigen kruiderwijn opzetten; de jonkvrouwen van Marnix brachten zelve fruitschalen op, met sierlijk ooft gevuld,
<pb n="249"/>en met een hoffelijk woord vermaande Marnix zijne gasten ‘te doen of zij 'thuis waren’. De afgevaardigden voelden zich echter zeer weinig thuis, en gansch niet op hun gemak tegenover den statigen, ernstigen man, door de ondankbaarheid en de miskenning van eene argwanende regeering gedwongen tot de ruste, op een leeftijd, waarin hij den lande nog zoo goeden dienst had kunnen doen. Ondanks al zijne voorkomendheid, viel het hun telkens in, hoe groote reden van misnoegen hij had tegen het staatslichaam, waarvan zij leden waren en hoeveel het hem kosten moest hun niets daarvan te toonen; ook nam hunne gedwongenheid toe, ondanks al de oplettendheden van Marnix, wiens fijne menschenkennis zeker wel raadde wat er in hunne ziel omging, maar die er geen ander hulpmiddel tegen wist dan de volmaaktste goedwilligheid te bewijzen. Boymer's ruwe, maar ronde aard was daartegen niet lang bestand. Hij moest uitspreken wat er in hem omging.</p>
<p>‘Bij mannen waarheid!’ viel hij uit, ‘uwe grootmoedigheid drukt mij, edele Heer! ge moogt het ontveinzen zooveel gij wilt. maar ons ziende, gedenkt gij hoe 't collegie, waarin wij zitting hebben, zich hard en onbillijk heeft betoond jegens u, en overzeker! had de heer Kanselier ons vooruit gezegd werwaarts hij ons heen voerde, ik voor mij ware niet binnengekomen, om u met mijn persoon overlast te doen.’</p>
<p>‘Zoo dank ik mijn vriend Leoninus dubbel, dat hij mij occasie heeft gegeven te bewijzen, dat zoo ik mij in faam of in rechten bekort moet achten door de Heeren Staten, die ik als mijne overigheid erkenne, dit geenszins eene reden is om persoonlijke grieve te koesteren jegens de Heeren van Arnhem en Boymer, of wie overigens in die vergadering zitting hebben. Weest wel verzekerd, dat mijne liefde en affectie, noch voor mijn land, noch voor mijne landgenooten is verkoeld. Ik heb in mijne consciëntie de getuigenis, dat ik nocht' het eene nocht' de anderen in ietwes heb te kort gedaan, tenzij getrouwelijk hun voordeel zoeken gezegd wordt hen te offenseeren, en bij zulker bewustheid, mijne heeren! valt het niet te overzwaar, met kalmte onrecht te lijden, dat onrecht was niet van u, weest er voor gedankt, dat gij 't u aantrekt om mijnentwil.’</p>
<p>‘Zoo doen wij;’ riep Boymer gulgauw, ‘en ik zal 't u toonen. Bij de eerste occasie, dat de intrekking van uw jaargeld ter sprake komt, zal ik doordrijven dat...’</p>
<pb n="250"/>
<p>‘Ik bid u, mijnheer!’ hernam Marnix met een gebaar van afkeuring, vol waardigheid, ‘ik begeere geenszins vooruit geïnformeerd te zijn van de resolutiën door uwe vergadering te nemen; daarbij, gij ziet het,’ hervatte hij meer gul en gemeenzaam, den goudgekleurden roemer opvattende, waarin de frissche kruiderwijn tintelde, ‘ik lijde nog geen gebrek! ik heb meer dan het noodige en ik ben nooit beter tevreden, dan als ik mij omringd zie van vele en welgezinde gasten, die 't voor lief nemen wat ik hun uit mijn overvloed heb te bieden.’</p>
<p>‘Toch verzuim niet aan ons te denken, zoo wij u in eenig opzicht bij de Staten dienst konnen doen, dit bidden wij ernstiglijk,’ hield van Arnhem er bij aan.</p>
<p>Aldegonde voelde het voor hen, dat een hernieuwd afslaan van dienstaanbod te pijnlijk moest vallen op dezen oogenblik en hij had de kieschheid te antwoorden:</p>
<p>‘Wel dan, mijne heeren! het kan te pas komen. Het ontbreekt in mijne heerlijkheid aan gezond geestelijk voedsel. Op mijn slot ben ik de kapellaan voor mijn huisgezin, maar ons dorp heeft geen predikant, geen herder. Mijne gehoorigen, noch ik kunnen voorzien in zijn inkomen, noch in de groote kosten, die tot de herstelling van de bouwvallige kerk noodig zijn. Te eenigen tijde zou 't konnen wezen, dat ik eene supplicatie inzond bij de Staten, tot bijstand in deze aangelegenheid. Doet daarin voor mij wat u voorkomt billijk te zijn en zekerlijk zal ik mij de verplichte dienaar achten van U Edelmogenden?’</p>
<p>‘Weest wel verzekerd, dat wij die occasie om ons de uwen te toonen, niet zullen overzien,’ beloofde Boymer, terwijl zijn ambtgenoot instemmend boog.</p>
<p>Na deze verklaring met hun gastheer, schenen de gasten zich als verlucht te gevoelen en begonnen lustiger te worden en meer spraakzaam. Alleen de gewone stoffen eener meer degelijke conversatie onder mannen van hun stand en leeftijd, moest men te dier ure liggen laten. De gebeurtenissen van den dag lagen te zeer op het gebied der politiek, dan dat men ze durfde aanroeren, uit vreeze van strijd. De belangen der kerk waren zóó diep verhecht aan die van den Staat en men kende zóó wel bij geruchte elkanders gevoelen, dat men ook dit als onvrijen grond moest beschouwen en werkelijk, bij de innerlijke overtuiging, die men scheen te hebben, dat men niet met gematigdheid kon re-<pb n="251"/>detwisten, bij de vooronderstelling dat men zich niet door de redenen van den ander zou laten overtuigen om eigene opiniën op te geven, was het dan ook maar beter om elke aanleiding tot strijd te mijden. Nog bleven daar de letteren... Maar men wist, hoe Marnix zich teleurgesteld en gekrenkt voelde, door het afwijzen zijner psalmberijming en hoewel de Staten hierin geen zeggen hadden gehad, daar juist de Leycestersche Synode vrij onafhankelijk was geweest van den invloed der Staten, zoo voelden ze toch onbestemd, dat het beter ware alle grieven van den gastheer te laten rusten en daarom naar zijne letteroefeningen te vragen, was zoo goed als hem zijne politieke terugzetting opnieuw voor den geest brengen. Daar bleef dus niets over dan zich tot de joffers te wenden en met haar die wisseling van hoffelijkheden, aardigheden en nietigheden te ondernemen, die bij de meesten doorgaans wel slagen. De jonkvrouwen Marnix wisten dit alles aan te hooren en te beantwoorden met bevallige zedigheid en met heusche schalkheid, maar Jacoba wist in 't geheel niet in te stemmen met den toon van zulke conversatie, die dan ook spoedig aan hare zijde door gebrek aan voedsel zou zijn uitgebluscht, zoo niet Marnix de gelukkige gave had gehad om zich in iederen toon te 
vinden, en den tact om het onderhoud voor haar over te nemen. Noch Gideon, noch Kolonel van Meetkerke waren tegenwoordig, de eerste was dien morgen met Katharina Rose en Cosmo Pescarengis naar Vlissingen vertrokken om afscheid te nemen van de overige Sluisenaars, die zich naar Leiden begaven en de Kolonel, wat onlustig, hield zijne kamer, zooals zijn gastheer meende.</p>
<p>Wij willen zien wat daarvan was. Het onderhoud van Marnix en zijn gezelschap, bij al de <hi rend="i">restricties</hi> die het eischt, kan toch voor ons niet veel belangrijks hebben.</p>
<p>Nauwelijks had Aldegonde gehoord wie hem kwamen bezoeken, of hij had den Kolonel van Meetkerke een wenk laten geven, dat hij zich op zijne kamer zou houden, overtuigd, dat de dappere krijgsoverste uit Sluis meer dan ééne grieve had tegen de Staten en daar hij het noodig achtte iedere botsing tusschen zijne gasten te voorkomen. De bediende met deze boodschap belast, vond den Kolonel echter niet op zijne kamer, hij onderstelde dus, dat deze, als meer zijne gewoonte was, eene wandeling deed naar het dorp en daar hij alzoo den letter van zijns meesters bevel niet kon voldoen, gaf hij zich ook geene moeite om in den geest
<pb n="252"/>in te dringen en deed niets, zelfs niets, toen hij den Kolonel, vergezeld van eenige andere heeren, de groote lindelaan zag opwandelen. ‘De Kolonel had nu zijn gezelschap en zou dat niet zoo spoedig verlaten,’ dacht hij, of liever, zeide hij later, gedacht te hebben tot zijne verschooning, hoewel het meer waarschijnlijk is, dat hij zijne gedachten zal hebben afgewend van de kwestie, zoodra hij van Meetkerke <hi rend="i">buiten</hi> het huis en niet daar <hi rend="i">binnen</hi> aantrof.</p>
<p>Wat daarvan zij, de Kolonel rechtvaardigde aanvankelijk zulke onderstelling. Hij scheen in een ernstig en belangrijk onderhoud gewikkeld met deze Heeren, dat hij niet overhaast konde of wilde afbreken. Hij sprak met levendigheid en toch met kennelijken eerbied, zoo vaak hij zich tegen een dier personen richtte, hij bediende zich van de Engelsche taal, waarin ook de anderen hem antwoordden, zoo vaak dat noodig scheen. Eindelijk, en op denzelfden oogenblik bijna, waarop de gasten van Marnix zijne beleefde uitnoodiging om den avond over te blijven, dankelijk afsloegen, scheidde van Meetkerke zich met eene diepe buiging van den vreemdeling en diens geleiders en nam met groote gehaaste stappen rechtstreeks den weg naar den Hof, waar hij wist de familie aan te treffen. Toen Marnix hem zag aankomen, was het reeds zoo goed als te laat, een wenk om terug te gaan, zou, óf verkeerd begrepen, óf door een der Gedeputeerden opgemerkt zijn geworden en het laatste zou argwaan hebben gegeven, dien men zorgvuldig vermijden moest. Den wakkeren krijgsmans opmerkzaam maken met wien hij zich samen bevond, ware evenzeer gewaagd, bij 't verzwijgen van de kwaliteit zijner gasten was er nog wel kans, dat men zich hield aan de algemeenheden van het gesprek, zonder in bijzonderheden te treden, die tot strijd konden voeren. Daarbij, de Heeren hadden reeds aangekondigd, dat zij niet lang meer blijven zouden. De krijgsoverste bleek echter <hi rend="i">enfant terrible</hi>, meer dan men had kunnen wachten, want nauwelijks was hij bij het gezelschap, of hij riep Marnix toe: ‘Gij raadt nooit van waar ik kom, noch wie ik met mij brenge.’</p>
<p>‘Zeer zeker neen!’ hernam Marnix opstaande en van Meetkerke eene plaats biedende naast hem en den Kanselier, ‘intusschen heb ik bezoek gekregen,’ en hij duide met het hoofd op Leoninus en de Hollandsche Heeren.</p>
<p>‘Het is waar ook! verschoont mij, heeren! u niet te hebben
<pb n="253"/>opgemerkt, noch gegroet,’ en de Kolonel verbeterde dit verzuim, terwijl hij tot Marnix vervolgde: ‘Zoo verneem dan dat ik van Vlissingen kom... ik had in zoolang geen paard bestegen.’</p>
<p>‘Ook was net u ernstelijk ontraden.’</p>
<p>‘Ja, maar die wondartsen zijn zoo uiterst voorzichtig en langzaam, eer ze aan eene genezing gelooven. Ik wilde nu eens beproeven of ik nog de teugels kon houden, en, tot mijn groot soelaas, heb ik de zekerheid verkregen, dat ik mijn arm weer tot mijn dienst heb als vroeger, dat is één voordeel van den tocht.’</p>
<p>‘Gij hadt letsel bekomen aan den arm, heer?’ vroeg Boymer beleefd.</p>
<p>‘Ja, mijnheer, zoo iets als een steek van eene Spaansche piek, maar dat beteekent niet veel, daar zijn zwaarder onheilen voorgevallen tot Sluis.’</p>
<p>‘Uwe Edelheid was te Sluis?’ vroeg van Arnhem half nieuwsgierig, half wantrouwend op van Meetkerke ziende.</p>
<p>‘Om u te dienen, mijnheer of eigenlijk het vaderland te dienen. Ik ben Kolonel van Meetkerke, een der krijgsbevelhebbers over de Neerduitsche troepen...’</p>
<p>‘Bij name wel bekend,’ zei van Arnhem, zich buigende.</p>
<p>‘De mare van uwe dapperheid en beleid is heel het land doorgeklonken,’ voegde Boymer er hoffelijk bij.</p>
<p>‘En toch hebben argwaan en partijzucht niet onderlaten mijn goede faam te schennen,’ hernam van Meetkerke bitter.</p>
<p>‘Ik betwijfel of het misvertrouwen zich persoonlijk op den heer van Meetkerke heeft gevestigd,’ merkte van Arnhem aan.</p>
<p>‘Geen van mijne krijgsmakkers had het verdiend, niet één, de Gouverneur der vesting zoomin als de geringste soldenier, allen hebben vromelijk hun devoir gedaan. Uit onze verantwoording tot Middelburg is dat klaarlijk gebleken, en welhaast zal het gansche volk dat kunnen verstaan, maar de Staten...’</p>
<p>‘Eilieve vriend,’ viel Marnix in, ‘ge vergeet dat ge ons van uw tocht te vertellen hadt.’</p>
<p>‘In trouwe dat is zoo. Al voortrijdende, besloot ik tot Vlissingen door te zetten, want het bekroop me, dat de goede luiden van Sluis uit Zeeland zouden gaan, zonder dat ik ze een vaarwel had toegeroepen.’</p>
<p>‘Waar trekken die luiden heen?’ vroeg Boymer.</p>
<p>‘Naar Leiden en andere steden in Holland, waar zij werk meenen te vinden in weverijen of ververijen en dergelijken...’</p>
<pb n="254"/>
<p>‘Op die wijze worden onze steden overstroomd van uitheemschen en buitenboorlingen,’ zuchtte Boymer.</p>
<p>‘Uitheemschen! noemt men die hier vreemden?’ riep van Meetkerke, nog meer verwonderd dan geërgerd, ‘luiden, die liever hun lijf en goed tot het uiterste toe hebben gewaagd, dan hunne stad af te staan aan den vijand... luiden, die zich blijmoedig alle leed en lasten getroosten, die het wegtrekken uit hunne geboorteplaats met zich brengt, omdat ze niet leven willen onder het Spaansche juk - religionsverwanten, die huis en haardsteden verlaten, om zich vrij te houden van den afgodischen dienst des Pausdoms - broeders in Jezus Christus, die boven alles begeerte hebben om nevens ons Zijn naam te verkondigen in de gemeenten... acht gij die als vreemden onder u, zegt me dan, Heeren! hoe gij zelf dus vreemd zijt aan den waren Hollandschen Christelijken aard!...’</p>
<p>De ernstige woorden troffen de Gedeputeerden te sterker, naarmate zij die uit dien mond niet hadden gewacht; ze waren voorbereid op de mogelijkheid van strijd met Marnix en zij hadden alles vermeden, wat er toe leiden kon, maar nu, overrast, hadden zij niet zoo spoedig een kalm en gematigd antwoord gereed.</p>
<p>Van Arnhem hief het hoofd op met een toornigen blik en Boymer antwoordde op hoogen toon:</p>
<p>‘Wij zijn leden der Algemeenen Staten, Mijnheer, en wij zijn altijd geacht geweest te behooren tot de getrouwe voorstanders der ware religie, zoowel als van de naaste belangen des vaderlands, die, naar het ons toeschijnt, meer dáárin bestaan, dat de rechten en privilegiën der ingeboren burgers worden gehandhaafd tegen uitheemschen invloed en vreemde tirannie, dan, onder schijn van religie, allerlei vreemde luiden, ongeruste geesten en seditieuse personen in den lande op te nemen, hun het brood van de burgers toe te deelen, hun poortersrechten te geven en nog daartoe als men, lacen! geschieden ziet en bij exempels mag aanwijzen, nog gezag geven in zaken van Staat en oorlog boven de rechtmatige overhoofden...’</p>
<p>Het was van Meetkerke aan te zien, dat hij een heftig antwoord op de tong had; Marnix had al de levendige bewustheid zijner gastheersplichten noodig om zijne zelfbeheersching te bewaren; de Kanselier geloofde, dat het zijn tijd was om tusschenbeide te komen.</p>
<pb n="255"/>
<p>‘Wel, Mr. Boymer!’ sprak hij, ‘dat ik u bidde, ga toch wat zachter met het uitziften van vreemdelingen. Gij vangt aan met mij buiten de landpalen te zetten, om van geen anderen te spreken, die waardiger waren genoemd te worden. En ik heb nog ervaring van de laatste dagen, dat gijlieden mij uw vertrouwen hebt waard geacht.’</p>
<p>‘Die van Holland zelf hebben verklaard, dat ze den Kanselier van Gelderland niet missen kunnen,’ riep van Arnhem, met zekeren onwil op Boymer ziende, ‘men zou zwaarder verliezen te lijden hebben, zoo men te spitsvondig naar de afkomst ging zoeken en niet naar de goede diensten. Wij, die bevonden hebben het Engelsche bondgenootschap niet te konnen missen, wij die het voordeel hebben ingezien van eene oprechte verzoening met den Graaf van Leycester, mogen ons toeleggen om dat onderscheid van namen allengskens.... doch wat is dit, mijnheer van Meetkerke, hoe rijst ge dus ijlings op, ontdaan en versteld?’</p>
<p>‘Een verzuim, dat onverschoonlijk is, dat niet meer is goed te maken... want zie, daar komen ze al,’ riep van Meetkerke, die zijn stoel terugschoof en toch staan bleef met de hand als in verbijstering recht voor zich uit wijzende.</p>
<p>‘Maar wat is er dan toch?’ vroegen Marnix en Leoninus tegelijk</p>
<p>‘Iemand, dien ik had moeten inleiden... uw zoon, Kanselier... Vrienden van uw zoon!’</p>
<p>‘Zooveel omstandigheden om mijn zoon,’ dacht Leoninus.</p>
<p>‘Kon dan hopman Elias niet uit zich zelf tot ons komen? ‘overwoog Marnix in stilte.</p>
<p>‘Daar steekt wat achter!’ fluisterde van Arnhem zijn collega in.</p>
<p>Maar aller blik volgde onwillekeurig de richting van des Kolonels hand en ze zagen nu drie heeren komen, waarvan de één met eenige drift vooruit liep en in wien men terstond Elias Leoninus herkende. ‘Mijnheer van St. Aldegonde!’ sprak hij, na eene eerbiedige groete, ‘veroorloof mij een paar Heeren van aanzien tot u te brengen, die zeer begeerig zijn uwe kennis te maken.’</p>
<p>‘Mijn vriend van Meetkerke heeft mij daaraf gesproken,’ hernam Marnix gevat, ‘ik ga ze ontvangen.’</p>
<p>‘Maar het zijn Engelsche Heeren,’ hernam Elias met eenige aarzeling het gezelschap overziende, ‘en ze wilden liefst, wat hun rang en conditie betreft, onbekend blijven.’</p>
<pb n="256"/>
<p>‘Ze kunnen van onze discretie verzekerd zijn,’ antwoordde Marnix, die zich met dit woord reeds wendde tot een der <hi rend="i">Gentlemen</hi>, die vooruittrad en wien hij al sprekende genaderd was.</p>
<p>Al de overigen zagen met gespannen nieuwsgierigheid toe, wie er komen zou, vooral de Afgevaardigden. Van Meetkerke, nog niet van zijne verwarring bekomen, verliet zijne plaats en begaf zich ter zijde, als ware hij met zijne eigene houding verlegen. Marnix wilde na eene statige buiging zijn nieuwen gast de hand bieden, maar opziende, herkende hij die trekken en, zeer verrast, zelfs wat onthutst, boog hij zich nogmaals dieper en meer eerbiedig, terwijl hij uitriep: ‘Mylord, Doorluchtige Heer...! Ik ben gansch zeer versteld van de ongedachte eere...’</p>
<p>‘Gij herkent mij nog van uit Engeland? nu, dat is goed, edele Heer! ik maak geene omstandigheden, ontvangt mij met zoo weinig ceremonie als doenlijk is, de Graaf van Leycester had begeerte den wijdberoemden Heere van Marnix nader te leeren kennen, nu hij zich zoo dicht in zijne nabuurschap bevond, of wilt gij 't liever dus: de Kanselier van de Oxfordsche hoogeschool komt den geleerde begroeten, die wel waardig was eerelid te zijn van haar collegie.’</p>
<p>‘Ik ben getroffen over die zonderlinge goedheid. Vergunt uwe Lordschap mij haar mijne woning binnen te leiden; 't is niet oorbaar, dat ik een persoon van Uwe kwaliteit hier in mijn hof zal onthalen.’</p>
<p>‘Neem gansch geene acht op die kwaliteit en laat mij simpellijk aanzitten met die anderen, het behaagt mij hier in de vrije lucht, ge hebt hier een prachtigen boomgaard.’</p>
<p>Al sprekende had Leycester zich neergezet op den armstoel, dien Marnix haastig voor hem had aangeschoven aan het hooger eind van de tafel. Onverwijld waren allen rondom eerbiedig opgestaan, hij had onbedacht den hoed even opgelicht om te groeten en allen hadden dat hooge voorhoofd en die donkere oogen herkend, al hadden ze nog aan de fiere houding, aan de kloeke gestalte kunnen twijfelen.</p>
<p>De Jonkvrouwen Marnix waren weggesneld om den bedienden bevelen te geven. Jacoba, schuchter en ontdaan, was in stilte buiten den kring getreden. De Gedeputeerden begaven zich wat ter zijde en raadpleegden zachtkens met elkander: ‘Laat ons
<pb n="257"/>niet in de fout vallen van 't verleden en den Graaf kennen, als hij niet bekend wil zijn,’ sprak Boymer.</p>
<p>‘Maar hem niet den schuldigen eerbied bewijzen kon oevel genomen worden, als miskenning zijner kwaliteit,’ lispelde van Arnhem.</p>
<p>De Graaf zelf maakte een eind aan hunne besluiteloosheid. De Kanselier had hem doen opmerken, met wie hij zich samenvond, en hij koos schielijk zijne partij. Hij nam een teug uit den beker, hem door Marnix zelf gereikt, en daarop rondziende sprak hij: ‘Ik zie 't u aan, mijne heeren! ik ben herkend en dat acht ik geene schade, mits gij mij ten gevalle doet, of 't niet zoo ware. Ik wil niet, dat er aan mijne komst eenige geheimzinnige beteekenis gehecht worde. Zij is bloot een inval van 't oogenblik. Ik kwam van Vlissingen gereden en langs het dorp West-Souburg. Toen hopman Leoninus mij deed opmerken, dat die heerlijkheid behoorde aan mijnheer van St. Aldegonde, wiens kasteel hij mij aanwees, kon ik den lust niet weerstaan aan den man, wiens vroomheid, deugden en kundigheden in de gansche christenheid zijn erkend en geprezen, een bezoek te brengen, zoo liet ik mijn gevolg in het dorp en wandelde hierheen met hopman Leoninus en Sir Valentin. Onder weegs trof ik nog samen met den wakkeren Kolonel van Meetkerke, die zeker beteren dienst weet te doen aan 't hoofd van een regiment, dan als <hi rend="i">Gentleman-Usher</hi>, naar het mij blijkt uit de weinige behendigheid, die hij schijnt gebruikt te hebben om mijne ontvangst voor te bereiden.’</p>
<p>Van Meetkerke, die zich nu rechtstreeks ter verantwoording geroepen achtte, trad vooruit, doch Marnix nam zijne verdediging op zich.</p>
<p>‘De heer van Meetkerke vond mij niet alleen met mijn gezin en in talrijker gezelschap dan hij had kunnen wachten, dit onderstel ik deed hem aarzelen.’</p>
<p>‘Dat is waar ook!’ riep Leycester, ‘ik zie oude kennissen of... nieuwe vrienden, zooals ik eigenlijk moest zeggen: de heeren Boymer en van Arnhem, Gedeputeerden uit de Staten.’</p>
<p>‘Uwer Excellenties ootmoedige dienaren,’ sprak van Arnhem, terwijl beiden naderden onder diepe buigingen.</p>
<p>‘Niet <hi rend="i">collegialiter</hi> samen en dus niet gezind om mij scherpe vertoogen te bieden?’</p>
<p>‘Mylord! Uwe Excellentie had beloofd dit te vergeten!’</p>
<pb n="258"/>
<p>‘Dat zou niet wijs zijn van mij en niet voordeelig voor u,’ sprak Leycester ernstig, ‘maar ik heb beloofd te vergeven en, ten bewijs daarvan, laat ons als goede vrienden samen zijn en herneemt uwe plaatsen. Gij allen, mijne heeren! gaat zitten, ik ben niet gekomen om uwe gezellige vreugde te storen, maar om die te deelen.’</p>
<p>Men gehoorzaamde; de Gedeputeerden verklaarden echter, dat zij alreede naar hun rijtuig hadden gevraagd en op hun vertrek stonden.</p>
<p>Sir Valentin hield zich staande bij den stoel van zijn meester. Hopman Leoninus hielp de jonkvrouwen van Marnix bij de bediening van den voornamen gast, die niet in gebreke bleef de keurige vruchten te prijzen en de bevalligheid te roemen, waarmede zij in de sierlijke fruitschalen waren geschikt. Van Meetkerke bleef gedrukt door eenige onaangename bijgedachte. De Graaf merkte het op en zeide hem schertsend, dat hij het hem dankte, de prachtige dreven van het voorplein in volle ruste bewonderd te hebben en dat hem op die wijze het wachten niet lang was gevallen, doch de krijgsman oordeelde zich nog meer te moeten verontschuldigen, en voerde aan: ‘dat hem in 't vuur van het gesprek zijn last was ontdacht...’</p>
<p>‘<hi rend="i">Bless me</hi>, <hi rend="i">Sir!</hi> dat moet een merkwaardig discours zijn geweest om dus ganschelijk eene ontmoeting te vergeten, die in 't eind geene alledaagsche was.’</p>
<p>‘Het schijnt onverschoonlijk, Mylord, maar het gesprek was ook niet alledaagsch, wij hadden verschil van opinie... over...’</p>
<p>Van Meetkerke zweeg in verlegenheid, want het was zijn oogmerk niet Boymer te beschuldigen.</p>
<p>‘Over een ander onderwerp, dat zóó eigenaardig Hollandsch was, dat men Hollander zijn moet om den knoop van 't verschil te vatten,’ viel Marnix in, ‘en daarom zien we onzen wakkeren vriend verlegen, hoe dit uiteen te zetten.’</p>
<p>‘Zoo is 't,’ hernam van Meetkerke met een zucht van verlichting, die zeker echo vond in de borst der Afgevaardigden.</p>
<p>‘Ik verlang niet ingewijd te worden,’ hernam Leycester, die wel begreep, dat er iets haperde, ‘en wat het eigenaardig Hollandsche betreft, dat men in 't belang der gezamenlijke Geunieerde Provinciën hopen mag, dat het zich voortaan minder scherp en hoekig mag voordoen, ja, allengskens mag worden afgerond, tot het zich als inéénsmelt met en verliest in al het goede, nutte en
<pb n="259"/>heilzame, dat er ten oorbaar van allen mag worden daargesteld en hierop, Mijne Heeren! ledig ik dezen beker!’</p>
<p>‘De wagen van den Heer Leoninus wacht op het voorplein,’ kwam een knecht berichten.</p>
<p>‘Wij volgen onverwijld,’ gaf Boymer ten antwoord. ‘Mylord Graaf!’ hernam hij moedig, ‘vergeef mij, zoo ik dezen dronk moet weigeren. Uwe Doorluchtigheid meent het voorzeker goed, maar naar mijn gevoelen zou dat de ondergang zijn onzer provincie, en het strijd tegen mijn eed en plicht daarmede in te stemmen.’</p>
<p>‘Zoo drinkt op het welzijn der gezamenlijke Geuniëerde Provinciën,’ verbeterde Leycester, die zelf voelde, dat hij eene onvoorzichtigheid had begaan, ‘ik houd mijn ambt niet enkel over ééne daarvan!’</p>
<p>‘Zoo willen wij, Mylord! en op de gezondheid Uwer Doorluchtigheid daartoe,’ hernamen zij, hetgeen schielijk en met veel geestdrift door al de anderen werd gevolgd.</p>
<p>‘Nu gunt ons te gaan,’ sprak van Arnhem tot Marnix; ‘we hebben al te over van uwe gastvrijheid misbruik gemaakt.’</p>
<p>‘Als het dan ernstig gemeend is, zal ik van Zijne Excellentie oorlof verzoeken om mijne gastheersplichten te mogen vervullen en U-Edel-Mogenden uitgeleide te geven.’</p>
<p>Hiertoe kwam men echter niet, vóórdat de Heeren een statig afscheid hadden genomen van allen en bovenal van den Graaf, die hun een hoffelijk ‘tot weerziens’ mede gaf, doelende waarschijnlijk op het samentreffen te Dordrecht, waar de Staten verdaagd waren tegen den 24<hi rend="sup">sten</hi> Augustus. Maar wij durven niet verzekeren, dat hun verlangen naar dit wederzien bijzonder was toegenomen.</p>
</div>
    <div type="chapter"><interpGrp><interp type="primair" value="wests001"/></interpGrp>
<head rend="h3">III. Het een en ander oefent invloed op het lot van eenige hoofdpersonen.</head>
<p>Wij hebben niet tegelijk met de Heeren van Arnhem en Boymer West-Souburg verlaten. De Graaf van Leycester is er ook nog gebleven en hij had daarvoor zijne goede redenen; zijne komst aldaar was niet zoo geheel doelloos en zoo geheel toeval-<pb n="260"/>lig als hij voorgaf. Hij wilde Aldegonde naast zich hebben als raadsman en, hoewel de Kanselier hem zeker had ingelicht van diens onwrikbaar besluit om zich buiten de zaken te houden, toch oordeelde hij, dat die onwrikbaarheid op sterkere proef moest gesteld worden, dan die van een dringend vriendenwoord en rekende heimelijk op de kracht van zijn persoonlijk aanzoek. Werkelijk moest daarin eene groote verlokking zijn voor den man, die door bittere miskenning neergedrukt, in zulke erkenning het bewijs zou zien, dat het vooroordeel tegen hem ook aan Leycester en Elisabeth ingescherpt, overwonnen was door de macht der waarheid. Vleiend moesten de lofspraken en aanbiedingen klinken uit den mond van hem, wiens woord men als een vorstelijk woord kon laten gelden voor vriend en vijand. En zeker zal Leycester noch drang van beden, noch beloften gespaard hebben, maar toch, zij stuitten af op de onverzettelijkheid van den strengen, eerlijken staatsman, die geen halfslachtige hulp wilde beloven en die niet met geheel zijn hart een gezag wilde steunen, waarvan de oorsprong hem tegen was en, dat door onrecht bestreden, nauwelijks anders dan door geweld kon worden gehandhaafd. Hij zeide dàt Leycester met vastheid en klaarheid, hoewel hij de weigering wist te omkleeden in zulke vormen van dankbaarheid en eerbied, dat de Graaf zich wel teleurgesteld moest voelen, maar niet beleedigd.</p>
<p>‘Uwe Doorluchtigheid verliest weinig aan mij,’ had hij hem troostend gezegd, ‘waar haar eigen gezond doorzicht haar heeft ingegeven de meeste confidentie te stellen op den raad van mijn vriend den Kanselier. Hij heeft op mij vóór de uitnemende gave van zich nooit door ietwes te laten bewegen of vertoornen, is op de meeste punten één met mij van gevoelen en, waar hij differeert, is zekerlijk in deze tijden, zijn raad en opinie boven den mijnen te prijzen en te volgen.’</p>
<p>‘In de meeste poincten, zegt gij, mijnheer! ook dáár, waar het Religie en Kerk geldt?’</p>
<p>Aldegonde kleurde, hij kon daarop geen ‘ja’ zeggen, maar toch wist hij zich te redden.</p>
<p>‘Die belangen, Mylord! zijn zóó wel vertrouwd aan uw vromen en vurigen ijver, dat ik u wel zou durven raden, hierin geen anderen raad te nemen dan van uw eigen goed verstand... voorgelicht door enkele welgezinde kerkelijke personen, die des
<pb n="261"/>Heeren Christi rijk zoeken te vorderen, meer dan hun zelfs voordeel en meesterschap... daarop met God en uwe consciëntie te besluiten en het geresolveerde te doen uitvoeren, met vastheid, aangezien de staat der Kerke, dringende voorziening behoeft, doch teffens met die matiging die de drang der tijden eischt.’</p>
<p>‘Zulke kerkelijken als waarop gij doelt, zijn hier niet velen. Sommigen zijn lauw en traag der Staten zijde toegedaan en, naar men mij verzekert, onvast in de gezonde leer der waarheid. Anderen, hoewel getrouw, eerlijk en vol ijver, zijn slecht onderwezen, niet overbekwaam in de Schrift en zonder veel kennisse der tale...’</p>
<p>‘Dat zal beter worden, Mylord! alles is hier nog in de beginselen; bij de Universiteit tot Leiden zijn uitnemende professoren, onze jongeluiden hebben niet meer noodig buitenslands te gaan voor hunne studiën en het getal dier ongeleerde pastoors en monniken of leeken, die zich uit de Roomsche kerke tot predikers der Gereformeerde religie hebben opgeworpen en zich daartoe begeven hebben met meer warmen ijver, dan grondige kennisse, zal langzamerhand uitsterven en plaats maken voor wel onderwezene, goed geleerde jonge mannen, die...’</p>
<p>‘Zekerlijk zal alles hier beter worden,’ viel Leycester in. ‘Het is verwonderlijk, waardige Heer! hoe sinds mijn verblijf hier in Nederland de zucht voor de religie is toegenomen en hoe het getal der openlijke belijders en voorstanders als met den dag toeneemt. Sommigen, die gansch onverschillig waren, toonen nu singuliere devotie... Ik danke daar God voor, dit voor 't minst heeft mijne komst hier teweeggebracht.’</p>
<p>Een half droevig, half ironiek glimlachje speelde op Marnix geestig gelaat, toen hij antwoordde: ‘Het exempel van Heeren en Prinsen is zekerlijk van groote kracht om de menigte te trekken, maar Uwe Excellentie verschoone mij, het is hier ook niet al goud wat er blinkt en de zekerheid, dat men, met zich tot de gezuiverde Kerke te begeven, den Algemeenen Landvoogd niet mishaagt, ja zelfs welgevallig zal zijn, kan eene zware tentatie worden voor wereldsgezinde zielen...’</p>
<p>Zelfbehagen en ijdelheid omnevelden soms Leycesters blik, maar hij was niet doof voor de stem van het gezond verstand.</p>
<p>‘Ik vat uwe meening,’ hernam hij met een zucht, ‘en ik weet maar al te goed, waarom sommigen mijne zijde kiezen. Zelfs
<pb n="262"/>zoodanige leeraren, die kundig en krachtig zijn, tot trouwe verkondiging van Gods Woord en tot stijving der Kerke, toonen zich drijvers en heethoofden, die zich meer vooruitdringen in wereldsche zaken dan pas geeft, en wier handel en wandel mij in den laatsten tijd gebleken is veeleer mijne cause te compromitteeren, dan die te steunen.’</p>
<p>‘Dezulken kenne ik ook; Uwe Excellentie schildert ze te juist dan dat het mij noodig zal zijn, haar de namen te noemen... die mij op de tong lagen.’</p>
<p>‘Laat de discretie u niet verlokken eene nutte waarschuwing achter te houden.’</p>
<p>‘Ik zie 't, Uwe Excellentie kent ze en heeft ze onderkend, ik houde ze als mijne weerpartijders, zoo past het mij niet ze achter den rug te schaden.’</p>
<p>‘Gij moogt uit genereusheid jegens hen mij niet in doling laten! maar ik vraag geene nadere aanduiding, waar het straffen en ter zijde stellen mij door de politiek wordt ontraden; alleen noem mij de beteren, dezulken die gij waardig acht bij voorkeur geraadpleegd en gebruikt te worden. Wat zegt gij van Kimedoncius, den Middelburgschen leeraar?’</p>
<p>‘Den President der Synode!’ viel Marnix in met levendigheid en veranderde van kleur, maar rustiger en met volkomen zelfbeheersching voegde hij er bij: ‘Een uitnemende leidsman, zoowel in de uiterlijke kerkelijke zaken, als waar het de vraag is van de gezonde leer. Verders zal Uwe Genade tot Dordrecht vinden weerdige en gezeleerde mannen, als Dr. Jeremias Bastingius, Servatius Nearanus, die ik noeme zonder daarmede te kort te willen doen aan hunne collega's...’</p>
<p>‘Die van Dordt zijn mij bekend,’ viel Leycester in met zeker ongeduld, ‘zoowel als die van Utrecht en ik weet waartoe zij mij nut zijn; doch...’</p>
<p>‘Wernerus Helmichius is daar een gemoedelijk en verzekerd man, dien ik durf aanbevelen,’ hernam Marnix dringend; maar Leycester was van hen, die van 't onbekende het meeste verwachten en daarom hoopte hij nieuwe namen te hooren. Die verwachting werd niet vervuld; Marnix noemde Professor Saravia en Leycester glimlachte.</p>
<p>‘Hij is van mijne vrienden en van <hi rend="i">the most assured</hi>, zoo ook Donellus, naar men mij verzekert.’</p>
<pb n="263"/>
<p>‘Uwe Excellentie mag zich op die verzekering betrouwen; schoon een rechtsgeleerde, mag Mr. Hugo Donellus gehoord worden, waar het de eere en de leere der gezuiverde Kerke geldt.’</p>
<p>‘Men heeft mij nieuwelings Uitenbogaart geprezen als een schrander en voorzichtig man.’</p>
<p>Marnix sloeg de oogen op met wat verwondering, toch antwoordde hij:</p>
<p>‘Ongetwijfeld met recht, doch mijns bedunkens zijn die mannen uit de Duifhuis-gemeente, door dwang tot de onze gebracht, niet de naasten om de vastheid en de zuiverheid van onze Kerk te handhouden, nocht' hare abuizen te hervormen.’</p>
<p>‘Daaraan heeft mijn zegsman zeker niet gedacht, die zijne gematigdheid roemde.’</p>
<p>‘Dat zal zoo zijn, Mylord! Nog zoude ik iemand willen noemen, dien ik boven de anderen zou gesteld hebben, indien niet zijne jonkheid en de omstandigheid, dat hij mijn gastvriend is, mij wat schuchter maakten in het prijzen;... 't is een jonge kerkdienaar, die, bij uitnemende kracht des verstands, liefelijke gaven des gemoeds vereenigt en die zich tot den dienst der kerke heeft begeven, niet door eenige wereldsche zucht oft' bejaging, maar tegens aardsche belangen aan, uit eene volkomen begeerte naar de godzaligheid, om zich tot Christi dienaar te stellen. Van dezen mag men wachten, dat hij de cause der religie zal dienen uit al zijn vermogen, zonder in iets zich zelven te zoeken en dat zijne voorlichting...’</p>
<p>‘Ik weet, wien ge bedoelt,’ viel Leycester in met een verdrietelijken trek op 't gelaat, ‘'t is doctor Gideon Florensz, mij wel bekend, doch van wien te vreezen is, dat zijne geschiktheid in zaken niet groot zal zijn!’</p>
<p>Marnix haalde de schouders op. ‘Ik bedoelde, men kon zijn raad hooren, de executie van dien kon onder zijn toezicht anderen worden toebetrouwd.’</p>
<p>‘Gezwegen nog van zekere preventies, die ik tegen hem heb opgevat, sinds er zware beschuldigingen tegen hem zijn ingekomen...’</p>
<p>‘Hecht daaraan niet, Mylord, ik bidde u dat, om uws zelfs wil! en om de wille van Christus, diens trouwe discipel hij zal bevonden worden te zijn, mits men een scherp en rechtvaardig onderzoek naar zijne schuld instelle... Wat men ook aantijge,
<pb n="264"/>doorluchtige Heer! geef toch niets toe aan de vorderingen zijner weerpartijders, vóórdat Uwe Excellentie hem zelf heeft gehoord. Uwe wijsheid, door uwe Christelijke liefde geheiligd, zal de waarheid onderkennen en de onnoozelheid vrijspreken; uit haat door lasterzucht vervolgd...’</p>
<p>‘Ik zie, gij hebt groot geloof in zijne zuiverheid, dat versterkt in mij den wensch hem alzoo te bevinden als gij hem voorstelt. Wees zeker, dat ik uw goeden dunk in dezen niet klein zal achten. Doch uit deze voorspraak zou ik zeggen, dat gij en de Kanselier het één zijt op het stuk der religie, althans der kerkelijke luiden, want de achtbare Leoninus zelf heeft dezen morgen zeer bij mij aangehouden om de eere en de reputatie van den jongen Doctor te mainteneeren en te protecteeren tegen zijne beschuldigers, tot de rechte tijd zal gekomen zijn om een onpartijdig onderzoek in te stellen naar zijne zaak...’</p>
<p>‘Met oorlof, Mylord! mij dacht de rechte tijd om de onschuld te beschermen en te handhaven is altijd daar, zoo ras men erkent dat zij valschelijk belast wordt...’ sprak Marnix met vuur.</p>
<p>‘Daarin doolt gij, Mijnheer! deze zaak hangt met zóóvele andere materiën samen, daaraf te spreken nu gansch ontijdig en hoogst ongeraden zou zijn, dat de Kanselier zelf besloot, men moest dit dooven en wachten, totdat men der waarheidfakkel in volle helderheid daarover kon doen lichten. Eene gedeeltelijke rechtvaardiging schijnt hem voor den jongen dienaar zoo goed als een verloren proces...’</p>
<p>‘Hij heeft gelijk, maar al te zeer wete ik dit bij ervaring.’</p>
<p>‘Dit overwegende,’ hernam de Graaf, ‘en lettende op de voorspraak van Mijnheer den Kanselier, niet minder op de lofspraak door u geuit, wil ik overzien hetgeen men tegen hem inbrengt en alleenlijk achten op 't geen mij van vroeger van zijn persoon en goede kwaliteiten is bijgebleven, en zoo ben ik gezind dezen jongen Doctor voorshands aan mijn persoon te verbinden, totdat daar eene occasie zal gevonden worden om hem in den kerkedienst te herstellen, daaruit zijne partijders hem feitelijk, schoon nog niet wettelijk, verdrongen hebben...’</p>
<p>‘Wees gedankt voor die genadige intentie, Mylord, zij is een groothartig en vorstelijk Heer waardig. Wien <hi rend="i">gij</hi> dus opgericht houdt, zal staan, ondanks alle benijders en God de Heer zal u zegenen, daarvoor, dat gij dezen vromen en trouwen dienstknecht
<pb n="265"/>dus zorgelijk wilt bewaren voor den dienst Zijner gemeente, die eenmaal niet min dan uwe Excellentie zelve groote winst mag doen met dezes jonkmans diensten...’</p>
<p>‘Zoo zij het, goede Heer, daartoe geve Hij Zijn zegen.’</p>
<p>‘En wat verders de Kerk belangt, Mylord, klagelijk is zeker huide ten dage haar staat, na zoo heerlijke opkomst, en geen Christen kan daarop met een meer droevig oog neerzien dan ik, die tot hen hoore, door wie dit goede zaad der Evangelische kerk in deze landen is gestrooid, gekweekt en in 't opkomen beschut en bevochtigd; doch, hoewel droevig toch altijd blijde, zeggende mij zelven, wat ik de gemeenten onder 't kruis zittende, gedenk toe te roepen en nu ook Uwe Excellentie wil bidden zich daaraan te houden: het geloof “dat God <hi rend="i">voor</hi> zijnde, niemand zal <hi rend="i">tegen</hi> zijn;” niemand en zal beletten, dat de waarheid, door het licht der Hervorming opgegaan, zal blijven schijnen, allengs aanwinnen, zij het ook met tusschenkomende verachtering, zal toenemen en eenmaal over de duisternis volkomenlijk zal zegevieren.’</p>
<p>‘Ik zeg amen daartoe uit het volle gemoed, vrome Heer,’ sprak Leycester getroffen, ‘ik voele te meer wat ik in u verlieze, hoe meer ik leere onderkennen, wat ik in u zou gewonnen hebben; doch ook hierin zij Gods wil geëerbiedigd, die u schijnt af te houden van deze cause te dienen; zoo late ik u aan uwe ruste.’</p>
<p>‘Mijne ruste,’ zuchtte Aldegonde, met een zacht hoofdschudden, ‘neen Mylord, aan de ruste laat ge mij niet; met vurige aandrift tot den strijd, toeschouwer te zijn van de worsteling, de verliezen te beklagen, zonder ze te mogen voorkomen, de redding mogelijk te achten en zelf mij niet ten redder te mogen stellen, dat, dat is voor een gemoed als het mijne niet de ruste; maar hetzij... gij kent mijn devies? het devies van iederen Christen: De ruste elders.’</p>
<p>Leycesters antwoord was een woord, dat getuigde van instemming en medegevoel. Het getuigde tevens, zooals Leoninus later aanmerkte, dat Marnix het geheim had gevonden hem van zich te zenden, verslagen, maar toch voldaan.</p>
<p>Als men denken kan, had de Graaf dit wichtig onderhoud niet aangeknoopt zoo terstond na den aftocht der Gedeputeerden en in tegenwoordigheid der dames. Hij had daarmede gewacht, tot hij zich met Marnix samenvond in diens studeervertrek, dat
<pb n="266"/>Leycester begeerd had te zien en werwaarts Leoninus hen uit bescheidenheid niet was gevolgd. Vooraf had hij allerlei bewijzen gegeven van Prinselijke hoffelijkheid, van zijn welgevallen te midden van dien gezelligen kring, waaruit hij zelf alle gedwongenheid had verbannen en allen tot opgeruimdheid aangespoord, zoo haast de leden der Staten vertrokken waren. Van Meetkerke had hij daartoe stof gegeven door de verzekering, dat men zich reeds bezighield met zijn regiment samen te stellen en dat men hem welhaast tot werkelijken dienst zou roepen, daar de kwartieren van Gelderland van troepen ontbloot waren en gansch onbeschermd tegen den indringenden vijand.</p>
<p>Van Meetkerke had willen vragen, of hij niet Elias Leoninus een zijner kapiteinen mocht zien? maar Leycester voorkwam hem, door te zeggen, dat hij eenige Hollandsche officieren omtrent zijn persoon wilde houden te Dordrecht en dat hopman Elias een van hen zou zijn.</p>
<p>‘Zoo zal mijn zoon van het tooneel des oorlogs worden teruggehouden en buiten staat wezen, het Vaderland en Uwe Doorluchtigheid zijne trouwe en zijn ijver met daden te toonen?’</p>
<p>‘Het eerste is waar, Kanselier, het andere niet; ik reken integendeel zeer bijzonder op beide, en 't is juist daarom, dat ik hem met mij houde.’</p>
<p>‘In de getrouwe stad Dordrecht zal Uwe Excellentie toch wel geen krijgsvolk van doen hebben?’ merkte Leoninus aan met zekere onrust.</p>
<p>‘In Dordrecht en elders, Kanselier, ik zal u daaraf nadere ophelderingen geven als wij er samen zijn. Mijn plan is reeds morgen derwaarts te reizen. Ik wil mij daar voorbereiden tot de ontvangst der Algemeene Staten, of eigenlijk, ik wil er een weinig thuis zijn, eer zij mij daar komen overvallen met al de moeiten en zwarigheden hunnerzijds. Ik wacht u daar bij mij, zoodra de zaken in Zeeland het u mogelijk maken.’</p>
<p>‘Ik zal alle vlijt doen, Mylord, om Uwe Excellentie spoedig te volgen,’ hernam de Kanselier, terwijl hij zich niet kon weerhouden een blik op zijn zoon te werpen, die tegenover hem stond achter den stoel van Kolonel van Meetkerke.</p>
<p>‘Zoo de hopman reeds morgen naar Dordrecht afreist, zou ik hem verzoeken een brief van eenig aanbelang te willen behandigen aan mijne dochter, ten huize van mevrouwe Berck,’
<pb n="267"/>sprak deze, zich naar Elias keerende, die, van verrassing getroffen, niet dan met eene hoofdbuiging kon antwoorden, terwijl hij aarzelend den Kanselier aanzag. ‘Ware ik nu samen met den Kolonel en mijn vader, hoe licht had ik een antwoord kunnen geven, dat eene verklaring uitlokte van die vroegere woorden des Kolonels, die mij nog altijd in de ooren klinken,’ dacht hij; nu in de tegenwoordigheid van Leycester, van Marnix, van de Jonkvrouwen, voelde hij niets dan de spijt van de onmacht, en zij maakte hem sprakeloos. De Kanselier nam het woord in zijne plaats: ‘Mijn zoon belooft meer dan hij zal kunnen volbrengen; zijne plichten omtrent den persoon van Mylord....’</p>
<p>‘Zullen hem niet beletten aan het huis van mevrouw Berck te gaan,’ had de Graaf gezegd. ‘Ik waarborg u het tegendeel, Kanselier! Ik zelf heb er reeds eenige <hi rend="i">gentlemen</hi> ingeleid, waaronder zelfs den hopman en, zoo begrijpt gij, dat de hindernis althans niet van <hi rend="i">mijne</hi> zijde zal komen.’</p>
<p>‘Ik geloof alles van de singuliere goedwilligheid Uwer Excellentie, alleen de hindernis zal uit hem zelf komen, zoo hij àlle zijne plichten wel observeert.’</p>
<p>‘Ik gedenke niet anders te doen, Heer vader!’ hernam Elias droevig, doch vast, ‘alleen, daar ik den Kolonel wensche te verplichten, zal ik aan zijn verlangen voldoen, zonder in eenig opzicht te vergeten, wat ik anderen en mij zelf schuldig ben.’</p>
<p>‘Zoo doe dan daarin wat gij oorbaar acht, mijn zoon,’ sprak de Kanselier.</p>
<p>Weinige oogenblikken nadat dit was voorgevallen, had de Graaf hopman Elias naar het dorp gezonden, met bevelen voor zijn gevolg en ontnam hem alzoo, zonder eenigszins den wil te hebben hem leed te doen, de laatste kans om zich met zijn vader te verklaren.</p>
<p>Nog altijd was Gideon niet uit Vlissingen teruggekomen, iets dat zijne vrienden wel niet ontrustte, maar dat hen speet, omdat zij vreesden, dat hij te laat zou terugkomen om nog met den Graaf samen te treffen, eene ontmoeting, waarvan Marnix en Leoninus beiden eene goede uitkomst wachtten. Jacoba, integendeel vreesde die ontmoeting, zij verheugde zich over dit wegblijven, hoewel niet zonder eenige bekommering over de oorzaak. De scherpziende blik harer teederheid had haar doen opmerken, dat Gideon in den laatsten tijd iets tegen den Graaf had opgevat,
<pb n="268"/>dat hij moeite deed om een zekeren onwil te onderdrukken, zoo vaak er van dezen sprake was; en in eene ziel, zoo weinig vatbaar voor de gewone bevooroordeeldheid der menschen, moest daarvoor eene wichtige oorzaak zijn. Dit begreep zij, schoon zij die niet kende. Zelve had zij nooit anders dan schuchter ontzag gevoeld voor den Graaf en hare genegenheid voor dezen was dus niet toegenomen door hetgeen zij bij Gideon onderstelde, ook had zij het vertrek van de Heeren Staten te baat genomen om zich te verwijderen, verheugd niet eerder te zijn opgemerkt. Maar Jacoba had zich vergist, waar zij hoopte Leycester's aandacht te ontgaan. Uit het kabinet van Marnix in de groote familiezaal geleid, waar van Meetkerke en de Kanselier hem opwachtten, vroeg de Graaf terstond naar Gideon en toen diens afwezendheid hem werd verklaard, wilde hij Jacoba zien. Men moest gehoorzamen, men moest haar tot hem leiden. Hij ontving baar echter met eene goedheid, die bijna eene vaderlijke scheen en die in niets hare beangstheid en vooringenomenheid rechtvaardigde. Hij legde zijne hand op hare blonde lokken en sprak haar eenige vriendelijke woorden toe, vroeg haar of zij gelukkig was en, terwijl zij met een zachte lispelende stem haar antwoord gaf, leidde hij haar wat ter zijde en vroeg op eens: ‘Ziet gij somwijlen heer Reingoud?’</p>
<p>‘Zekerlijk niet, Mylord, hij leeft te Vlissingen in zwaar gedrukten toestand en naar de ziele lijdende. Dr. Florensz heeft grootelijks zorge, dat hij wel nimmer tot ruste zal komen... denkelijk is mijnheer gemaal, nu in zijne stad wezende, bij hem gegaan.’</p>
<p>Haastig viel Leycester haar in de rede: ‘Ik wil niets daaraf weten; laat Dr. Florensz met die bezoeken omzichtig zijn, ze compromitteeren hem en ten laatste mij ook en zonderling <hi rend="i">hem</hi> is het niet geraden de opinie te braveeren.’</p>
<p>‘Als mijnheer oordeelt in den weg van zijn plicht te zijn, twijfel ik, Mylord, of hij daarvan zal afgaan om zulke reden,’ gaf zij ten antwoord, moediger, zoo haast zij voor Gideon te spreken had.</p>
<p>‘<hi rend="i">Nonsense</hi>, <hi rend="i">my child!</hi>’ zei Leycester, ‘uw echtgenoot zal welhaast andere plichten hebben, wij gedenken hem tot ons te roepen te Dordrecht.’</p>
<p>‘Doorluchtige Heer, zoo ik wel van zijn voornemen ben inge-<pb n="269"/>licht, gedenkt hij eene wijle naar Leiden te gaan bij zijn vriend den Hoogleeraar Donellus en daarna zouden wij gezamenlijk naar Utrecht wederkeeren... Ik meene hij zou aan de Consistorie schrijven, dat hij weer bereid was zijn dienst tot Utrecht te hervatten.’</p>
<p>Leycester keerde zich tot Leoninus en zag hem vragend aan: ‘Zij weet dus niets?’ vroeg hij zacht.</p>
<p>‘Denkelijk heeft Gideon haar smarte willen sparen.’</p>
<p>‘Nu goed, <hi rend="i">sweet Lady!</hi>’ hervatte de Graaf tot Jacoba, ‘zoo daar overigens verandering in dit plan mocht komen, zult gij het later wel door uw gemaal vernemen!’ en hiermede brak hij het gesprek met haar af. Juist kwam Sir Valentin berichten, dat het gevolg van den Graaf zijne bevelen wachtte voor de poort van het kasteel en tegelijk trad Doctor Gideon Florensz binnen. Hij wist wien hij vinden zou. De stoet van pages, palfreniers, paarden en Engelsche soldaten, dien hij voor de brug aantrof, had hem reeds doen vermoeden, dat er iets bijzonders voorviel op het kasteel, toen hij in den officier, die het bevel scheen te voeren over de Engelsche ruiterij Elias Leoninus herkende, die hem zeide, wie er binnen was. Daarbij werd hem door Sir Valentin medegedeeld, dat de Graaf naar hem gevraagd had.</p>
<p>Tot blijdschap van zijne vrienden en tegen alle verwachting van Jacoba, trad dus de jonge man binnen en terstond met zekere vastheid naar Leycester toe. ‘Uwe Doorluchtigheid heeft begeerd mij te zien,’ sprak hij, na de eerste eerbiedige begroeting aan Leycesters rang verschuldigd.</p>
<p>‘Zoo is het, Doctor Florensz. Maar wij staan nu als met den voet in den stijgbeugel en de zaak daarover wij u onderhouden wilden, dient tot later uitgesteld. Toch beantwoord mij inderhaast eene vraag: ‘Kent gij den Italiaan Cosmo Pescarengis?’</p>
<p>‘Ik kenne hem werkelijk, Mylord!’ hernam Gideon, zeer verwonderd dat hij over dit punt werd ondervraagd, en niet over de aantijgingen die hem zelven betroffen.</p>
<p>‘Wat acht gij van hem, is 't een goedgezind persoon, wel te vertrouwen?’</p>
<p>‘Als hij Uwe Excellentie trouwe heeft beloofd, zal hij die houden, ik twijfel daaraan niet, doch wil verschoonen, Heer; ik verwonder mij grootelijks dat Uwe Excellentie mij die vragen doet, ik onderstelde Uwe Doorluchtigheid onderricht van alles
<pb n="270"/>wat dien man betrof, het gerucht gaat, dat hij tot belangrijke diensten wordt geëmployeerd.’</p>
<p>‘In de zaken daartoe ik hem heb aangesteld, is mij zijne abelheid volkomen gebleken. Ik weet van hem, dat hij een dapper en ondernemend krijgsman is, die vrij beter geschikt is te gebieden, dan te obedieeren.’</p>
<p>‘Zoo kenne ik hem ook,’ sprak van Meetkerke glimlachend en halfluid.</p>
<p>‘Overigens weet ik niets van hem.’</p>
<p>‘Niets, Mylord?’ en Gideon zag Leycester aan met zulk een veelbeduidenden blik, dat de Graaf er met eenige verlegenheid bijvoegde, als ter verbetering van zijn gezegde:</p>
<p>‘Behalve een en ander dat er met hem in Nederland is voorgevallen; alleen ik weet niets van zijn verleden.’</p>
<p>‘Daarin heeft Cosmo niet wel gehandeld, hij had Uwe Excellentie daarvan volkomen moeten inlichten, eer hij zich veroorloofde uwe gunst aan te nemen.’</p>
<p>‘Cosmo is niet te veroordeelen. Ik heb een krijgsman in hem gezien, zooals ik er een noodig had, en, ik gebruik hem voor krijgszaken; van gunst of ongunst kan nog geene sprake zijn, aleer ik uit werkelijke diensten zie, wat hij voor mij vermag. Wie hij overigens zijn kan, gaat mij weinig aan, maar nieuwsgierigheid ontlokte mij eene vraag, die hij mij beantwoordde met mij naar u te verwijzen, zeggende: “dat gij zijn volle vertrouwen hadt, en dat hij 't aan u overliet mij in te lichten,” daarom wilt mij in een paar woorden het belangrijkste zeggen.’</p>
<p>‘Uwe Doorluchtigheid verschoone mij... maar daarop kan ik Haar geene voldoening geven in dezen oogenblik; dat kan niet gezegd worden met een paar woorden en ten aanhoore van zoovele getuigen! Uwe Excellentie vraagt mij naar de belangrijkste voorvallen van eens menschen leven, die alleen mij zouden bekend zijn. Dus eigenlijk naar de geheime geschiedenis van eens menschen hart, want het innerlijke hangt hier met het uiterlijke dus nauw samen, dat men niet zonder groot onrecht enkele uiterlijke daden, enkele ongewone lotgevallen daarvan zou konnen afscheiden en openbaren. Onze schuldigste daden, Mylord, staan soms in verwonderlijk nauw verband tot onze heiligste aandoeningen, onze uiterlijke rampen zijn soms niet dan de afschaduwing van zwaarder innerlijk lijden! wat ik van het zijne kan weten, mag
<pb n="271"/>ik dus niet in overijling bloot geven, zelfs niet aan Uwe Excellentie, al had zij nu tijd en goedwilligheid om mij onder vier oogen aan te hooren!’</p>
<p>‘Maar als ik u zeg dat die man zelf het dus heeft begeerd!’</p>
<p>‘Dan nog mag ik hierin nietwes doen, zonder van hem zelf de verzekering verkregen te hebben dat aldus zijne bedoeling is geweest. Het spreekt vanzelf dat ik mij niet vermete aan de waarwoordigheid Uwer Excellentie te twijfelen, maar ik ken Cosmo Pescarengis, hij kan dit gezegd hebben om zich te redden in een moment van verlegenheid en om uwe ondervraging te ontduiken, of wel in het vaste geloof aan de onschendbaarheid mijner trouwe en, waar hij op mij rekende, zal ik zijn vertrouwen geenszins beschamen. Uwe Excellentie ziet het zelve... ik mag niet gehoorzamen.’</p>
<p>De omstanders vreesden, dat de Graaf dit gansch anders zou inzien en dat hij zich gekrenkt zou achten, maar tot aller verwondering bleek het tegendeel; hij was niet gebelgd, maar getroffen; men zag hem meer dan eens van kleur wisselen, terwijl Gideon sprak en toen deze geëindigd had, reikte hij hem de hand en men hoorde hem zeggen met kennelijk bewogene stem:</p>
<p>‘Gij zijt een verzekerd man! bij wien de geheimen van een vriend wel vertrouwd zijn. Ik prijze dat, en achte benijdbaar wie zulke vrienden of dienaren aan zich verbonden heeft.’</p>
<p>Gideon scheen de toepassing niet te kunnen of niet te willen maken, althans hij trad terug zonder een woord te zeggen met eene koel eerbiedige buiging, als achtte hij zich ontslagen. Jacoba sidderde, zij <hi rend="i">voelde</hi> wat dit zwijgend ter zijde gaan van haar echtgenoot moest uitdrukken; hoe zou de Graaf het opvatten? Maar Leycester was niet in eene luim van argwaan, tevreden met zich zelf, twijfelde hij niet aan anderen en hij hield Gideon's houding voor voegzame bescheidenheid. ‘Zoo verzuim niet u met <hi rend="i">Messer</hi> Cosmo te bespreken, en dan hoore ik u nader tot Dordrecht!’ hernam hij zich nog even naar hem toekeerende.</p>
<p>‘Tot Dordrecht! Mylord!’</p>
<p>‘Ja, ja! ik wacht u daar bij mij; de Kanselier en mijnheer van St. Aldegonde zullen u het overige zeggen,’ en zonder zich op te houden om den indruk van die mededeeling gade te slaan, nam Leycester een haastig afscheid van Mar-<pb n="272"/>nix en de zijnen, sprak van Meetkerke nog een minzaam woord toe, waarschuwde den Kanselier schertsend in den vriendschappelijken kring van West-Souburg niet te vergeten, dat men hem den volgenden morgen te negen ure in den Staatsraad wachtte, en daarop door Marnix, van Meetkerke en Leoninus uitgeleid tot over de ophaalbrug, besteeg hij zijn fier Engelsch rijpaard, dat door de palfreniers met moeite tot stilstaan was gedwongen. Het dier bleek slechter hoveling dan de menschen die gewacht hadden; het toonde dat het zich verveelde, toch was het zeker den meester niet minder trouw dan iemand hunner. Dus eindigde een bezoek, dat geen onzer historieschrijvers heeft vermeld of heeft kunnen vermelden, dat ook zonder invloed is geweest op de geschiedenis van ons vaderland, maar dat zeer belangrijke gevolgen heeft gehad voor de hoofdpersonen van onzen roman, zooals men later zien zal; en wat Aldegonde betreft, is zijne weigering om Leycester te dienen op geen blad der geschiedenis uitgedrukt, zooals zij hier wordt gelezen, zijn gemis is toch voelbaar genoeg in Leycester's bestuur. Wij gelooven niet dat een enkele man den loop der zaken in Leycester's tijd zou veranderd hebben en de fouten geweerd, die er zijn begaan, maar indien één het vermocht, dan zou het deze zijn geweest; en wij zeggen het een scherpzinnigen historievorscher na, ook met het oog op dit tijdperk: ‘Op ons ligt alleen wèl op te merken het kleine rad, Aldegonde's afwezigheid van Holland, met derzelver aanleiding: het kleine rad, waarmede de Alwijze niet naar deze, maar naar andere zijde de uitkomst gericht, en eerbiedig zeggen we, wèl gericht heeft.’<note n="1)" place="foot">Ds. Broes, in zijne voorlezingen over 
Aldegonde aan de hand van Willem I; mocht de fijne en diepzinnige grijsaard nog in leven zijn als deze bladen het licht zien, zoo is het hier de plaats hem te danken voor alles wat hij mij in zijn werk heeft gegeven; de dank van tijdgenooten en nakomelingschap zal hem wel op waardiger wijze zijn toegebracht of later worden geboden.</note></p>
<p>Hoewel de Kanselier des anderen daags strikt op zijn tijd in den Staatsraad was, had hij toch op West-Souburg nog een uurtje gevonden om aan den Kolonel van Meetkerke te schenken, die hem zeide, zoodra zij alleen waren: ‘Zeg me nu toch, heer en vriend, waarom gij zwarigheid hebt gemaakt, toen ik van uw
<pb n="273"/>zoon een dienst vroeg, dien hij met kennelijk welgevallen scheen te willen bewijzen.’</p>
<p>De Kanselier zweeg een oogenblik eer hij sprak.</p>
<p>‘Een ander dan ik zou hier een ontwijkend antwoord plicht achten, maar ik houd niet van omwegen en ik kan de rechte waarheid zeggen, nademaal mijn zoon tot ieder offer besloten is, dat de eer zal gebieden. Daarom zeg ik u ronduit, dat ik het onveilig achtte het vuur omtrent het stroo te brengen.’</p>
<p>‘Gij meent daarmede toch niet, Kanselier, dat uw zoons harte in liefdebrand zou ontstoken zijn voor mijne dochter?’ vroeg van Meetkerke levendig.</p>
<p>‘Toch Kolonel, toch, zoo iets bedoele ik.’</p>
<p>‘God gave dat gij goed hadt gezien en dat het meiske van hare zijde de zinnen mocht zetten op dezen jonkman,’ hernam van Meetkerke met een zwaarmoedigen zucht.</p>
<p>‘Beste vriend, uwe oude genegenheid te mijwaart verleidt u tot een redeloozen wensch; ik voor mij hoop veeleer, dat Elias geen weermin mag vinden bij de jonkvrouw, zoo vindt zijne vlamme geen voedsel en zoo lijdt daar slechts een der partijen.’</p>
<p>‘Dat blijkt u dan tegen te zijn, dat die twee een paar zouden worden?’ vroeg van Meetkerke, wel wat gekrenkt.</p>
<p>‘Zekerlijk! Zoo het zijn moest met schending van uw gegeven woord, de eer van een vriend gaat mij nader, dan het geluk van een zoon. Het gegeven woord gaat boven alles; het meisje eens toegezegd aan Huibert Berck...’</p>
<p>‘Ha! is het dàt!’ riep de Kolonel verruimd. ‘Zoo zal ik u al zeggen wat ik daaraf zelf weet, dat is leider! niet alles wat ik er van behoorde te weten. De jongeluiden kennen elkander sinds hunne kindsheid en er is een tijd geweest dat het allen schijn had of de jeugdige genegenheid zou eenmaal tot teerder gloed ontvlammen. Ik achtte ze beiden toenmaals nog te jong om mevrouwe Berck over hunne dispositie te onderhouden en dat te minder, daar ik haar moederoog het meest scherpzichtig achtte en oordeelde dat het eerste voorstel tot dit plan van haar moest uitgaan.’</p>
<p>‘Waarom die terughouding met mevrouw Berck, eene nobele vrouwe!’</p>
<p>‘Haar groot goed maakte mij schuchter! Mijn rang, mijn adeldom, zult gij zeggen, mogen daar tegen wel opwegen, maar de
<pb n="274"/>handelsluiden achten daarop niet zooveel, besteden volgaarne hunne kinderen onder elkander ten hijlik en de bruidsschat mijner Ludovica mocht eens eene al te povere figuur maken tegens de tonnen gouds, die Huibert Berck heeft te deelen.’</p>
<p>‘Zoo zijn er tusschen u en de weduwe gansch geene beloften gewisseld?’</p>
<p>‘Noch eenige toezegging gedaan op dit punt. Ik zwere het u op mijne eer.’</p>
<p>‘Maar tusschen de jongelieden?’</p>
<p>De Kolonel haalde de schouders op en sprak met verduisterd gelaat: ‘Zooals ik u zeide, wat er tusschen hen is omgegaan, is mij niet volkomen bekend. Mijn zwervend leven, het verlies mijner gade, heeft mij gedwongen mijn lief éénig kind veeltijds aan de zorgen en het opzicht van anderen over te laten en ik ben, zonderling in den laatsten tijd, meer vreemdeling in haar harte gebleven, dan met mijne ruste en veellicht met haar geluk heilzaam is, maar toch dit mag ik zeggen, Ludovica zou nooit zoo ver haar kinderplicht vergeten om dus vast hare toekomst te verbinden, zonder mij daarin te kennen.’</p>
<p>‘Beste vriend, gij laagt ingesloten tot Sluis, uwe dochter geniet velerlei vrijheid, en... Huibert Berck is te Dordt geweest.’</p>
<p>De Kolonel zuchtte diep: Hij is er nog, ik weet het uit haar laatsten brief. Maar dit is het juist wat mij het meest bevreemdt. Zij schrijft mij veel en vlijtig, deelt mij van allerlei mede, met de haar eigene gulheid; zij schertst dikmaals, somtijds wel met wat te veel wuftheid van zin, doch op veinzen heb ik haar nimmer betrapt, en toch omtrent hetgene er tusschen haar en Huibert omgaat, ben ik gansch in 't onzekere. Eerst werd mij met zekeren ernst zijne komst bericht in het huis zijner moeder, en het scheen wel dat dit tot inleiding moest strekken van 't geen ik later zou moeten hooren. Ik wachtte eenige ophelderingen van mevrouw Berck over de intentiën van haar zoon. Ze volgden niet. Daarop maakte de nauwere insluiting van Sluis de briefwisseling bijna onmogelijk. Het eerste pakket, dat mij eindelijk weder gewordt, bevat echter voor mij uit Dordrecht niets dan brieven van Ludovica, maar eenigen zijn opgevuld met klachten over Huibert. Zij misprijst zijn ruwen aard, zijn brusk humeur, zijne bijstere heerschzucht, uit alles blijkt, dat de grootste oneenigheid tusschen hen heerscht, zij het van hare zijde uit spijt over eenige krenking,
<pb n="275"/>over zijne verwaarloozing of besluiteloosheid... of wat dan ook, maar verdriet en verbittering spraken mij daaruit luide toe. De anderen, wat wellicht nog meer beteekent, zwijgen gansch van hem, of het moest zijn om als ter loops te melden, dat ‘<hi rend="i">de jonge Berck nog altijd tot Dordrecht verwijlde om handelszaken.</hi>’</p>
<p>‘Zoo klinkt het toch vreemd, dat men ze te Dordrecht voor verloofde luiden groet,’ sprak Leoninus. ‘Dat kan niet zijn, hier heerscht een misverstand! - Mijn zoon Elias, die alle reden had om de waarheid na te sporen, scheen er voor vast aan te gelooven.’</p>
<p>‘Wanneer kan dat geweest zijn?’</p>
<p>‘Toen hij Zijne Excellentie den Graaf ten huize van vrouwe Berck heeft verzeld.’</p>
<p>‘Wat daar ook van zij, daarna schijnt het mij toe, dat de zinnen van het meiske gansch en al zijn verzet.’</p>
<p>‘Kunt gij ook nagaan sinds wanneer?’ vroeg de Kanselier gespannen.</p>
<p>‘Och,’ hernam de Kolonel verdrietig, ‘sinds zeker Engelsch Heer het huis van Mevrouw Berck frequenteert... Een edelman, die tot Dordrecht zaken heeft voor den Graaf en die ongemeen goed onthaal schijnt te vinden in dat huis en in Ludovica's hart; althans in hare brieven neemt hij vrij grooter plaatse in, dan een vader welgevallig kan zijn, die niets van hem weet. Om den anderen regel vond zij occasie, dien Edmund te noemen en te prijzen...’</p>
<p>‘Heet hij Edmund!’ vroeg de Kanselier, nauwelijks meester van zijne onaangename verrassing.</p>
<p>‘Sir William Edmund, ik noemde hem Engelschman, maar 't is eigenlijk een Schot...’</p>
<p>‘Ik ken dien jonkman! een onvernuftige loshoofd is hij niet, daar sta ik voor in...’</p>
<p>‘Allerlei uitnemende kwaliteiten worden hem toegedicht... maar gij begrijpt, dat ik hieraf niets zal aannemen, voordat ik met mijne eigene oogen heb aanschouwd, wat er omgaat tusschen mijne dochter en hem.’</p>
<p>‘En dan nog, men moet zelfs niet zijne oogen vertrouwen in zulke materiën...’ sprak de Kanselier bedenkelijk.</p>
<p>‘Gij ziet dus, wat er waars kan zijn aan die zoogenaamde verloving met Huibert Berck en toch, zulk gerucht moet eenigen
<pb n="276"/>grond hebben om dus onder de luiden voort te klinken. Hebben ze elkander heimelijk beloften gedaan en zijn ze nu door onmin gescheiden? Kan Mevrouw Berck bezwaren tegen hunne verbintenis hebben ingebracht en wordt het daarom voor mij verheeld? Is Huibert wisselziek of trouwloos en heeft hij haar teleurstelling bereid, of ligt de oorzaak bij het meiske? Is de Engelschman de oorzaak van de verwijdering? of is hij alleen de trooster van 't gegriefde harte? Is hij waardig hef te zijn en is er zekerheid, dat hij het zal blijven? Ziedaar vragen, die ik mij gedurig voorstelle en die mij zonder ophouden kwellen en beangstigen en ziedaar ook waarom ik uit het volle hart zeide, dat ik het wenschelijk achtte, zoo uw zoon naar hare hand stond en hare genegenheid wist te winnen.’</p>
<p>‘Hij zal zich niet veroorloven daarnaar te staan, alvorens het klaarlijk bewezen is, dat alles tusschen Huibert en haar is afgedaan en dat niet een ander...’</p>
<p>‘O, maar dien ander, tegen dien verzet ik mij met heel mijn vaderlijk gezag, als uw Elias zich aanbiedt. Ik heb hem tot Sluis leeren kennen; hij is in alle opzichten de schoonzoon, dien ik mij zou wenschen, sinds God mij geen zoon heeft gegeven... edelmoedig, oprecht, goedhartig, vol moed en wakkerheid en toch bezadigd....’</p>
<p>‘En met al die bezadigdheid is hij op het punt geweest om een tweegevecht aan te gaan met een Engelsch Heer, daaraf uwe dochter de aanleiding was...’</p>
<p>Van Meetkerke verbleekte. ‘Die Sir Edmund?’ vroeg hij.</p>
<p>‘Mijn nobele vriend! Ik ben u de waarheid schuldig,’ sprak de Kanselier met diep medegevoel, het was niet deze... het was Mylord Milbrowe!’</p>
<p>‘Mylord Milbrowe! dien heeft ze eene enkele maal genoemd,’ riep de Kolonel in diepe verslagenheid.</p>
<p>‘En mijn zoon!’ vroeg Leoninus.</p>
<p>‘Dien... nimmer, dat weet ik maar al te goed; het zou mij niet zijn ontgaan om de groote vreugde, die het mij zou gegeven hebben.’</p>
<p>‘Zoo blijkt het toch, dat zij gansch niet aan hem denkt en daarna oordeelt gij immers ook, dat ik wèldeed met mijn zoon te ontraden naar de hand uwer dochter te staan?’ vroeg de Kanselier met zachtheid, maar toch met zekeren ernst. Van Meet-<pb n="277"/>kerke zuchtte diep, zweeg een tijdlang en staarde als in droevigen twijfel op het streng en achtbaar gelaat van zijn vriend; eindelijk vatte hij zijne hand, en zeide droevig, maar vast:</p>
<p>‘Ja, waardige Heer! bij de trouw onzer vriendschap, ja, gij hebt wèl gedaan, zoo waar ik zelf een eerlijk edelman en krijgsman ben, ja! uw Elias moet zijn hart aftrekken van Ludovica, dàt is geene vrouw voor hem.’</p>
<p>‘Dus was mijne meening niet. Veroordeel uw kind niet te haastig... Zij kan gekozen hebben harer en uwer waardig, onderzoek zelf! Uwe gezondheid zal u nu toch toelaten naar Dordrecht te reizen...’</p>
<p>‘Dat wel, maar nu de Graaf van Leycester mij een regiment heeft beloofd en gezegd heeft mij te zullen oproepen, heb ik niet meer de vrijheid mij derwaarts te begeven vóórdat ik er geroepen werd. Van u kan ik ook niet vergen, dat gij te midden van zooveel ernstige plichten ook nog toezicht zult houden over de gedragingen van een jong meiske.’</p>
<p>‘Ik neem niets op mij, doch wat ik daarin doen zal, kan niet verzuimd worden.’</p>
<p>‘Doch ik weet iemand op wien ik mij verlaten kan, en dien ik toch reeds onder den druk van al te zware bekommering van deze aangelegenheid heb ingelicht.’</p>
<p>‘Wie mag dat zijn?’</p>
<p>‘Mijn jonge vriend de kerkdienaar Gideon Florensz.’</p>
<p>De Kanselier knikte goedkeurend.</p>
</div>
    <div type="chapter"><interpGrp><interp type="primair" value="dordr001"/></interpGrp>
<head rend="h3">IV. De graaf van Leycester te Dordrecht.</head>
<p>De grootsche en rijke koopstad Dordrecht had zich in haar prachtigsten feestdos gehuld. Zij zag eindelijk de vervulling van een vurigen wensch. De Graaf van Leycester had zijne blijde inkomst gedaan binnen hare muren, of liever de absolute Gouverneur-Generaal der Geuniëerde Provinciën had er, na een openlijken en plechtigen intocht, voor goed den zetel van zijn gouvernement gevestigd. Zij kende zich een zeker recht toe op die eere, de oude fiere Zuid-Hollandsche stad, voormaals gewoon de vorstelijke
<pb n="278"/>Graven van Holland in haar midden te zien en die, bij al den trots op hare privilegiën, bij alle hare vasthoudendheid op hare vrijheden, toch altijd de kunst had verstaan een weinigje hovelinge te zijn; zij had zich van hare opkomst af gewend, nevens de daden van degelijke trouw, ook de eerbiedige vormen van dienende liefde te toonen aan hare Heeren. Ook de Prins van Oranje en de leden van zijn Huis hadden indertijd van die karaktertrek der stad Dordrecht, niet alle Hollandsche steden gemeen, veel malen bewijzen ondervonden en die hoedanigheid was ook niet in haar verstorven ten tijde van Leycester, maar verlevendigde zich en bloeide op met weelderige kracht, zoo ras hij zelf haar blijken gaf van zijne genegenheid en beloften van zijne gunst voor de toekomst.</p>
<p>Maar hoe, de stad Dordrecht aan de voeten van Leycester! de oude Hollandsche gravenstad het hof maken aan den vreemdeling? De verrassing van dien eersten indruk valt weg, als men overweegt, hoezeer er samenstemming heerschte tusschen Leycester en de goede stad Dordrecht, hoezeer daar tusschen hen eenheid was van belangen en wenschen, eenheid ook van gevoelens en inzichten. De stad Dordrecht, waar zij eens het juk van Spanje en het juk van het pausdom had afgeschud, had zich met nauwgezetheid en ijver vastgeklemd aan de hervorming, maar zij wilde die nu ook volkomen. Zij wenschte de gezuiverde Kerk op vaste grondslagen gevestigd te zien, en alles geweerd, wat haar bloei kon verhinderen, hare vastheid verwrikken, hare zuiverheid besmetten. Zij wilde die Kerk wel niet heerscheresse over den Staat, maar zij wilde toch, dat de Staat de belangen der Kerk als de hoogste, de naaste, de heiligste belangen des volks zou beschermen, vooruitzetten en daaraan het overige zou onderschikken. Hare burgers hadden gestreden voor de zaak der religie in de eerste plaats en zij wilden niet, dat men die nu als bijzaak zou ter zijde schuiven; zij wilden gansch Nederland tot een Hervormd Christelijken Staat opgevoerd zien en niet tot een Staat waar onder anderen ook Hervormde Christenen woonden, zonder dat men het aan de instellingen, de gebruiken, de leefwijze van het volk kon onderscheiden. Of om op hunne wijze te spreken, zij wilden dat ‘Gods ware Kerke alom in de Geuniëerde Provinciën zou worden gemainteneerd, geobediëerd, en hare ordonnantiën vro-<pb n="279"/>melijk nageleefd,’ en daartoe verstond zich reeds vóór Leycesters komst hare Magistraat met de consistorie en daarom had zij met gretigheid de Leycestersche kerkorder ingevoerd binnen haar gebied en wilde die vastgesteld en stiptelijk gehandhaafd zien door geheel Nederland. Als wij weten, wilden Barneveld en een deel der staatsgezinden dit niet; zij zagen daarin groote 
bezwaren, zij vreesden het overwicht der kerkelijken, den onwil dergenen, die van anderen zin waren, den geheimen of openlijken tegenstand van wie andere gevoelens beleden, 't is niet op te sommen <hi rend="i">wat ze al niet vreesden</hi> en waarom die kerkorder hen al niet tegen was, maar allermeest zeker toch wel, omdat de Synode, waarvan zij was uitgegaan, door Leycester was samengeroepen en onder zijne goedkeuring en bescherming had gewerkt.</p>
<p>Zoo waren Dordrecht en Leycester op dit punt natuurlijke bondgenooten; daarbij, al ware dit niet voorafgegaan, Leycester, zoon van de Anglikaansche kerk met haar Koninklijk opperhoofd, - Leycester, die eene overhelling had tot puriteinsche striktheid, - Leycester, met zijne gezette Zondagsviering, met zijn eerbied voor ‘de Schrift,’ met zijne vormelijke vroomheid, - Leycester, die gezegd had gekomen te zijn om de ware Christelijke Religie te beschermen en te handhaven, was de man om te verwezenlijken wat Dordrecht wilde; hij zelf wilde het ook en in vollen ernst, als wij reeds nu gezien hebben.</p>
<p>Nog was daar een ander punt van overeenstemming tusschen Dordrecht en den Engelschen Graaf, dat hem haar waard maakte als een ingeboren vorst. De oude stapelplaats van den grooten rivierhandel kon niet dan met onrust en spijt toezien, bij den aanwassenden koophandel van Amsterdam, bij haren klimmenden invloed, die zich uitbreidde met hare betrekkingen, en bovenal niet zonder ergernis hare aanmatiging dragen, die toenam in de mate van haar bloei en, als wij weten, de Graaf had niet minder zijne goede redenen om tegen den stouten aristocratisch-republikeinschen geest dier koopstad ingenomen te zijn. Alzoo Dordrecht te verheffen, zich te verbinden met haar Magistraat uit hare burgers zich vrienden te maken en bondgenooten van hare kerkdienaren, vandaar uit de verwezenlijking zijner ontwerpen met Kerk en Staat aan te vangen, was Leycester, als vanzelve, aangegeven door eene goede staatkunde en om het te ondernemen,
<pb n="280"/>had hij alleen maar de stem zijner innerlijke voorliefde gehoor te geven. En had hij de behendigheid, die op allerlei wijze te toonen en te doen uitkomen, toch doet men hem onrecht ook dit als eene beschuldiging tegen hem op te werpen, daar het bewezen kan worden, dat die toeneiging om vele redenen oprecht moest zijn; waarin ziet men dan hier die list en bedriegelijkheid? Zou men hem niet veeleer van het voorbijzien zijner naaste belangen te beschuldigen hebben, zoo hij de onhandigheid had gehad geen gebruik te maken van deze gunstige verhouding, als vanzelve ontstaan, en niet door listige kuiperij dus geschikt? Ook had Leycester, de stemming van de stad Dordrecht onderkennende, besloten haar tot zijne residentiestad te maken en die toezegging schijnt hij haar gedaan te hebben reeds bij zijne eerste reis naar Engeland; althans reeds in April 1587, toen er van zijne terugkomst nog niets met zekerheid kon voorspeld worden, nam zij van hare zijde maatregelen om zich tot die eere voor te bereiden en een harer merkwaardigste gebouwen, het klooster der Augustijnen, tot zijne vorstelijke woning in te richten, terwijl de Graaf evenzeer alles gedaan had om haar woord te houden en alleen door de omstandigheden gedwongen was geweest zijne komst uit te stellen.</p>
<p>Maar nu ook was hij er gekomen in den vollen triomf van zijn gezag als Gouverneur-Generaal-Absoluut en de stad zelve triomfeerde met hem. <hi rend="i">Dordrechta victrix!</hi> (Het triumfeerend Dordrecht,) mocht zij in blinkende letters nederschrijven op de vanen, die zij voor hem uitdroeg bij zijne blijde inkomst. Zij zegevierde met hem. Zij zou hare denkbeelden, hare gevoelens zegevierend zien heendringen door alle de Geuniëerde Provinciën; zij zou hare lievelingswenschen voldaan zien, hare stoutste hope vervuld. Is het nog vreemd, dat Dordrecht zich uitputte in al het huldebetoon, waarmee steden gewoon zijn hare sympathie uit te drukken? Is het vreemd, dat daar bloemen werden gestrooid voor zijne voeten en eerebogen uitgespannen boven zijn hoofd? dat juichende begroetingen hem tegenklonken en dat het deftig proza van den Magistraat, zoowel als de luchtige poëterije der rhetorijkers, het hem zeiden op iederen toon en onder allerlei beelden, hoe welkom hij was en hoe groote verwachtingen men op hem had gesteld? En nu de Graaf zelf? Hij wist zeer goed wat men van hem wachtte en hij geloofde aan die verwachting te kunnen beantwoorden. Niet juist, omdat hij in
<pb n="281"/>'t geen hem nu te Dordrecht omgaf, de afspiegeling meende te zien van 't geen hem elders wachtte; van de kwaal der hersenschimmen was hij sinds lang genezen door menige pijnlijke kunstbewerking, voormaals in Holland ondergaan. Maar het lag in zijne natuur aan indrukken toe te geven, zich geliefd te weten, zich toegejuicht te zien, verhoogde zijn zelfvertrouwen, het welbehagen van het oogenblik deed hem alles uit een vroolijker oogpunt beschouwen en verhoogde zijn moed en zijn vertrouwen op de toekomst. Hij voelde zich sterk en machtig in deze omgeving, hij rekende op gelukkige uitkomsten, zelfs waar hij wist dat ze door strijd en worsteling moesten verkregen worden. Hij rekende van nu aan op de onderwerping der Staten, niet zoozeer op hun goeden wil, als wel op hunne onmacht om hem te wederstreven. Hadden zij niet erkend, hoezeer hij hun onontbeerlijk was, door zich op het allerootmoedigst te buigen, zoo ras hij van heengaan sprak? hadden zij zich niet zoo klein gemaakt, dat hij, Leycester, hen als ter voorspraak had moeten zijn bij de Koningin en ten beschermer bij hun eigen volk? waren zij niet in zulken haat bij de gemeente, dat hij decreten moest nemen te hunner beveiliging en hij, hoezeer was hij geliefd! Van de goedkeuring der Koningin overtuigd, die gewild had, dat hij blijven zou en zich handhaven uit alle macht, gerugsteund door nieuwe toezending van geld en manschap uit Engeland, vooruit verzekerd van de instemming der burgers, kerkelijken en magistraatspersonen, die hem omgaven, door vroegere ervaringen geleerd, wat hij had te vermijden; - hoe zou hij niet kunnen uitvoeren wat hij voorhad? hoe zou hij den tegenstand duchten van die enkele mannen, die zich de Staten noemden, voor wie het zaak scheen van nu aan ijverig zijne vriendschap te zoeken en die in 't eind toch willen moesten, wat hij ook zelf wilde: het welzijn van het land, de vaststelling der regeering, de regeling der verwarde geldmiddelen, goede orde in de krijgszaken, de 
beveiliging der grenzen, de verdediging tegen den vijand, en was het niet hunne zaak handen daartoe met hem in een te leggen en daarin te helpen voorzien?</p>
<p>Daartoe had hij hen samengeroepen en hij wachtte, dat zij hem ditmaal niet zouden teleurstellen. Intusschen had hij er zijne vrienden en vertrouwden om zich heen verzameld, trok er zijn krijgsvolk bijeen, riep er allen tot zich, wier raad hij noodig had, wier voorlichting hij wenschte, in wier zaak hij zou recht spre-<pb n="282"/>ken, wier geschillen hij dacht te beslissen, wachtte er zijne vijanden af, de verzoenden zoowel als de onverzoenlijken. De jonge Graaf Maurits was er reeds aangekomen, Hohenlo was uitgenoodigd, Barneveld moest verschijnen in 't gevolg van de Staten, de vreedzame Keurvorst van Keulen was reeds binnengetrokken met een schamel gevolg in aanmerking van zijn rang. Prouninck, de fiere Burgemeester van Utrecht, gaf aan de Dordrechtenaars het schouwspel zijner aanmatiging en zijner uitsporige weelde. De Kolonel Sonoy was uit Medemblik derwaarts gereisd, verzelschapt door zijne dochter. De Prinses Louise de Coligny, douairière van Oranje, had het raadzaam geacht aan Leycester's uitnoodiging te voldoen om de feesten zijner welkomst binnen Dordrecht te komen medevieren. De schrandere Fransche vrouwe begreep, dat te midden van allerlei strijdige belangen en opiniën, wellicht de zachte blik van een vrouwenoog of de vleiende glimlach van schoone lippen van nut konden zijn om afleiding te geven bij de discussiën der mannen. Was het ook daarom, dat men de Prinses de Chimay haar voorbeeld zag volgen? Hoe dat ook zij, er was eene ontzaggelijke menigte vreemdelingen bijeen in de grootsche Merwestad, buitendien reeds zoo bont en woelig door de menigte van zee- en handelsluiden, die er gestadig heen en weer trokken. Leycester's lijfstoet alleen maakte bijna een klein legertje uit, want de Graaf had nu zijne huishouding ingericht op een luisterrijken voet. ‘Hij leefde er als een vorst,’ zegt een geschiedschrijver, maar hij leefde er ten minste niet op de kosten van den Staat, wel, tot op zekere hoogte, op die van de stad, 
doch zeker hij leefde er zooals hij in Engeland zou geleefd hebben in een van zijne kasteelen.</p>
<p>Als men denkt aan de weelde, die hem omgaf bij de feesten op Kenilworth of elders der Koningin aangeboden, als men bedenkt dat hij door Elisabeth's gunst de hoogste bedieningen, waardigheden en eerambten van Engeland in zijn persoon vereenigde, dat de eischen en de verfijningen der weelde te dien tijde bij de grooten van Engeland reeds tot eene hoogte geklommen waren, die de eenvoud der Noord-Nederlanders verbazen moest en dat de Koningin, hoewel zelve spaarzaam, de verkwisting onder hare gunstelingen aanmoedigde en er boven alles op gesteld was, dat zij vertooning maakten van rijkdom voor de oogen van 't volk en voor die van vreemden, dan begrijpt men dat
<pb n="283"/>Leycester, uit aanzien van zijne positie in Holland, niet minder kon doen, zelfs al had het niet in zijne gewoonte gelegen, dan eene zulke praal ten toon te spreiden, waarvan de Nederlandsche geschiedschrijvers moesten zeggen, dat hij leefde als een Souverein Vorst. Dat ‘Souverein’ had intusschen meer betrekking op zijne handelwijze, want hij ontving er gezanten, deelde er privilegiën uit, begaf er ambten en waardigheden en vaardigde er bevelen uit, die van kracht moesten zijn voor 't geheele land en dit zeker zijn daden van gezag, als alleen door een Souverein Heer of door een Absoluut Gouverneur-Generaal konden geoefend worden. Maar als wij weten, Leycester had dien titel, kon men in hem misduiden, dat hij er nu ook de rechten van gebruikte? Dat hij het doen kon zonder daarom nog naar de Souvereiniteit te staan, bewijst reeds zijn samenroepen der Algemeene Staten om op de groote belangen des lands ‘ordre te stellen;’ had hij werkelijk zich van hen willen vrijmaken, nimmer had zich een gunstiger tijdstip daartoe geboden, dan juist dit; hij had slechts zijn invloed van 't oogenblik behoeven te gebruiken om zich dictators macht toe te eigenen, den nood der tijden, de verwarringen van allerlei aard en de eischen van den oorlog zouden die handelwijze verschoond, zoo al niet gerechtvaardigd hebben. Maar hij deed het niet. Hij wilde niet meer gezag dan hem geschonken was, maar dat wilde hij bewaren, dat wilde hij gebruiken en dat moest hij handhaven, zou het hem mogelijk zijn iets goeds daar te stellen.</p>
<p>Dus was de stelling van den Gouverneur-Generaal tusschen vrienden en vijanden, kort na zijne komst te Dordrecht, toen hij, in afwachting van de belangrijke Algemeene Staten-Vergadering, geloofde, zich eene wijle verpoozing te mogen gunnen van de groote worsteling, die hij had doorgestaan en tegen den nieuwen kamp, die hem wellicht wachtte. Laten wij zien, welke houding de Graaf van Leycester daarbij aanneemt.</p>
<p>Onder de gewoonten van zijne vorstelijke leefwijze behoorde het ook, dat hij open tafel hield met zijne edelen en de voorname personen, die aan zijn Huis waren verbonden en waaraan hij van tijd tot tijd aanzienlijke lieden, magistraatspersonen, hooge vreemdelingen, geleerden en kerkdienaren noodigen liet, ja waartoe hij zelfs lieden uit den burgerstand toestond te naderen, die bij hem bekend en in gunst waren, of hiertoe door zijne vrienden en vertrouwden waren aangewezen.</p>
<pb n="284"/>
<p>Hetgeen er van zulke maaltijden overbleef, die zich zoowel door overvloed als door keur van spijzen onderscheidden, werd onder de armen rondgedeeld met eene prinselijke <hi rend="i">largesse,</hi> die zelfs in Holland niets ongewoons had, waar men na feesten en bruiloften zekere schotels aan de wees- en godshuizen zond. Leycester, in zijne zucht om door het volk als een goedertieren en gemeenzaam Heer gekend te worden, hield die maaltijden in 't openbaar, dat wil zeggen, ten aanzien van allen, wie er belang in stelden te komen kijken, in eene groote benedenzaal met opengeslagen vensters en, wie de nieuwsgierigheid of de onbescheidenheid nog verder dreef en zich waagde tot in het portaal, waarop de groote deuren der zaal opensloegen, werd niet geweerd. Bij zulke gelegenheden gebeurde het wel eens, dat de Graaf bij 't opstaan van tafel tot hen ging, den een of ander uit de menigte toesprak, hunne verzoeken of hunne klachten aanhoorde, hun eenige belofte deed of eenige gift liet uitreiken, met één woord, allen die soort van goedwilligheid bewees, waarmede vorsten en groote heeren populariteit trachten te winnen. Middelen, even onschuldig als eenvoudig, en 't ware te wenschen dat er nooit zwarter daden werden gepleegd, noch schuldiger middelen gebruikt om volksgunst te winnen.</p>
<p>Leycester's middel was echter vrij lastig, niet alleen voor hem zelf, maar ook voor de personen van zijne omgeving; het had zelfs zijne gevaren, ook voor hen, die er door beweldadigd en verheugd werden, want het leidde tot misbruiken, die zeer ver schijnen gegaan te zijn en waarover men zich niet verwonderen moet, als men nagaat, hoe ontzettend eene volksmenigte uit de woelige overbevolkte stad telkenmale moest samenstroomen door nieuwsgierigheid, belangzucht en vele andere beweegredenen gedreven. Later zullen wij een tafereel geven van deze bonte menigte en van de wanorden en ‘ongeschiktheden,’ die zij veroorzaakte zoo onderling als binnen het Hof.</p>
<p>Wij hebben u eerst den Graaf voor te stellen, waar hij nog de ruste der afzondering geniet. Wij vinden hem in zijn ‘salet’, een klein vertrek, dat aan zijne slaapkamer grenst en wij vinden hem samen met Doctor Gideon Florensz; de Graaf zit nog ongekleed en slechts in eene gemakkelijke kamerpels gewikkeld, in zijn hoogen, prachtigen zetel; op eenigen afstand staat een stoel, dien de jonge geestelijke denkelijk zal hebben gebruikt, want
<pb n="285"/>het gesprek heeft reeds een geruimen tijd geduurd en het gold hier geene officiëele ontvangst van den Gouverneur-Generaal, maar een gemeenzaam onderhoud tusschen den Graaf van Leycester en den kerkdienaar. Dat onderhoud schijnt over wichtige en zelfs sombere onderwerpen geloopen te hebben.</p>
<p>Leycesters houding en gelaat spreken van sterke belangstelling en op de trekken van den jongen leeraar ligt eene uitdrukking van strakken ernst, die hem niet eigen is. Hij heeft veel en lang achtereen gesproken, maar zoo ras de Graaf hem ondervraagt, zijn zijne antwoorden dus kort en afgepast, als waren zijne woorden geteld en als had hij er niet vele meer aan Leycester te schenken. Doorgaand heeft zijn blik uitvorschend op dezen gerust als om den indruk van zijn spreken waar te nemen, maar hetgeen hij kon opmerken, moest hem zeker teleurstellen, want de Graaf zegt op den toon der bevredigde nieuwsgierigheid en zelfs met eene zekere voldoening:</p>
<p>‘Voorzeker, die Piémonteesche edelman heeft groote rampspoeden gehad en zich in de hitte der passiën tot heftige daden laten vervoeren; doch, daar hij zich naar uwe getuigenis daarvan ernstelijk heeft berouwd en door Gods genade ganschelijk van dezen weg is bekeerd, zoo is het niet aan mij om daarover met hem te rechten.’</p>
<p>‘Zeker neen, hetgeen voormaals aan gene zijde van de Apenijnen is geschied, behoort niet tot de jurisdictie van den Gouverneur-Generaal der Nederlanden.’</p>
<p>‘Noch tot die der Staten,’ voegde Leycester er glimlachend bij, ‘en zoo konnen deze antecedenten niet geacht worden iemand hier te lande te regardeeren of te laeseeren, zulks ik, hem vindende in den werkelijken dienst dezer Provinciën, mij daardoor niet behoeft te laten weerhouden om hem te employeeren in krijgszaken, daartoe zijne singuliere geschiktheid mij gebleken is. Gij kunt hem dat uit mijn naam aanzeggen Sir!’</p>
<p>Gideon boog zich zwijgend.</p>
<p>‘Of zijt gij bijgeval onderricht van het tegendeel, mijn waardige Doctor?’</p>
<p>‘Zijne oversten prijzen hem in ieder opzicht, uitgenomen de ondergeschiktheid...’</p>
<p>‘Niet vreemd! een man van zulken rang en geboorte! doch bij 't geen ik hem heb op te dragen is dat geen bezwaar; maar
<pb n="286"/>gij zelf, <hi rend="i">my reverend</hi>, acht <hi rend="i">gij</hi> hem recommandabel voor onzen dienst?’</p>
<p>Gideon veranderde van kleur; hij scheen een oogenblik met zich zelf in tweestrijd en zeide eindelijk:</p>
<p>‘Ik ben u de waarheid schuldig en zoo moet ik hierop ja zeggen; ja, Mylord! sinds hij zijne trouw aan u heeft verpand, zal hij nauwgezet zijn en volijverig in Uw dienst, op zulke wijze, dat veellicht partijzucht en haat de oogen scherp op hem vestigen zullen en...’</p>
<p>‘O! dat zegt niets,’ viel Leycester in, ‘van nu aan houde ik gezags genoeg om hen, die mij met getrouwheid dienen, tegen afgunst en partijdigheid te beschermen, laat hij daarin verzekerd zijn en geen ijver sparen.’</p>
<p>Gideon zuchtte.</p>
<p>‘Moge het Uwe Excellentie gegeven zijn alzoo te doen,’ antwoordde hij strak en somber.</p>
<p>‘Wat hapert er, dat ik u ontstemd zie over mijn besluit?’ vroeg Leycester, hem aanziende met eenige bevreemding, ‘gij kunt toch niet willen, dat ik nu na Uwe mededeelingen Cosmo Pescarengis mijne gunst ontzegge...’</p>
<p>‘Neen, Mylord! zeker neen! dat kan ik nu niet meer voor hem wenschen,’ riep Gideon met levendigheid, ‘bij een man van zoo bittere levenservaring en van dàt karakter, kon die teleurstelling van doodende werking zijn. Nu God heeft toegelaten, dat het oog van Uwe Genade is gevallen op dezen armen balling, moge zij die gunst continueeren... alleen verschoon mij, zoo ik niet zonder huivering, niet zonder diepgaande beklemdheid, een man op zulke wijze zie in 't licht gesteld, die, om de wille van zijn verleden, om de wille van de sporen, die schuld en lijden ondanks alles in hem hebben achtergelaten, beter diende te blijven in het veilige duister van eene simpele middelmaat... Het verledene, Mylord! zij het bij God vergeven, zij het voor de menschen verborgen, is een keten, die de sterveling niet kan afschudden hier op aarde, die zich vast schakelt aan zijn tegenwoordig, aan zijne toekomst, al heeft hij ook, als deze beklagenswaardige deed, zich zelf als vernietigd om zich daarvan af te scheiden... En al blijven de gevolgen uit, dat hier te onderstellen is, de indrukselen van het geledene zijn gebleven en toonen zich voor het oog van den zielkenner in de zonderlingste
<pb n="287"/>verschijnselen, in afwisseling van weekheid en hardheid, beide even redeloos, even belachenswaard in 't oog van de menigte, maar ontrustend en gevaarlijk voor wie 't gegeven is dieper te zien. O, mijn Genadige Heer! het harte bloedt mij, als ik mij dien man denke ter prooi aan al de verlokkingen van een ruimen, woeligen werkkring, in aanraking met zoovelen als hem wederstaan zullen en die hij wederstaan moet... Dierbaar en kostelijk is mij deze ziele... reeds voele ik, dat zij zich van mij afwendt; mijn invloed op hem, die voormaals onweerstaanbaar was, heeft moeten onderdoen voor de aantrekkingskracht van Uwe beloften, voor den glans der uitzichten door uw Lordschap hem geopend; bij nog grooter bekoring... God geve, dat mijn voorgevoel sombere overdrijving zij! wendt hij zich mogelijk af van God en hij is verloren... Genadige Heer! hij was de mijne, hij is de Uwe geworden; uit barmhartigheid, denk op dit alles en leid hem niet in verzoeking!’</p>
<p>Gideon, die zich al sprekende door het vuur zijner gewaarwordingen had laten overweldigen, had de handen op de borst samengedrukt en zag smeekend naar Leycester op, maar tot zijne groote verbazing, tot zijne bittere teleurstelling ontwaarde hij, dat deze zich geheel van hem had afgekeerd, het gelaat met de beide handpalmen dekte en, vermoedelijk in eigen gedachten verdiept, naar zijne toespraak niet had geluisterd dan in den aanvang, vóórdat Gideon, door de kracht van zijn gevoel overmeesterd, den blik van hem had laten afdwalen. Nu door het plotseling zwijgen opgeschrikt van die stem, die hem in zijne mijmering had voortgeholpen, keerde Leycester zich schielijk om, wat verward en verlegen en sprak met aarzeling, met verstrooiing, als iemand, die onzeker is of hij den rechten draad van 't gesprek wel heeft opgevat:</p>
<p>‘Overzeker, die man was een groot zondaar! den Kardinaal te poignardeeren op de trappen van 't altaar, zijne eigene gemalin in haar bidgestoelte, zoo grooten gruwel in een zelfde stond...’</p>
<p>‘Zou hij, ook hij, door de overmacht van het verledene zijn aangegrepen en tot herinneringen gedwongen van wat hij tot vergetelheid had gedoemd?’ vroeg zich Gideon af, toen hij het bleek en ontdaan gelaat van Leycester gadesloeg en in betrekking bracht tot die zonderlinge afdwaling, waarvan deze woorden getuigden. Hij moest toch weten wat er waars was in
<pb n="288"/>zijne onderstelling. Hij zorgde niets te laten blijken van zijne bevreemding over de verstrooiing van zijn toehoorder en alsof diens uitroep tot de orde van 't gesprek had behoord, vroeg hij alleen:</p>
<p>‘Zoo acht uw Lordschap dit wel eene grouwelijke zonde, die moord eener vrouwe in het gegeven geval?’</p>
<p>‘Een zotte vraag, Doctor! acht Uw Welwaarde het dan niet aldus?’ hernam Leycester, die intusschen geheel tot het besef van het tegenwoordige was teruggekomen.</p>
<p>‘Ik voor mij, Doorluchtige Heer! achte <hi rend="i">iedere</hi> overtreding van Gods geboden zonde, grouwelijke zonde. Hij, die gezegd heeft “gij zult niet doodslaan,” heeft ook gezegd: “Gij zult niet liegen,” maar de misdadige edelman, waarvan hier sprake is, in hoogen staat geboren en bijkans een Prince in zijne eigene heerlijkheid, verschoonde voormaals zijne daad met een glimp van recht; vele anderen zijn in gelijksoortige gevallen op gelijke wijze te werk gegaan en hebben zich gesterkt met de eischen der eer en met de uitspraak van den Romeinschen rechter... De Christelijke wet leert wel anders, dat wete ik, doch mij zou het noodig zijn de opinie van uw Lordschap te kennen...’</p>
<p>‘Waarom juist de mijne?’ vroeg Leycester, wiens wenkbrauwen zich samentrokken en die, terwijl hij luisterde, het hoofd boog om... met bijzondere aandacht zijn prachtigen zegelring te beschouwen.</p>
<p>‘Omdat de groote staatkundige Machiavel stelt, dat men de daden van Vorsten en Hooge Heeren niet mag meten naar den maatstaf van ordinaire luiden; maar ik, die een simpel particulier ben, mij niet konnende stellen in de plaatse van een prinselijk Heer, wende mij aan Uwe Excellentie, die deze materie zal konnen bezien met het oog van een Vorst en met het oog van een Christen?’</p>
<p>‘Is u die kennis dan zóó hoog noodig?’ vroeg Leycester, terwijl hij een snellen, scherpen blik op Gideon wierp, dien deze moedig doorstond; het werd hem zelfs ten prikkel om in dit zonderling duel een beslissenden stoot te wagen.</p>
<p>‘Ja, Mylord! zij <hi rend="i">is</hi> mij noodig. Het behoort tot de eischen van mijn ambt der menschen handelingen uit zeer verscheiden oogpunten te leeren bezien om ook datgene, wat buiten den kring van het gewone ligt, naar een ongemeenen maatstaf te
<pb n="289"/>meten; mijne behoefte daaraan heb ik onderkend sedert lang, zonderling, sinds den dag, dat ik Lady Margaret Douglas heb zien sterven!’</p>
<p>Wij moeten van Gideon getuigen, dat hij die laatste woorden uitsprak met eene innerlijke ontroering, die hij niet zonder groote inspanning te boven kwam. Voor zich zelf als voor zijn hoorder riep hij eene schrikwekkende gestalte op en de gevolgen konden onberekenbaar zijn, maar hij oordeelde, dat het nu geen oogenblik was voor zwakke omzichtigheid.</p>
<p>Maar met Leycester scheen elke zijner berekeningen te zullen falen. De Graaf antwoordde koel. ‘Ik weet het! men heeft mij dat gemeld en het is ook over dit punt, dat ik u heb te ondervragen...’</p>
<p>‘Ik ben zeer bereid, Mylord! en zelfs zeer verlangend om alle ophelderingen te geven, die Uwe Excellentie begeeren kan,’ hernam Gideon, die moeite had om zijn innerlijke afschuw van Leycester niet door de eerbiedige vormen te laten heenschemeren. Met den besten wil om hem niet te veroordeelen, kon hij nu niet anders denken, of de Graaf leefde in eene zulke zelfverblinding, in eene zulke verhardheid in het booze, dat zelfs de herinnering aan zijn slachtoffer hem niet meer uit zijne ruste kon opschrikken.</p>
<p>Maar de jonge Evangeliedienaar had hier te doen niet enkel met den mensch, maar ook met den ‘Prinselijken Heer,’ sinds menig tiental jaren gewoon de wichtigste geheimen, de somberste intrigen in den boezem rond te dragen en voor anderen te verbergen. Een zulke mag knarsetanden van pijn bij de aanraking eener geheime wonde, hij zal zich niet op eenmaal onbedacht blootgeven door de smart uit te gillen, hij verbijt ze en verdubbelt zijn masker. Daarbij datgene, waarop Gideon doelde, was slechts één der voorvallen van een zeer woelig leven, bont en verward door allerlei slingeringen en struikelingen der strijdigste hartstochten. En juist dit voorval was niet, als bij Cosmo, voor Leycester hoofdgedachte geworden eener ontruste ziel, maar veeleer eene oude vergeten schuld, waarvan de herinnering hem nog meer verbitterde, dan bekommerde.</p>
<p>‘Allereerst zeg mij, waarom gij zooeven Machiavel hebt genoemd? Was dat ironie of omdat gij in de meening zijt, dat ik diens voorschriften bij mijne staatkunde volge.’</p>
<pb n="290"/>
<p>‘Ironie! Mylord, wie moest ik zijn om mij die te veroorloven in dezen oogenblik en jegens Uwe Doorluchtigheid?’</p>
<p>‘Zoo moet ik het nemen als eene toegefelijkheid voor 't geen ge mijne opinie acht?’</p>
<p>‘Van die verdenking, Graaf!’ hernam Gideon met waardigheid, ‘kan ik mij alleen zuiveren met de verklaring, dat ik hope had u een antwoord te ontlokken, dat mij recht gaf een beroep te doen op uwe consciëntie.’</p>
<p>‘Nu, daarvoor zij God gedankt, <hi rend="i">my friend!</hi> dat gij <hi rend="i">die</hi> intentie hadt; vleiers, oorblazers en dienaars mijner zonden heb ik lang genoeg om mij gehad en heb ze nog; in u zoek ik wat anders!’</p>
<p>Maar Gideon schudde met droeven ernst het hoofd. ‘Ik moet Uwe Excellentie doen opmerken, dat ik niet gekomen ben om te blijven; ik was u gehoorzaamheid schuldig en volgde dies uwe oproeping, ook om de wille van Pescarengis, maar ik ben geen bruikbaar man voor uwe Lordschap, ik meen het reeds bewezen te hebben; ik heb het mijn vrienden gezegd, toen zij aanhielden, dat ik tot u zou gaan, ik moet het voor u herhalen, omdat...’</p>
<p>‘Wat spreekt gij van uwe bruikbaarheid,’ viel Leycester in, ‘meent gij, dat ik niet weet wat ik in u vinden zal? de belangen van den Gouverneur-Generaal kunt gij niet dienen, ik weet dat zeer goed, gij hebt ze zelfs hier en daar tegengewerkt.’</p>
<p>Gideon maakte eene beweging van verwondering en ontkenning.</p>
<p>‘Onwillens en zonder opzet, ik geloof dat zonder verklaring... doch dit daargelaten, de Graaf van Leycester verlangt uw dienst en bijstand, omdat hij in u een godzalig, welverstandig en volijverig leeraar heeft gevonden, aan wien men de leiding zijner consciëntie met gerustheid kan toevertrouwen.’</p>
<p>‘Heeft uw Lordschap niet met zich de geestelijken van de Engelsche kerk?’</p>
<p>‘Daartoe ik uiterlijk behoore, doch waarmede ik mij niet volkomen vereenig. Ik kan mij niet tegens hen uitspreken, zonder dit te laten onderkennen, en dat kon onraadzaam zijn met opzicht tot de Koningin; daarbij ik ken ze allen, en...’</p>
<p>‘Onder de predikanten van deze Provinciën, die uw Lordschap kent, zijn er toch...’</p>
<p>‘Die goede, eerlijke, ijverige luiden zijn, voorzeker! met wie ik mij over de zaken hunner Kerk, en zelfs van hun land uitnemend bespreken kan, daarvan is de vraag nu niet.’</p>
<pb n="291"/>
<p>‘Nearanus en Bastingius hier ter stede zijn, zoo ik meen, uw Lordschap aanbevolen als bekwame en getrouwe verkondigers der zuivere leere,’ hervatte Gideon.</p>
<p>‘Bij Jezus, man!’ riep Leycester met heftigheid, ‘ik vrage u niet naar anderen, ik vrage naar u zelf. Mij geheugt nog van <hi rend="i">my poor Douglas</hi>, hoe gij dien met uitnemenden troost hebt bijgestaan en opgericht uit zijne verslagenheid. Ik weet bij ervaring van hoe onwrikbare trouwe gij zijt voor uwe vrienden, ik weet het van hem zelf, al doorzag ik het niet uit al uw spreken, hoe gij den vertwijfelden Pescarengis van wanhoop en radeloosheid tot ruste hebt gebracht, nadat hij zijne consciëntie bij u had ontlast en daarmee wete ik genoeg. Ik ben geresolveerd desgelijks te doen, ik wil u een volkomen vertrouwen schenken, ik wil u alles mededeelen, wat mijn gemoed schokt en beroert.’</p>
<p>‘Mylord verschoone mij! ik moet dit vertrouwen afwijzen. Uw Lordschap is wel in de conditiën om te weten, dat men aan God moet belijden wat het gemoed <hi rend="i">schokt</hi> en <hi rend="i">beroert</hi> en niet aan menschen, die daarin toch niets te spreken hebben en die niet volkomenlijk konnende doorzien het gedichtsel des harten, zeer licht daartoe gebracht kunnen worden om te vertroosten op valsche gronden.’</p>
<p>‘Ge wijst <hi rend="i">mij</hi> af en hebt Cosmo aangehoord?’</p>
<p>‘Cosmo! dat was gansch wat anders; Cosmo was een arme radelooze zondaar, die op het punt stond zich zelf den dood te geven, uit haat tegen de menschen en uit afkeer van het leven en die alleen nog maar aarzelde uit bijgeloovige vreeze voor de macht der Hel, dezen was het noodig zich uit te klagen; deze moest in de teedere, innige, broederlijke liefde spiegel en beeld zien van de matelooze ontferming des Heeren, zou hij anderszins uit zijne vertwijfeldheid worden opgericht. Daarbij, opgevoed in de Roomsche Kerk en ofschoon haar dienst en hare dienaren verfoeiende, was hij toen niet los van hare instellingen; hij geloofde nog dat er een mensch middelaar moest zijn tusschen God en hem en alzoo zouden mijne vertroostingen voor hem zonder kracht zijn gebleven, zoo hij mij onkundig had geweten van 't geen hem belastte. Ik moest in dezen die zwakheid vieren, maar wat uwe Lordschap aangaat, die weet dat de Christen door Jezus, zijn Heer, tot God kan gaan en dat een volkomen boetvaardig harte niet wordt afgewezen, dat een vurig, een op-<pb n="292"/>recht gebed, onder tranen van rouwe, dààr altijd verhooring vindt, die kent de verlichting van zulk een gebed onder alles wat drukt en dreigt! - Gods Woord, Mylord, ligt daar voor u en spreekt den Christen van genade, van bekeering, van verlossing en geeft te allen tijde antwoord op iedere vrage van de heilbegeerige ziele, wat zou een mensch daar nevens? Slaat dien bijbel open, Mylord, en gij zult ruste vinden, zonder dat gij de diepten uwer consciëntie voor eenig mensche hebt te openen, doch vergeve mij, uw Lordschap, <hi rend="i">zij is een Christen</hi> en kent bij ervaring dat alles waarvan ik spreke...’ eindigde Gideon, die wel zag dat Leycester met gespannen aandacht luisterde, maar ook dat hij de lippen samendrukte en de handen krampachtig inééngevouwen hield, als deed hij zich geweld aan met geduld en lijdzaamheid te hooren.</p>
<p>Werkelijk barstte Leycester uit:</p>
<p>‘Bij Gods genade, man, spreek mij niet van mijn Christendom, maar help mij aan het behoud mijner ziele, of ben <hi rend="i">ik</hi> u zooveel minder waard, dan die moordenaar, dan die Piémontees, dien gij aan den openbaren weg vondt?’</p>
<p>‘Mylord, mijn wellieve Heer,’ riep Gideon, naar hem toetredende, ‘ik geloofde, dat ik u tot niets nut zou kunnen zijn, ik geloof nu, dat ik mij bedrogen heb, - dat ik mij in u heb vergist...’</p>
<p>‘Dat zal u blijken, want luister! Gij hebt mij van begeerlijke voorrechten gesproken, daaraf ik niets kenne... ik zwere u, hier op mijn Bijbel, ik bid iederen dag veelmalen, geregeld, met de meeste getrouwheid; ik bid al de gebeden, daarin de nooden van alle Christenen voorzien zijn en herdacht worden; ik lees met gezetheid Gods Woord, zoowel Schrift als Testament en toch, ik heb zulke ervaringen niet, als die gij in mij onderstelt; voorzeker, ik ben niet in de conditie om uiterlijke hulpmiddelen te missen, ook heb ik die vlijtiglijk gezocht; gij weet het, ik bezoek ijverig Gods Huis; ik ga vlijtiglijk ten Avondmaal en vind er stichting; ik houde den rustdag naar 's Heeren bevel; ik... doe in 't einde alles wat een Christen is voorgeschreven, en toch... ik voele niets van dat alles zulken invloed in 't harte, als die gij zegt, dat alreede zou kunnen volgen op een ernstig gebed. - Ik heb noch verlichting in druk, noch bij onrust vrede gevonden.’</p>
<p>Gideon had met diepe opmerkzaamheid geluisterd. ‘Maar die
<pb n="293"/>vrede is toch te vinden voor den Christen,’ sprak hij nu, ‘alleen als het er zóó mede gelegen is, dat het gebed u niets is dan een der plichten van de Godsdienst, dien ge volbrengt, - als gij het levendig en innig gebed des harten niet kent, dat roept tot God uit de volheid der ziele, - als het geloof u de vaste verzekerdheid niet geeft, dat uw gebed tot God is opgeklommen, al zou daar nooit zichtbare verhooring volgen, - als gij niet danken kunt voor het groote voorrecht van te mogen bidden... dan, Mylord, om van geen andere kenteekenen te spreken, dan is dit alleen reeds het bewijs, dat ge geen Christen zijt, dan naar de uiterlijke belijdenis.’</p>
<p>‘Ik vreeze, dat het is als gij zegt,’ hernam Leycester verslagen, met groote tranen in de oogen, ‘en toch,’ hernam hij, na een diepen zucht, het hoofd opheffende, ‘en toch ik ben in mijn binnenste overtuigd, dat ik veel voor Gods zaak gedaan heb en veel daarvoor geofferd heb, zonderling in deze landen en nog veel meer daarin zou willen doen, zoo maar eenigszins de gelegenheid des tijds het mogelijk maakt...’</p>
<p>‘Dat alles is bekend van den Gouverneur-Generaal en wie 't loochenen, doen grootelijks onrecht; maar dit alles maakt den mensch Robert Dudley nog niet tot een Christen en als ik tot dezen spreke, dan moet ik zeggen: ‘al ware 't dat gij Christi rijk kost vestigen en opbouwen in alle deze Provinciën en uitbreiden over de gansche aarde, gij zoudt zelf daaraan geen deel hebben, tenzij ge persoonlijk de armen had uitgestrekt naar de reddende hand van Christus Jezus en door Hem waart aangenomen eens voor altoos. Zonder dat <hi rend="i">eene</hi> is alles, wat gij gedaan hebt of nog doen zult, nutteloos voor u zelf, maar dàt <hi rend="i">eene</hi> is ook ééniglijk genoeg tot uw volkomen behoud.’</p>
<p>Zeer natuurlijk had hier van Leycesters zijde de vraag kunnen volgen: ‘hoe kome ik daartoe?’</p>
<p>Maar er zijn vragen, waarvan gezegd mag worden, dat vleesch en bloed ze niet kunnen ingeven en die door sommigen niet worden gedaan voordat zij alle andere twistvragen en redeneeringen hebben uitgeput. Daar is eene innerlijke weerspannigheid in 't menschelijk harte, eene trotsche zucht tot wederstand, die verlokt tot de zonderlingste uitvluchten, tot de grilligste zijsprongen, die de roekelooze worsteling volhoudt tot op het uiterste, liever dan zich, hetgeen zoo ligt <hi rend="i">schijnt</hi>, in alle eenvoudigheid aan den ontvangen indruk over te geven.</p>
<pb n="294"/>
<p>Dus ook Leycester. Bij alle zijne klachten over gemis, had hij toch een te goeden dunk van zijne Christelijke kennis om hier onkunde te belijden, te veel zelfbewustheid van het vele goede en wichtige, dat hij beproefd had en dat Gode welgevallig moest wezen om het zoo maar onachtzaam op zijde te schuiven; zijne bedoelingen althans konden voor iets gelden, en Gideon behoorde ze niet dus voorbij te zien! De afleiding was gevonden! Leycester onderdrukte zijne innerlijke ontroering, hij smoorde een zucht en sprak met eene poging tot glimlachen: ‘maar, <hi rend="i">my reverend</hi>, gij gaat te ver; wat de Gouverneur-Generaal daarstelt in deze landen ten oorbaar van de religie, kan toch Leycester geenszins tot schade strekken... ik achte het winst, mits de intentiën zuiver zijn... of wel zijt gij van hen, die dus strak aan zeker stelsel vastklemmen, daarbij alle vrucht des geloofs wordt verworpen?’</p>
<p>‘Voorzeker neen, Mylord! van dezen ben ik niet. Geen ware leeraar, met den geheelen raad des heils wel vertrouwd en die zuiverlijk verkondigende, zal zoodanige vrucht des geloofs verwerpen. De werken, die gij doet in uwe kwaliteit, zijn zekerlijk de uwen mits de conditiën vervuld zijn, die daar vooraf moeten gaan, maar zoo gij daarop zonder dàt de zwakste hope bouwt, is zij ijdel en zal gewisselijk teleurstellen.</p>
<p>Graaf van Leycester! ze noemen u den beschermer der religie; mijne medebroeders prijzen u den voedsterheer der Kerke en gelijken u bij Mozes, den godvreezenden leider Israëls... en ik wil niets afdoen van hun openlijken lof, maar dit moet ik u zeggen, nu gij eischt, dat ik spreken zal: in den naam van mijn Heer! de zwakste boeteling, die niet heeft te brengen dan een boetvaardigen traan aan de voeten van 't kruis gestort, heeft meer deel aan Hem, dan gij, dien men den grooten voorstander der Kerke roemt!’</p>
<p>‘En de tranen, daarmede ik mij van mijne zonden berouwe, gelden die dan ook niet?’ vroeg Leycester, die werkelijk tranen had, terwijl hij een half vragenden, half verwijtenden blik op Gideon wierp.</p>
<p>‘Van welke zonden berouwt zich uw Lordschap?’ vroeg Gideon levendig.</p>
<p>De vraag verraste Leycester. Hij scheen met het antwoord verlegen; hij zweeg, bladerde met verstrooiing in den Bijbel, die voor hem lag, en hief eindelijk het hoofd op om te zeggen:</p>
<pb n="295"/>
<p>‘Ik zoek vergeefs te begrijpen, <hi rend="i">my reverend</hi>, waarom gij <hi rend="i">nu</hi> een vertrouwen uitlokt, dat ge zooeven ernstelijk hebt afgewezen.’</p>
<p>‘Toen geloofde ik uw Lordschap in 't bezit van genoegzame zelfkennis om geenerlei voorlichting van anderen noodig te hebben; na de bekentenissen van daar even, acht ik die niet meer overbodig. Ik blijf aandringen op een antwoord.’</p>
<p>De Graaf scheen nog meer besluiteloos.</p>
<p>‘Het is maar... dat alles hangt samen met zoovele en zoo wichtige zaken,’ hernam hij aarzelend, ‘zooeven had ik moed en opgewektheid tot bekentenissen, nu is 't voorbij, ik weet zelf niet meer wat ik had willen zeggen.’</p>
<p>Gideon wist het wèl; uit zich zelf had hij toen willen geven, alles wat hij oordeelde noodig te hebben uit te spreken om zich verlicht te gevoelen, om alles terug te houden, wat hem al te groote zelfverloochening kostte. Gideon wilde, dat Leycester dit zou inzien. Hij had een groot en wettig wantrouwen in dit karakter, dat hem getuigde van die gevaarlijke oppervlakkigheid van godsdienstig gevoel, dat reeds tevreden is zich als behoefte geuit te hebben en terugtreedt voor de eischen en voor de offers, die haar ter bevrediging dier behoeften kunnen gedaan worden.</p>
<p>‘Mag <hi rend="i">ik</hi> het antwoord geven in uwe plaats?’ vroeg Gideon.</p>
<p>‘Gij? <hi rend="i">I am curious to see</hi>, hoe gij dat doen zoudt; doch ja, ik begrijp het, gij acht u daartoe bekwaam, omdat gij met sommige mijner geheime zaken bekend zijt; Lady Margaret zal niet hebben nagelaten zware beschuldigingen tegen mij in te brengen en sinds gij <hi rend="i">the treacherous Virago</hi> in hare laatste ure hebt bijgestaan...’</p>
<p>‘Bijgestaan is niet het juiste woord, Graaf; waar is het, dat ik tegenwoordig was, toen de ongelukkige zich den dood gaf, zonder dat ik gelegenheid had het te voorkomen,’ hernam Gideon, wien eene huivering overviel bij de vreeselijke herinnering.</p>
<p>‘Zij stierf dus gansch onbekeerlijk?’</p>
<p>‘Zij stierf in volstrekte afkeerigheid van God, ik kan niet anders onderstellen; met wraakzuchtige gevoelens tegen uw Lordschap in het harte en met eene zware aantijging tegen mij op de lippen.’</p>
<p>‘Tegen u, hoe kon dat zijn?’</p>
<p>‘Omdat ik haar waarachtig zieleheil zocht en daarom geene zwakheid wilde toonen. Zij misduidde mijn ernst als hardheid en
<pb n="296"/>vertwijfelde alzoo. Zekerlijk ben ik hierin niet zonder schuld; grooter liefde had mij beter inzicht gegeven in dit zonderling karakter; doch de Heer weet, wat ik in die ure had willen geven om die arme verloren ziel te redden; het heeft niet mogen zijn. Sinds die ure, Mylord! drukken de ernst van het leven en de ernst van den dood in dubbele zwaarte op mij; mijne jaren zijn weinige, maar ik ben oud geworden in die ééne ure. Mylord Graaf! het ware goed geweest, zoo gij ook dáár hadt konnen zijn!’</p>
<p>‘Tot eene verzoening zou het toch niet gekomen zijn! schoon ik haar mijne vergiffenis niet zou geweigerd hebben,’ hernam Leycester koel.</p>
<p>‘En drukt u dat niet, Mylord! dat die rampzalige vrouwe, die tot u in zoo nauwe betrekking heeft gestaan, zulken dood is ingegaan en onverzoend is gestorven met u?’</p>
<p>Leycester haalde de schouders op. ‘Ik heb nooit anders van haar konnen wachten. Haar karakter was dus heftig en boosaardig, zij gaf zich zoo teugeloos over aan al hare luimen en hartstochten, dat hetgeen ik tegen haar heb gedaan, niets is geweest dan geoorloofde tegenweer. Gij weet niet, waarmede zij mij heeft gedreigd en waartoe zij in staat was en hoe ik stond tusschen Elisabeth, die iets van mijn geheim had geraden en haar, die gezworen had mij te vervolgen tot in de raadzaal der Koningin. Toen beweerde een mijner vertrouwde geneesheeren, Dokter Julio, een slecht mensch, een dienaar mijner zonden, dat de vlagen van woede, die men bij Margaret waarnam, een aanvang van krankheid der hersenen waren en dat hij het geneesmiddel kende.’</p>
<p>‘Uw Lordschap geloofde aan dat geneesmiddel?’</p>
<p>‘Ik had wonderen gezien van diens mans konst! doch hij had mij voorspeld dat de dood volgen kon, zoo de genezing mislukte... Ik waagde het, ik gaf haar in zijne handen, gij weet het overige. Kunt gij het veroordeelen, dat ik waagde?’</p>
<p>‘Ik heb hierin niets te veroordeelen, Mylord! Oordeel u zelf, of liever, gij hebt dat reeds gedaan; gij hebt de handelwijze van Cosmo Pescarengis een gruwelijke misdaad genoemd, hij heeft in de hitte van den toorn, onder de grieve der geschonden eer, zich tot eene rassche, wreede, bloedige daad laten wegslepen, <hi rend="i">gij</hi> hebt <hi rend="i">geen</hi> bloed gestort; gij hebt artsenij laten reiken, hij heeft zich willen wreken en hij heeft dat onverbloemd bekend, <hi rend="i">gij</hi> hebt willen... genezen en gij stemt op zijn hoogst toe, dat gij eene onvoorzichtigheid hebt begaan!’</p>
<pb n="297"/>
<p>‘Neen!’ riep Leycester getroffen, ‘neen! ik ben schuldig, ik gevoel het, ik heb het reeds eerder ingezien, maar ik heb het nooit dus gevoeld als nu!’</p>
<p>‘Schuldig, Mylord, ja! gij zijt het, maar niet het meest om deze ééne daad tegen Lady Margaret, gij hebt haar erger gedaan dan dit, of hebt gij haar nooit anders gekend dan als de woedende Virago! zooals gij haar hebt genoemd? Hebt gij haar nooit gekend als de jeugdige echtgenoote, wel door gevaarlijke neigingen geslingerd, maar toch nog getrouw aan hare plichten, aan de eischen der eer? hebt gij haar nooit zien wankelen tusschen deugd en ondeugd, en zijt gij het niet geweest, die haar hebt heengelokt over de grens der laatste? Zijt gij het niet geweest, die haar het eerst zulk een exempel hebt gegeven, dat alle hare navolgende misdrijven door dit eerste schrikkelijke begin mogen verklaard worden?’</p>
<p>‘Ik weet waarop gij doelt,’ viel Leycester in, met een gebaar van ontzetting het hoofd afwendende, ‘maar hetgeen gij vermoedt is valsch! 't Is eene lasterlijke betichting van Margaret. Ik heb den Graaf van Sheffield niet vergiftigd! Het is Dokter Julio.’</p>
<p>‘Mylord! ik dacht juist niet aan eene beschuldiging van deze of geene daad, maar nu gij zelf hierop komt, zie toe dat gij voor u zelf geene ijdele uitvluchten zoekt; het doet er wel weinig toe wat gij oordeelt tot mij te moeten zeggen, maar deze ure is ernstig. Belijd in uw harte iets anders, belijd dáár de waarheid, dat zal u te bate komen, als eene eerste poging tot verzoening met God.’</p>
<p>‘Bij het Heilige Woord Gods, waarheid is deze!’ sprak Leycester de hand op den Bijbel leggende.</p>
<p>‘Van eedzweren, laat af!’ riep Gideon met gezag en zijn afgrijzen nauwelijks meester.</p>
<p>‘Uit barmhartigheid hoor mij, of wilt gij niet dan het ergste van mij denken. Lord Sheffield was mij in den weg, bij de betrekking waarin ik tot Margaret stond. Zij dreigde mij toen met de wanhopigste besluiten tegen zich zelve; destijds had ik haar lief,... ik was radeloos, ik wist geene partij te kiezen, geen besluit te nemen; de wensch dat de hindernis van ons geluk mocht worden weggeruimd, is mij ontvallen... en al ware dat niet geweest, personen van mijn rang, zonderling ik, zijn doorgaand omringd van luiden, die zulke wenschen gretiglijk opvangen, of
<pb n="298"/>zelfs met scherpzinnigheid raden, waar ze niet zijn uitgesproken en die er aan voldoen, zonder dat men het hun beveelt, om hun ijver te toonen. Dokter Julio nu was zulk een man; hij voorkwam mijn bevel, dat ik zelf wel nooit zou gegeven hebben, want ik gruwde reeds van de gedachte en dan door een bestemden last, den man met wien ik als gastvriend verkeerde!... Ik zwere u bij mijne hope op zaligheid, dat ik het niet had konnen doen; ik ben geen bloeddorstig man, mijn goede, welwaarde Heer! Ik had Dr. Julio van mij moeten zenden, dien ik in staat wist te doen wat ik niet eens <hi rend="i">durfde willen;</hi> ik deed het niet, ik hield hem bij mij. Ziedaar! ziedaar mijne zwaarste schuld! Wat acht gij er van?’ eindigde hij, Gideon angstig vragend in de oogen ziende.</p>
<p>‘Een bloedschuld, niet minder dan dat. Uw Lordschap weet toch wel, dat de uiterlijke daad het misdrijf niet daarstelt. Dat kan waar zijn voor eene jury, dat is niet waar voor de vierschaar der consciëntie. Of, indien die Dokter Julio uwe begeerte had misverstaan, of niet vervuld, zoudt gij u dan rein achten van het bloed van den Lord Sheffield?’</p>
<p>‘Maar mij dunkt, indien Lord Sheffield was blijven leven?’</p>
<p>‘Ganschelijk niet, uit het hart komen voort de booze raadslagen, die dood en verleiding daarstellen; de kwaadwensching alleen reeds heeft u schuldig gemaakt, zelfs al ware die nooit uwe lippen ontgleden.’</p>
<p>‘Naar die wijze van zien ken ik geen edelman aan 't hof van de Koningin, dien men onschuldig zou kunnen noemen. Ik ben zeker, dat Burleigh en Shrewbury en Sussex mij duizendmaal erger dan den dood hebben toegewenscht.’</p>
<p>Gideon trok de schouders op: ‘De Evangelische wet kan hare uitspraken niet verzwakken uit aanzien van het getal der overtreders... daarbij uw Lordschap heeft alleen maar op zich zelf te denken.’</p>
<p>‘Meen ook niet, dat ik mij niet heb berouwd over mijn aandeel in Sheffield's dood, meer dan twintig jaren lang drage ik dezen prikkel in 't gemoed, heb ook veelmalen beproefd daarover vertroost te worden, zoowel bij de doctoren van de Engelsche Kerk, als van de Presbyters der Puriteinsche sekte, daaronder voorzeker godzalige luiden zijn, maar hun toespraak heeft mij nooit ruste geven dan... voor een tijd, zij hebben mij altijd
<pb n="299"/>gewezen op de verdiensten Christi als genoegzaam om alle zonden te bedekken en ik zwere u bij God, dat ik het altijd geloovig heb aangenomen, dat ik aan de Heilige Nachtmaalstafel den beker der verzoening met aandacht en stichting heb ontvangen, veelmalen onder tranen van diepe aandoening, maar helaas! zonder iets te smaken van dien vrede, van die blijdschap, die de dienaar des Woords ons bij zulker occasie voorstelt en die ik mij verbeeldde dat ik ervaren zou, indien die schuld werkelijk van mij ware weggenomen... ik win niets bij 't voldoen mijner godsdienstplichten, dan een inwendigen angst, die mij somber maakt en 't harte toesluit.’ En Leycester dook neer in zijn grooten leunstoel met de diepste neerslachtigheid in de houding en in de trekken, - zijn gitzwart oog stond zóó dof en zwaarmoedig, - hij liet de armen neervallen in zulk eene volslagene moedeloosheid, dat er wel niet meer te twijfelen viel, of hij droeg werkelijk het leed, waarvan hij klaagde.</p>
<p>Ook trad Gideon naar hem toe, boog zich over hem heen en sprak met al de mildheid, maar ook met al den ernst der liefde: ‘Schep moed, Mylord! er is veel verbeurd, maar alles is nog niet verloren. Ik voele diep met u het kwellende van zulken zielstoestand, die is uiterst beklagelijk en... hoogst gevaarlijk daartoe; uwe ziele zou in doodsgevaar zijn, zoo hij blijvend ware... Maar dat zal niet zijn... Gij zult den waarachtigen vrede vinden; de tijd zal komen dat ik gerechtigd zal zijn u zieldadigen troost te reiken... maar, zoo waar ik een getrouw dienaar van Christus wensch te zijn en voor u een getrouwe vriend, zoo waar zult gij van dat goede niets ervaren, zal die diepgaande zielskwelling niet van u wijken vóórdat gij u volkomenlijk en oprechtelijk tot God hebt bekeerd.’</p>
<p>‘Maar ik zeg u, ik <hi rend="i">heb</hi> dat gedaan en sinds lange, doch tevergeefs,’ riep Leycester, bitter van mistroostigheid.</p>
<p>‘Ik weet wel op hoedanige wijze. Uw Lordschap, ontrust over eenige sterksprekende daden, die van tijd tot tijd hare wroeging hebben gewekt en als zwarte vlekken brachten over haar levensregister, heeft zich gesteld tot bekeering, dat is, heeft afgezien van enkele grove zonden, heeft het herstelbare hersteld, het andere verontschuldigd, heeft zich van 't eene verbeterd, van 't andere afgewend, doch vergeten zich te berouwen, of in vollen ernst en anders dan met woorden te betreuren dat <hi rend="i">ééne</hi>, waarnaar ik heb
<pb n="300"/>gevraagd en dat toch ééniglijk noodig was met tranen van innig leedgevoel betreurd te worden.’</p>
<p>‘Van welke zonde spreekt gij?’ vroeg Leycester, verschrikt en verwonderd naar hem opziende.</p>
<p>‘Van de éénige zonde daaruit al de anderen oorsprong nemen: de afkeerigheid van God, de <hi rend="i">zonde</hi> in één woord.’</p>
<p>‘Ik! ik afkeerig van God? ik die Hem zoek te dienen met zulken ijver... dien gij zelf den voedsterheer der Kerke hebt genoemd?’</p>
<p>‘Zoo men op den uiterlijken dienst en voorstand der Kerke het ware Christendom mocht fondeeren, hoe uitnemende Christenen zouden er dan niet gevonden worden in de Roomsche Kerk, over wier dolingen wij ons bedroeven... Of moet ik optellen al wat in deze wordt beproefd en tot stand gebracht ter eere Christi, juist door zoodanige Pausen en Prinsen, van wie men met gewisheid mag verzekeren, dat ze Christus geen tempel hebben gesticht in hun harte?’</p>
<p>‘Met dezulken vergelijk mij niet, ik diene God in Geest en in waarheid!’</p>
<p>‘Dat is zeer veel, Mylord! dat zou genoeg zijn; alleen verschoon mij, dat kan ik zoo niet aannemen; na uwe bekentenissen van straks moet ik vreezen, dat gij niet volkomenlijk verstaat, wat die dienst in heeft, of althans dat gij zijn eischen niet vervult. Hij wil een harte, volkomen gereinigd van de zonde, hij verdraagt zich niet met de wereldliefde, niet met de zelfzucht, niet met eenigen dienst der zinnen. Hij staat niet de minste verdeeling toe. Hij...’</p>
<p>‘Houd op!’ riep Leycester bijna met toorn, ‘de dingen, die gij daar zegt, zijn eene bespotting van den staat daarin ik verkeere.’</p>
<p>‘Ik sprak ze ter waarschuwing tegen roekeloos stout spreken en tegen periculeus zelfbedrog,’ hernam Gideon rustig. ‘Die Godsdienst, waaraf wij nu spreken, wordt niet gedragen als een sabbatskleed, waarmee men zich siert op gezette tijden, ook niet als een deftig priestergewaad, waarmede men zich omhult om onder de menschen gekend te zijn te allen tijde.... Zij is die zielszucht naar God, die heel het wezen doorgloeit, die opheft tot de hoogste heiligste blijdschap, zij voert op tot onbelemmerde gemeenschapsoefening met God; zij vervult en doorstroomt den geestelijken mensch op zulke wijze, als het
<pb n="301"/>bloed vloeit door de aderen van den natuurlijken mensch; zij drukt zich uit bij iederen ademtocht der ziele, door iedere innerlijke verzuchting, terwijl iedere uiterlijke daad gelijkelijk van haar getuigt. Uw Lordschap zal mij toestemmen, dat men de uiterlijke belangen der kerke Christi kan voorstaan, zonder dien Godsdienst des harten bij ervaring te kennen?’</p>
<p>Leycester zuchtte en boog toestemmend het hoofd, toch hernam hij met levendigheid: ‘Zekerlijk, de conditiën, die gij daar stelt zijn te zwaar....’</p>
<p>‘Niet <hi rend="i">ik</hi> stelle ze, Mylord! Ze zijn die van een heilig, alwetend God, die niet op iets uiterlijks kan zien en die op geene mindere voorwaarde wil gediend zijn. Vindt Gij die eischen zoo zonderling zwaar, zoo bewijst dat, dat gij ze niet kunt of niet wilt voldoen, en dat ge alzoo nog afkeerig zijt van Hem en Zijn waarachtigen dienst...’</p>
<p>‘Bij die opvatting zijn daar dan wel zeer weinigen, die zich beroemen mogen Christenen te zijn....’</p>
<p>‘Als uw Lordschap spreekt van Christen te zijn, dan is 't wat anders, dan komen we op een gansch anderen weg... maar Christenen, die <hi rend="i">iets</hi> verstaan van den eisch God te dienen, zullen zich niet lichtelijk beroemen, dat zij er aan voldoen. Zij weten, dat God, die geen verdrag kan maken met de zonde, alevel Zijn vrede biedt aan de zondaren, door het éénig en eeuwig Middelaarschap van Jezus Christus, Zijn Zoon. Dien hebben zij aangegrepen, Die heeft hen aangenomen en dien volgen zij veiliglijk zonder vrees of bevinge, maar in allen ootmoed Zijn kruis op zich nemende en Hem dat nadragende, gewilliglijk, zij het niet zonder strijd.... Spreek ik hier Uwe ervaring uit? Zijt gij tot deze dingen gekomen?’</p>
<p>‘Die waarheden zijn me verkondigd en ik heb ze aangenomen; acht niet van mij, dat ik niet van harte zou gelooven in den Persoon des Verlossers... en wat belangt Zijn kruis op mij nemen, ziet gij niet, dat ik het drage? Of wat is mijn deel hier in de Nederlanden, dat ik het zou komen zoeken om mijnentwil? Is 't niet om Zijne zaak, dat ik mijne schouders heb gezet onder dit zware juk?’</p>
<p>‘Eeniglijk dit? Mylord Graaf! bedenk U wel eer ge bij die betuiging blijft. Het kon groote schade zijn, zoo ge, U zelf bedriegende, er in slagen kost mij af te brengen van het spoor,
<pb n="302"/>daarmede ik meen te komen tot de volkomene kennis van het gedichtsel Uws harten... Mylord Graaf! men ontmoet den Heer niet op die wegen, waar men zich zelf zoekt...’</p>
<p>‘Ik zoek hier mij zelf niet!’ hervatte Leycester levendig, ‘of ja, ik zoek mij zelf, doch op die wijze als geoorloofd moet zijn. Aanhoor in dezen de zuivere waarheid. Afgescheiden van de hoofd- en bijoorzaken, die mij als staatsman en dienaar der Koningin eerst tot komen, later tot keeren hebben gebracht, heb ik daarop voor mij, als mensch, eene singuliere goede hoop gebouwd... die, lacen! reeds aan het wankelen door Uwe ontmoedigende redenen, ganschelijk dreigt in te storten Gij weet, hoe daar veel is, dat mij het gemoed belast en de consciëntie ontrust. Ik hoopte dat af te leiden, ja af te wentelen, hier in deze landen, door mij een getrouw en volstandig dienaar te toonen van Gods zaak, door van vromen wandel, als van Christelijken handel aan allen het exempel te geven. Ik was gezind hier voor de goede cause en religie alles te doen, te dragen, te offeren, wat er in mijne kwaliteit en naar mijne krachten gedaan, gedragen en geofferd kon worden, tot zelfs de wankele gonst der Koningin, die ik verder in deze belangen heb meegesleept, dan ze veellicht zou willen, zet ik daarvoor op het spel...’</p>
<p>‘Hier te lande heeft dat Uwe Excellentie veler harte doen winnen en nog dagelijks meer,...’ merkte Gideon aan.</p>
<p>‘Ook velen zijn er, die mij deswege haten en afvallen; de politieken zouden mij minder wantrouwen en zich eerder aan mijne zijde voegen, zoo ik ze hierin genoegen wilde, doch dat heb ik niet gewild en zal dat niet doen, schoon ik maar al te wel voele, dat ik daaraf de vrucht niet zal smaken, die ik mij had voorgesteld. Ik leve als een Christen; ik strijde voor Christi zake; ik drage Zijn kruis in velerlei zelfverloochening, maar zonder bate; de verwachting van innerlijken vrede en degelijke Christelijke troost blijft voor mij ijdele fantasie... en gij, zelfs gij, zijt nu bezig mij het laatste te ontnemen, waarmede ik nog somwijlen mijn moed sterkte...’</p>
<p>‘En toch, Mylord! ontneme ik u niets dat u van eenigen dienst had kunnen zijn. Ik meene nu klaarlijk te doorzien, hoe het komt dat gij u in zoo droeven staat bevindt. Gij zijt verkeerd begonnen. Gij hebt u laten onderrichten van den ganschen raad des heils, maar toen gij dien wist, meendet gij dat het genoeg was.
<pb n="303"/>Gij hebt den Christus leeren kennen als den Heiland der wereld, maar niet aangenomen als <hi rend="i">uw</hi> Verlosser. De Christus stond u wel voor de oogen, maar Hij was niet in u, gij rekendet u van de Zijnen, maar gij hadt geen deel aan Hem; gij zijt tot Hem gekomen, zonder genoegzame schuldkennis; gij zijt nog daartoe niet aangevangen met de volkomene overgave van geheel het harte en Hij kan niets voor u wezen of Hij moet alles voor u zijn; ook heeft noch Zijn naam, noch Zijn dienst voor u van eenige kracht konnen zijn en datgene wat gij uw geloove noemt en datgene wat gij uwe bekeering achttet, is ook niet geweest dan ijdele inbeelding, daaraf geene degelijke ervaring van Christelijke troost was te wachten. Neen, Mylord! zie niet op mij met zoo angstig verwarden blik, alsof ik u ging berooven van wat gij werkelijk waart bezittende. Indien dat alles het uwe ware geweest, indien gij Christi eigen waart geworden, gij zoudt deel gehad hebben aan de vreugde, die Hij te geven heeft, uw gemoed zou in geen ding meer ontrust zijn; uw gebed zou niet zonder troost zijn gebleven, al ware 't ook zonder verhooring; uw avondmaalsgang niet zonder blijdschap; Zijn Evangelie zou een antwoord hebben gehad op de vragen uwer ontroerde consciëntie en gij zoudt hebben aangedaan den nieuwen mensch door Zijne kracht bezield, door Zijn Geest bestuurd, die niet meer zich zelven leeft, maar in wien Christus is levende en gij zoudt u niet met moeite en opzet hebben toegelegd op het vertoon van een Christelijken wandel, maar gij zoudt Christi beeld hebben uitgedrukt in het leven; al meer en meer, al beter en nader; want ook de uiterlijke goede werken volgen uit die inwendige vernieuwing dus natuurlijk, als de bloesems en vruchten moeten gevonden worden aan den gezonden levenden boom, wien de voedende levenssappen mildelijk worden toegevoerd.’</p>
<p>‘Dit alles getuigt tegen mij!’ riep Leycester dof en verslagen; toen, Gideon aanziende met eene onbeschrijfelijke uitdrukking van spijt en bitterheid, eindigde hij mat en lusteloos: ‘Ik zie wel, mij gebreekt zooveel, ik zal het nooit tot daartoe kunnen brengen.’ Daarop het hoofd afwendende, schoof hij met zeker ongeduld zijn stoel achterwaarts en, na een diepen zucht, voegde hij hem toe: ‘Voor dezen oogenblik kunt ge gaan, mijn goede heer Doctor... het pijnt mij u dus lang vermoeid te hebben.’</p>
<p>Gideon was allerpijnlijkst getroffen en teleurgesteld door die
<pb n="304"/>verrassende wending; hij was zeer geschokt, - maar zijn Christelijke moed, zijne tegenwoordigheid van geest begaven hem niet. Hij plaatste zich recht voor den Graaf en sprak met dien nadruk, door eigene innerlijke ontroering gescherpt: ‘Vergeef mij, Mylord! dit is niet <hi rend="i">mijn</hi> tijd om te gaan en het is <hi rend="i">uw</hi> tijd om te hooren. Ik zie wat u ontmoedigt, “<hi rend="i">u ontbreekt zooveel.</hi>” Wees gansch gerustgesteld; slechts één ding ontbreekt u, maar dat ééne, ik moet eerlijk zijn, is niet weinig. Het is niets minder dan dit, dat gij de <hi rend="i">zonde</hi> niet langer heerschappij laat voeren in uw harte; want zij wil dat gij in dezen schrikkelijken tweeslachtigen staat blijven zult, en zij overstemt iederen kreet, die uitgaat tot God; zij verdraagt zich zeer wel met den schijn van godsdienst, want zij weet, dat zij daarmee haar slaaf eene mate van zelfvoldoening schenkt, die haar gebied te zekerder vestigt; maar zij weert vast en halsstarrig af, en met al het vernuft der slange, haar zinnebeeld, dat ééne offer, dat er gevraagd wordt om in de waarheid tot God te komen; zij wil zich zelve niet helpen vernietigen en zonder ruste houdt zij den strijd vol, die den zondaar afmat en uitput, tot hem ten laatste de wil als de krachten ontbreken om de worsteling voort te zetten.’</p>
<p>‘Wee mijner! zóó is het bij mij! ik voele wel dát het zoo is,’ sprak Leycester somber, ‘alzoo acht ge dat ik verloren ben?’ vroeg hij zich naar Gideon toekeerende, met angstige vertwijfeling in den blik.</p>
<p>‘Als dit zoo blijven moest, ja. De Heer, in Wiens naam ik hier voor u sta, legt mij geen ander antwoord in den mond,’ hernam Gideon met diepen ernst; en zweeg een oogenblik eer hij hervatte: ‘maar, wellieve Heer, waarom zou het zoo blijven? gij zijt aan u zelven ontdekt; gij hebt onderkend de vreeselijke kracht der zonde, maar gij zijt nog niet door haar overwonnen; gij zijt nog niet dus gevangen en geketend, dat gij niet meer zoudt konnen opstaan! Waarom zoudt gij blijven neergedoken onder dit schandelijk en schadelijk juk? Christus wil het niet, die niemand van zich stoot en die u tot zich roept, ook nog in deze ure. Wilt gij het dan zelf? O wil het niet. Waarom zoudt gij, na zooveel gedaan te hebben, ook niet dit ééne noodige willen, dat gij opstondt en uw harte den Heere gaaft, en van Hem aannaamt, wat Hij om niet wil geven en behouden werdt van het eeuwig verderf?...’ en Gideon hief zijn helder vriendelijk oog naar Leycester op, met
<pb n="305"/>die uitdrukking van liefde, die den ernst der woorden steunde en aandrong; en onder de bezieling der hoogere gedachte, den maatschappelijken afstand vergetende, die hem scheidde van den Graaf, strekte hij de handen naar hem uit, als wilde hij hem bijstaan om zich op te heffen uit zijne zedelijke laagte en Leycester ook vergat alles rondom zich, behalve dit ééne dat die ernstige jonge man goede woorden tot hem had gesproken en dat hij hem hooren moest. Overweldigd door zijne aandoeningen, wierp hij zich in die uitgestrekte armen, terwijl hij onder vele tranen uitriep: ‘Ja! ik wil doen wat gij zegt; ik wil het; alleen, zal ik kunnen?’</p>
<p>‘De Heer is daar, die u helpen wil, zie eeniglijk op Dezen; Zijne Genade is u genoeg...’</p>
<p>‘En gij zult met mij blijven?’ vroeg de Graaf bijna smeekend.</p>
<p>‘Ja, Mylord! nu blijve ik; tot heengaan voele ik nu geene vrijheid, maar...’</p>
<p>‘Het zou ook eene wreedheid zijn jegens mij,’ viel de Graaf in, zijne hand drukkende en het hoofd opheffende, om hem aan te zien met zichtbaar welgevallen. ‘Cosmo had wel gelijk, ‘gij zijt niet als de anderen...’</p>
<p>‘Mylord! wij worden gestoord,’ riep Gideon, schielijk terugtredende op eerbiedigen afstand. Sir Valentin kwam binnen en diende aan: ‘De Secretaris van Zijne Genade, de Graaf Lodewijk van Nassau.’</p>
<p>‘Hij heeft vooruit gehoor gevraagd; hij komt als gezant, ik <hi rend="i">moet</hi> hem ontvangen,’ sprak Leycester tot Gideon, met iets als eene verontschuldiging, ‘doch verlaat mij nog niet; ik kan den troost van uw bijzijn zoo spoedig niet missen.’</p>
</div>
<div type="chapter">
<head rend="h3">V. De Friesche gezant.</head>
<p>De Secretaris van Graaf Lodewijk van Nassau is voor de lezers van deze volgreeks Leycester-Romans geen nieuw personaadje; 't is de Friesche Edelman Liewert Manninga, wiens ernstig gelaat wij reeds gezien hebben in de feestzaal der Prinses de Chimay en elders.</p>
<p>Hij trad binnen met de wichtige statigheid van een gezant en
<pb n="306"/>begroette den Graaf eerbiedig en in de vereischte vormen; maar toch las men in zijn open en eerlijk gelaat iets gedwongens, iets schuchters, dat men bij den fieren, kalmen Edelman moeielijk kon toeschrijven aan verlegenheid met zijne houding of al te diep ontzag tegenover den Gouverneur-Generaal. Misschien lag het in den aard zijner zending, die wel iets geheimzinnigs scheen te hebben; want toen hij bemerkte, dat Gideon op Leycesters wenk naast diens armstoel bleef staan, wierp hij een veel beduidenden blik op dezen, terwijl hij sprak:</p>
<p>‘Uwe Doorluchtigheid had mij een geheim gehoor toegestaan; zij vergunne mij dus de opmerking dat wij niet alleen zijn...’</p>
<p>‘Wij hebben u een particulier onderhoud toegezegd, Mijnheer! maar geenszins bedoeld een gesprek onder vier oogen; en wat dezen getuige aangaat, 't is een dienaar der Kerke, die mijn volle vertrouwen bezit.’</p>
<p>‘De geheimhouding van 't geen ik heb mede te deelen, belangt Uwe Excellentie meer dan mijn meester,’ hernam de Fries en ving daarop aan Leycester in officiëele termen te verwelkomen in Dordrecht, hem te complimenteeren over ‘de goede devoiren, die hij had gedaan in de zaken van den oorlog en over de goedwilligheid, waarmede hij had nedergelegd alle particuliere gevoeligheid jegens de Staten en andere personen van kwaliteit, door wie zijne Excellentie zich geoffenseerd had geacht, om op niets te zien dan op de dringende aangelegenheden des lands, die de vereeniging van aller krachten noodig maakten.’ Ontschuldigde voorts den Graaf, zijn meester, dat deze niet in persoon tot Dordrecht was gekomen, gelijk Zijne Doorluchtigheid had begeerd en hij zijn plicht achtte, met de verwarde zaken en de bedreigde grenzen van Friesland, die den Stadhouder niet toelieten zich uit zijn Gouvernement te verwijderen.</p>
<p>Doctor Florensz weinig voldaan over de rol van <hi rend="i">fâcheux troisième</hi>, die hem was toebedeeld, had zich gedurende die wisseling van diplomatische formaliteiten in eigen overdenking verdiept; hij betreurde het, dat de Graaf uit de diepte van een ernstig zelfonderzoek zoo terstond door zijn regentenplicht werd afgetrokken tot die hoogten der aardsche belangen, waarop hij dikmaals zijne beste voornemens had tenoffergebracht aan den Baäl der politiek en dat hem niet eenmaal eene enkele ure ruste was gegund, om zich biddend in eene goede keuze te bevestigen.
<pb n="307"/>Leycester zelf scheen hiervan in 't eerst iets mede te voelen, hij luisterde verstrooid en wierp van tijd tot tijd een sprekenden blik op Gideon, dien deze verstond en beantwoordde.</p>
<p>De Friesche Edelman zette intusschen zijne <hi rend="i">harangue</hi> voort en eindigde met zijn meester te recommandeeren in de faveure en goede affectie van den Gouverneur-Generaal, schoon daar tusschen hen nietwes had plaats gevonden, dat verzoening noodig maakte.</p>
<p>Hier zweeg Manninga en onwillekeurig lette Gideon op Leycesters antwoord.</p>
<p>‘Wat dat laatste belangt, Mijnheer!’ sprak deze, ‘wij zouden dat niet volkomen konnen toestemmen, zoo wij niet beloofd hadden en ook ernstelijk geresolveerd waren, al het gepasseerde te laten rusten en wel hartelijk te vergeven allen, die zich jegens ons in foute hebben bevonden. Daarom laat de Graaf, uw Meester, zich volkomen verzekerd houden van onze verzoenlijkheid en niet minder van de continuatie onzer singuliere affectie te hemwaarts, alschoon het ons al te klaarlijk gebleken is, dat Zijne Genade zich met de andere Nederlandsche heeren heeft aangesloten in de <hi rend="i">ligue</hi> door den Graaf van Hohenlo tegens ons gemaakt.’</p>
<p>De ernstige trekken van den Fries werden nog strakker.</p>
<p>‘Mylord, mijn Doorluchtige Heer! zonder daartoe opzettelijk gelast te zijn, heb ik wel vrijheid Uwe Excellentie ootmoedig te bidden op dergelijke onzekere geruchten geen regard te willen slaan, die doorgaans nietwes zijn, dan inblazingen van kwaadwilligen en partijgangers, die meenen winst te doen voor hun zelven door verdeeldheid te zaaien tusschen Uwe Excellentie en hare getrouwste vrienden. Zijne Vorstelijke Genade, mijn Meester, zou zekere poincten tegen U konnen hebben en met u differeeren, ten opzichte van de belangen des lands, zonder daarom in eenige ongeoorloofde handeling of verbond te treden, strijdig met hetgeen Zijne Genade Uwe Doorluchtigheid en de Koningin schuldig is. Heeren van zulke kwaliteit als Uwe Excellentie en Graaf Lodewijk van Nassau moeten wederzijds op elkanders loyaliteit vertrouwen en zich niet in hunne onderlinge confidentie laten schokken door iedere calummie ofte kwade tusschenspraak.’</p>
<p>‘Gij geeft goede lessen, Mijnheer de ambassadeur!’ sprak Leycester glimlachend, ‘doch ik had de intentie dien weg te volgen zonder ze van u ontvangen te hebben. Zorg alleenlijk,’ voegde hij er bij op wat hoogen en gebiedenden toon, ‘dat de
<pb n="308"/>Graaf Willem Lodewijk van Nassau, of liever de Gouverneur van Friesland mijn exempel navolge en alle mistrouwen ter zijde stelle, zoowel jegens ons als jegens onze dienaren.’</p>
<p>Lieuwert Manninga scheen met eenige sterke gemoedsbeweging te kampen, terwijl hij Leycester aanhoorde. Hij wisselde van kleur, zijn scherp lichtblauw oog vestigde zich sterk op den spreker en 't scheen hem moeite te kosten een rasch antwoord terug te houden. Toch bedwong hij zich, zweeg zelfs eenige minuten en zeide toen:</p>
<p>‘De Graaf, mijn Meester, is in het zonderlinge geval gekomen, Mylord! om dit exempel te geven zelfs vóórdat Zijne Genade hopen kon het van Uwe Excellentie te ontvangen. Mijn Vorstelijke Heer heeft mij den last opgedragen Uwe Doorluchtigheid te verzekeren, dat Hij niet dan het goede van Uwe Excellentie wil gelooven, schoon men zich vlijtiglijk bemoeit Zijne Genade het contrarie van dien te doen onderstellen.’</p>
<p>‘Wat is er dan nu weer?’ vroeg de Graaf met onwil, ‘ik weet wel, men liegt en lastert grovelijk.’</p>
<p>‘Alleen om den logen eene gestalte van waarheid te geven, heeft men zich ditmaal bemoeid Zijne Genade bewijzen in handen te stellen...’</p>
<p>‘Bewijzen tegen mij? bewijzen, waarvan?’ vroeg Leycester driftig.</p>
<p>‘Bewijzen, Doorluchtige Heer! die menig ander geldig zou achten,’ ging de Fries voort.</p>
<p>‘Maar ik wil hopen, dat Zijne Genade van Nassau anders denkt.’</p>
<p>‘Mijn Vorstelijke Meester doet meer, Mylord! Hij stelt ze in handen van Uwe Excellentie, opdat zij zelve daaraf zou mogen oordeelen.’</p>
<p>‘Beveelt Uwe Doorluchtigheid, dat ik zal gaan?’ vroeg doctor Florensz.</p>
<p>‘Geenszins, <hi rend="i">my reverend friend!</hi>’ sprak Leycester ernstig, ‘ik begeer, dat gij blijven zult en aanhooren wat men mij aantijgt. En gij, Mijnheer! spreek en volvoer 't geen u is opgedragen.’</p>
<p>De vergunning om te mogen blijven was Gideon nu toch welkom; zijne belangstelling in Leycester was te sterk geworden, dan dat hij in zijne verwijdering niet een teeken van schuld zou gevreesd hebben; toch luisterde hij met onrust en in sterke spanning, toen hij Lieuwert Manninga hoorde zeggen:</p>
<pb n="309"/>
<p>‘Er is nu onlangs een aanslag gepleegd tegen het leven van mijn jongen Meester!’</p>
<p>‘Werkelijk?’ hernam Leycester, ‘het gerucht daaraf is niet tot mij gekomen.’ Eene rilling ging Gideon over de leden, hij had reeds te veel gezien van Leycesters kunst van vermomming, om uit de rustige koelbloedigheid van zijn antwoord tot zijne onschuld te durven besluiten.</p>
<p>‘De Graaf heeft ook geoordeeld aan de zaak geene ruchtbaarheid te moeten geven, uit aanzien van zekere particulariteiten, die Zijne Genade na den mislukten aanslag zijn ter oore gekomen. De bestemde aanvoerder van die daad was een Duitsche soldenier, Michiel Lauterbeck genaamd, de lastgever...’</p>
<p>‘Misschien zegt men wel, dat ik het ben,’ riep Leycester gemelijk en, Gideon aanziende, vervolgde hij zachter: ‘Spreek u gerust uit, Mijnheer! ik heb mij zelf beloofd lankmoedig te zijn, ook onder valsche aantijgingen.’</p>
<p>‘Mylord Graaf!’ hernam de Fries verschrikt en verward, ‘dat was niet de intentie van mijne zending, dat niet, dat Uwe Excellentie aan zulke onderstelling van mijn Meester gelooven zoude, zoo Mylord mij niet in de rede ware gevallen, had ik reeds gezegd, dat het Verdugo was.’</p>
<p>‘Verdugo!’ herhaalde Gideon halfluid en haalde diep adem, alsof hij zich verlicht voelde.</p>
<p>Leycester begreep hem en legde gemeenzaam de hand op Gideon's arm, terwijl hij hem aanzag met een rustig en helder gelaat.</p>
<p>‘De misdadiger heeft het vóór zijne executie bekend en nog twee medeplichtigen genoemd, door den Spaanschen veldheer tot een gelijk boosaardig opzet omgekocht. Nauwelijks had Verdugo het mislukken van den aanslag verstaan, of hij schreef aan Graaf Willem, zich hoogelijk beklagende over het aandeel dat men hem daarin toelag en zich ontschuldigende met vele sterke woorden en met te waarschuwen tegen hetgeen anderen in den zin hadden. Ziehier zijn schrijven. Doorluchtige Heer, dat Zijne Genade u toezendt, opdat Uwe Excellentie mag onderkennen, hoever de Spaansche boosheid en achterlist gaan kunnen.’</p>
<p>‘Wees zoo goed en lees mij dat voor,’ sprak Leycester, zonder den brief aan te nemen.</p>
<p>‘Mylord, Graaf! verschoon mij, de uitdrukkingen zijn dus rauw
<pb n="310"/>en onbehoorlijk als alleen een vijand ze kon neerschrijven, de eerbied verbiedt mij ze weer te geven, de hoofdpunten komen hierop neder: De trompetter was bijster van zinnen geweest, niet hij (Verdugo) was tot zoo iets in staat. Liever dan zich daarmee te bezoedelen, wilde hij Zijne Genade de lagen ontdekken, die zijn persoon geleid werden. En ten bewijs van dien, wilde hij wel melden, uit den mond <hi rend="i">van een</hi>, <hi rend="i">die groot geweest was bij den Graaf van Leycester, dat deze op de gelegenheid loerde om hem een snooden part te spelen.</hi> 't Welk hij te eerder gelooven mocht, wetende hoe die persoon nu bij den Landvoogd stond en hoe groot misnoegen deze had geuit tegen den Stadhouder van Friesland. Doorluchtige Heer!’ voegde de Fries er haastig bij, ziende dat Leycester bleef zwijgen, die nadenkend had toegehoord, ‘aanzie doch dat het Verdugo is die schrijft en dat mijn Heere dus ver af is van eenigszins te twijfelen aan de deugd en oprechtigheid van Uwe Excellentie, dat hij dit zonder ommezien aan Verdugo heeft geschreven, met gelaat van niet te gelooven aan diens onschuld en niet geheel aan de verruktheid des veraders en, zoo Zijne Genade hiervan mededeeling geeft aan Uwe Doorluchtigheid, is het om te bewijzen, hoezeer de Spaansche en andere verraderische vijanden van Uwe Excellentie en van het welzijn dezer landen er op uit zijn om hier tusschen de Engelsche en Nassausche Heeren verdeeldheid te zaaien en argwaan te ontsteken tot gemeen bederf. En met de bede dat Uwe Excellentie uit dit nieuw geval zal willen inzien, hoe de tijd dringt en vermaant tot afstaan van innerlijk misnoegen en alle onderlinge achterdocht, daaraf Zijne Genade meent in deze het exempel te geven.’</p>
<p>‘Een deugdelijk en ridderlijk exempel,’ sprak Leycester; ‘ik erken het volgaarne en stem het toe met mijn gansche hart. Ik zal den Graaf, uw Meester, schrijven, om hem voor die nobele handelwijze ten mijnen aanzien te danken. Breng gij Zijne Vorstelijke Genade inmiddels mijn dank over. Wat belangt Verdugo's aantijging, zij is zoo valsch als de personen zijn moeten, van wie ze uitgaat. Wat oorzaak zij hebben om met zoo kwaad een klank mijn faam te schenden, is ligt uit te vinden, doch ik mag met volkomen waarachtigheid betuigen, en wil het met heilige eeden bezweren, dat zelfs niet de gedachte aan dit kwaad bij mij is opgekomen en dat ik niet met de geheimste beweginge der har-<pb n="311"/>ten tegen dezen jongen Vorstelijke Heer eenige kwaadgunninge hebbe begeerd.’ En Leycester sprak dit alles, Gideon aanziende, alsof hij er bovenal aan hechtte, dat deze zijn bedoeling begrijpen en aan zijne onschuld gelooven zou.</p>
<p>‘Maar,’ vervolgde de Graaf tot Manninga, ‘het misnoegen heeft bestaan, daarin heeft de achterklap niet gedoold en zoo is het mij van belang uit te vinden, wie toch de overbrenger mag zijn, die zich bij Verdugo onthoudt, nadat hij zich beroemt in mijne gunst te hebben gedeeld.’</p>
<p>‘Zijne Genade heeft een vermoeden, doch ik ben belast het niet uit te spreken, vóór Uwe Excellentie een oog heeft geslagen op dit geschrift.’ En Manninga hield Leycester een geopenden brief voor.</p>
<p>‘Dat is de hand van den verrader York,’ riep de Graaf, kleurende van toorn en verontwaardiging, ‘nu begrijp ik mij alles. Uit de goedheid en genade die ik hem bewezen heb, neemt hij zich het recht op mijn vertrouwen te stoffen, calumniën over mij uit te strooien, die geen grond hebben dan in zijne fantasie. Toch gave God, dat die ellendige nooit grooter kwaad had gebrouwen en zich alleen aan mij had vergrepen en niet jegens deze landen.’</p>
<p>‘Velen hier te lande hebben het nimmer met een goed oog konnen zien, dat Uwe Doorluchtigheid hem zooveel gehoor gaf.’</p>
<p>‘Ware hij de éénige onder mijne dienaren geweest, die hun argwaan wekte, ik had hen wellicht genoegd met hem niet te gebruiken, doch ik had de ervaring, dat men desgelijks deed met alle mijne vrienden en zoo konden hunne vertogen bij mij geen ingang vinden. <hi rend="i">Heaven knows!</hi> hoe het mij berouwt; en nu niet meer van hem. Tusschen uw meester en mij zal het van nu aan zijn volkomen goede confidentie, hartelijke affectie en singuliere goede vriendschap en, zoo 't wezen mocht, dat dit gepasseerde hem huiverig heeft gemaakt herwaarts over te komen, zoo bid hem uit mijn naam dringend, die zorge te laten varen.’</p>
<p>‘Doorluchtigste Heer, dat was het niet,’ hervatte Manninga zichtbaar verruimd. ‘Behalve de openlijke aangelegenheden zijn het nog bezwaren van jolijselijker aard, die mijn Meester tot Leeuwarden terughouden. Zijne Genade hoopt nog vóór den winter een hijlik aan te gaan met Jonkvrouwe Anna, Gravin van Nassau, des Graven Mourincks zuster en deze mededeeling be-<pb n="312"/>hoort ook tot hetgeen ik Uwe Excellentie heb te adverteeren; doch er bestaan nog zwarigheden, onder meer, de toestemming van den oudsten broeder der bruid, den Prins van Oranje, Philips Willem, die in Spanje gevangen is, en...’</p>
<p>De Friesche Edelman zweeg, want ook Leycester luisterde niet meer, daar hij nauwelijks de laatste woorden had kunnen verstaan. Een rumoer, gelijk aan de bewegingen eener joelende volksmenigte, had zich reeds sinds eenige minuten laten hooren, dicht onder de vensterramen van het vertrek, waar de Graaf zich bevond en het gerucht nam bij iedere seconde toe en werd een tierend razen, dat hooren en zelfs spreken ondoenlijk maakte. De Graaf stond op om te zien wat het was.</p>
<p>Werkelijk verdrong zich eene ontzaggelijke volksmassa op het voorplein. Leycester sloeg een der kleine kruisramen open en, nauwelijks merkte men hem op, of een luid en zegevierend jubelgeroep klonk hem toe, luide vroolijke Hoezee's ter zijner eere en tot die der Koningin. Die het meest nabij stonden, wuifden met hoeden, mutsen en neusdoeken, om hunne blijdschap te toonen dat zij het voorwerp hunner gehechtheid hadden gezien. Leycester van zijne zijde groette en dankte hen met vele vriendelijke hoofdbuigingen en glimlachjes, terwijl hij de hand op het hart leide, om te kennen te geven dat zij dáár hunne plaats hadden, daarop zocht hij zijne beurs, die toevallig met Engelsch goud geld gevuld was, schudde die uit onder de dichtstbijstaanden en trad toen terug in 't vertrek. Zoo hij daardoor op rust gehoopt had, was zijne berekening verkeerd gemaakt, want het getier nam toe en werd altijd meer woest en onstuimig, angstkreten van schreiende vrouwen, schimpwoorden van vechtende mannen werden gehoord, zeer duidelijk onderkend en Leycester, wat verlegen de schouders optrekkende, zeide:</p>
<p>‘De goede genegenheid, die dit volk mij bewijst, is mij zekerlijk welkom, doch ik zou volgaarne in dezen stond wat ruste wenschen.’</p>
<p>Gideon, die intusschen naar het venster getreden was, scheen pijnlijk aangedaan door hetgeen hij daar opmerkte.</p>
<p>‘Doorluchtigste Heer!’ riep hij, ‘hierop moet ordre worden gesteld, die ongelukkige luiden gaan elkander te lijf om des gouds wille. Verschoon de goedrondheid, maar dit hier is eene zeer ongeschikte wijze van weldoen, om niet te zeggen dat de onwaardigsten veellicht het grootste deel wegrapen.’</p>
<pb n="313"/>
<p>‘Wij gedenken ook wel de armen op meer deugdelijke wijze te ondersteunen,’ hernam Leycester, ‘en daartoe, mijn jonge vriend, stellen wij u aan tot onzen aalmoezenier! - maar nu doe mij den dienst en ga hopman Pescarengis aanzeggen hetgeen wij afgesproken zijn en laat hij toezien, dat het volk zich wat rustig houde, terwijl ik in <hi rend="i">besogne</hi> ben. Met zachtigheid altoos, ik versta niet dat die luiden gevexeerd worden, doch die recommandatie zult gij hem uit u zelf wel doen. En nu ga, ik wacht u te middag aan mijne tafel,’ en Leycester groette hem met de hand en met een minzamen hoofdknik.</p>
<p>Gideon haastte zich te gaan. Toch behoefde hij een oogenblik om tot zich zelf te komen in het naaste vertrek. Eene warreling van gedachten en aandoeningen deed hem het hoofd duizelen. Hij vreesde te zwak te zijn voor de taak, die hem daar zoo in eens op de schouders was gelegd. De tooneelen, in het salet van Leycester doorleefd, waren hem als het voorspel van hetgeen hij te dragen, te kampen, te lijden zou hebben in de onmiddellijke nabijheid van dezen man. Zou hij te allen tijde bekwaam zijn tot al de zelfverloochening, die hier werd gevorderd? zou hij te allen tijde eigen aandoenlijkheid van harte kunnen beheerschen? zou de zedelijke moed hem nimmer begeven, zijne liefde nimmer verflauwen? zou hij de krachten hebben om te allen tijde en aan alles het hoofd te bieden? Zeker, het was onmogelijk met meer goedwillige aandacht naar harde waarheden te luisteren en ze met meer dankbaarheid te vergelden dan Leycester in de laatste ure had gedaan, en toch, Gideon had ééne groote vreeze: het zou hem mogelijk zijn het levend water des heils Leycester aan de lippen te brengen, maar niet daarover. Leycester, door den stroom van staatsbeslommeringen immer afgevoerd van het doel, kon wel als Tantalus, altijd dorsten en nimmer drinken. Zekerlijk, de Heer zelf moest daar tusschen komen, en biddende mocht Gideon dat voor hem hopen, maar... indien niet... waartoe was hij dan hier? moest hij dan alles verlaten en allen, om dit ééne? om een vergeefschen arbeid wellicht,... indien, maar tevergeefs... wat was hier niet in zijne hand gelegd en wie was hij om het te volbrengen! Zijne gedachten benevelden zich; hij moest het moede hoofd eene wijle laten rusten; hij wankelde; hij strekte de hand uit om zich aan iets vast te houden, daar voelde hij dat een gloeiende hand de zijne had gevat, dat een
<pb n="314"/>forsche arm hem zorgvol omving. Cosmo Pescarengis was het die hem steunde en opgericht hield.</p>
<p>‘Gij zijt onwèl?’ vroeg deze met onrust.</p>
<p>‘Het wordt reeds beter. Ik was op weg u te zoeken.’</p>
<p>‘Ik wachtte hier sinds een uur, de Hemel alleen weet <hi rend="i">hoe.</hi>’</p>
</div>
<div type="chapter">
<head rend="h3">VI. De graaf in zijne zegepraal. Gideon in verzoeking.</head>
<p>Het uur van Leycester's middagmaal naderde; het was een laat uur voor dien tijd, maar een zeer vroeg voor den onzen. Onder anderen was de Friesche Gezant dien dag ook aan zijne tafel genoodigd, bewijs, dat het gehoor tot Leycester's voldoening was afgeloopen. De Graaf had daarop zijn <hi rend="i">luncheon</hi> gebruikt, liet zich kleeden, terwijl hij met zijne Secretarissen eenige zaken afdeed, onderhield zich daarop met eenige zijner raadsheeren en was toen met Willoughby, Sir Francis Vere en eenige jongere Engelsche Edellieden een tochtje gaan doen op de Merwe, waartoe de Dordtsche Magistraat een sierlijk jacht ter zijner beschikking had gesteld. Bij zijne terugkeer vond hij reeds eenige genoodigden hem wachtende binnen het Hof, en menigte van ongenoodigden daar buiten. Tot de eersten behoorden Menin, een paar leden der Stads Regeering, de Secretaris van Graaf Lodewijk en twee Dordtsche predikanten, Corput en Nearanus. Na allen vluchtig begroet te hebben, nam Leycester Menin ter zijde en vroeg, of zich nog niemand van zijne collega's uit de Staten van Holland in stad bevond?</p>
<p>‘Neen, Mylord,’ antwoordde deze een weinig verlegen, ‘maar ik weet, dat er reeds den 22<hi rend="sup">sten</hi> eene deputatie benoemd is ter congratulatie van Uwe Doorluchtigheid hier te Dordrecht.’</p>
<p>‘Het is maar... we zijn reeds den 24<hi rend="sup">sten</hi>, en ik had gemeend op morgen de vergadering te openen.’</p>
<p>‘De Gedeputeerden van de andere Provinciën zijn er ook nog niet allen, Mylord! en de Heeren uit Holland hebben gewoonte het uiterste tijdpunt af te wachten.’</p>
<p>‘Gij hebt gelijk, aan overijling hebben zij mij niet gewend, veellicht komen zij te avond. De leden van den Staatsraad, als
<pb n="315"/>ge weet, zijn ook nog niet allen tegenwoordig en zelfs de Kanselier heeft eenige dagen oorlof genomen; ik wacht hem niet vóór morgen in den ochtend.’</p>
<p>‘Daar worden kamers opengehouden voor Hollandsche Heeren bij den waard in 't Vosken.’</p>
<p>‘Ik hoop dat ze niet lang toeven zullen met die te komen betrekken. Trouwens, ze weten zoo goed als ik, hoe de nood perst en wat twee dagen tijdverlies beteekenen in zaken van oorlog.’</p>
<p>Daarmede verliet de Graaf Menin, en wendde zich tot Lieuwert Manninga.</p>
<p>‘De gewoonte brengt mede, dat men Gezanten beloont, die zich te goeder trouw en met hoffelijkheid van hunne zending hebben gekweten, Sir!’ zeide hij tot dezen, ‘en zie, we zijn gescheiden, zonder dat ik aan deze verplichting heb voldaan; noem mij iets, waarmede ik u genoegen zou kunnen geven.’</p>
<p>‘Mylord! met mij stipt te houden aan 't geen mijn plicht voorschreef, heb ik geenerlei belooning verdiend, doch daar Uwe Excellentie het dus neemt, zou afwijzen onheuschheid zijn en mij kwalijk voegen, die werkelijk een gelief koosden wensch zou kunnen voldaan zien door Uwe intercessie...’</p>
<p>‘Waarin of bij wien zou ik die moeten aanwenden?’ vroeg de Graaf. De Friesche Edelman scheen niet volkomen besloten, hoe zijn antwoord in te richten. Hij veranderde van kleur en aarzelde eenigszins; toen verhief zich eene soort van opschudding aan den ingang der zaal; men zag edellieden en officieren met eenige beleefdheid ter zijde wijken. Leycester werd afgeleid. De Kolonel Sonoy, Gouverneur van Medemblik, trad binnen.</p>
<p>‘Mijn trouwe, moedige dienaar! Mijn lieve bijzondere vriend!’ riep de Graaf en ging hem eenige schreden te gemoet.</p>
<p>De Friesche Edelman integendeel week schuw en somber ter zijde. ‘Mylord!’ sprak Sonoy vrij luid, ‘men prijst Uwe Doorluchtigheid als den gemeenzaamsten en genaakbaarsten Prince der wereld. Aan het eerste heb ik geenszins redenen te twijfelen, doch wat de genaakbaarheid belangt, daarop valt niet te roemen; ik heb meer dan een half uur besteed om van het voorplein tot in deze zale te komen, vanwege het volksgedrang dat de toegangen tot uw Hof verspert en zich in dezen stond zelfs in 't portaal onthoudt, gereed om binnen te dringen bij de eerste
<pb n="316"/>occasie. Ondertusschen zijn ze van tijd tot tijd handgemeen zoowel met de luiden die tot Uwe Excellentie komen, genood zijnde, als onderling. Ik zag wel middel om mij daar spoedig door te helpen, hetzij met het platte van 't rapier, of, kost het niet anders, met het scherpe, doch uw Italiaansche hopman deed mij opmerken, dat hier verboden was geweld te gebruiken, zulks ik mij lijdzaam moest laten voortschuiven onder zijn geleide, te midden van den volksstroom.’</p>
<p>‘Men moet wat geduld hebben met de kleine luiden,’ voerde Leycester aan, ‘de manieren van dit volk zijn ietwat onhebbelijks, doch ze getuigen van goeden zin.’</p>
<p>‘Wat Uwe Doorluchtigheid gelieft te dulden, staat ook aan mij te dragen!’ hernam Sonoy, ‘ook breng ik mijn misgeval slechts voor uwe aandacht, ter verschooning, dat ik niet stipt op mijn tijd hier ben.’</p>
<p>‘Gij zijt gansch verontschuldigd, Kolonel! en daarbij gij hebt nog niets verzuimd. Ziedaar den Hofmeester, die ons oproept naar de eetzaal.’ En Leycester, gemeenzaam zijn arm nemende, ging de zoogenaamde reventer of refter binnen, waar een onoverzienbare tafel gedekt stond, terwijl de benedenvensters, die opengeslagen waren, het toeschouwende volk hun aandeel gaf aan de heerlijkheden van den disch. Leycester nam plaats in het midden van de tafel, tegenover de vensters, terwijl Menin en de leden van den Magistraat door den ceremoniemeester tegenover hem werden gezet.</p>
<p>Den Frieschen edelman en den Gouverneur van West-Friesland nam de Graaf ter rechter- en linkerzijde, terwijl hij tot Sonoy zeide: ‘De buren behoorden eigenlijk naast elkaar, doch <hi rend="i">ik</hi> scheide niet, ik vereenig ze veeleer.’</p>
<p>‘Uwe Excellentie weet toch dat buren veelal oneens zijn,’ glimlachte Sonoy, ‘en in trouwe, 't is goed dat de Zuiderplas ons scheidt, de volksaard stemt niet samen!’</p>
<p>‘Dat is wel droevig, alle inboorlingen van 't zelfde land moesten zich broeders achten,’ besloot de Graaf, maar hij zag aan beider strak gelaat, dat het broederlijk gevoel althans niet bestond bij de twee mannen, die de verschillende Gewesten vertegenwoordigden. Sonoy, de Haynau van het Noorderkwartier, als deze gevreesd en gehaat, om de strengheid die hij had moeten oefenen en om nuttelooze wreedheid, die hem nog daarnevens werd toe-<pb n="317"/>gedicht, - Sonoy wierp als een bliksemflits van toorn uit zijne bleekblauwe oogen op den Frieschen heer, die den aanval wèl met vastheid wedergaf, maar toch met zekere zwaarmoedigheid op zijne trekken uitgedrukt.</p>
<p>‘En toch,’ sprak Manninga tot Leycester gewend, ‘zou er goede verstandhouding tusschen bijzondere personen kunnen plaats vinden, zonder de openlijke belangen der Gewesten te benadeelen.’</p>
<p>‘Zoo komt het mij ook voor,’ sprak de Graaf, zonder de gansche beteekenis te vatten, die Lieuwert Manninga er aan hechtte, ‘ik heb vrienden aan beide zijden in de Provinciën en ik wensch, dat zij mij ten gevalle zich onderling zullen verstaan, drinkt met mij een glas op ulieder goede vriendschap.’</p>
<p>‘Met vreugde, en niet enkel om Uwe Doorluchtigheid te gehoorzamen!’ riep Lieuwert Manninga, Sonoy aanziende met een hoopvollen glimlach.</p>
<p>‘Om Uwe Doorluchtigheid te gehoorzamen,’ antwoordde Sonoy stroef en bromde tusschen de tanden: ‘Die meent dat hij al vrij ver gevorderd is.’</p>
<p>Leycester sloeg beider houding gade.</p>
<p>‘Wat hebt ge tegen dien Edelman?’ vroeg hij Sonoy zacht.</p>
<p>‘Dat hij naar de hand mijner dochter staat, en dat ik hem niet voor schoonzoon wil!’</p>
<p>‘Omdat hij een Fries is?’</p>
<p>‘Dat niet, Mylord! want hij is van afkomst een Groninger; maar hij is Secretaris van Graaf Lodewijk en...’</p>
<p>‘Dat is een nobele Vorstelijke Heer, met wien wij op nieuws een verbond van goede vriendschap hebben gesloten... dat mag de reden niet zijn, daar verzetten wij ons tegen.’</p>
<p>‘Ook zijn er andere, die ik Uwe Excellentie zal uiteenzetten, zoo haast een afzonderlijk onderhoud mij wordt toegestaan.’</p>
<p>‘Nog in den loop van dezen avond hoop ik daartoe gelegenheid te hebben,’ toen zich keerende tot Manninga, die in zekere spanning dit ter zijde had gadegeslagen, zeide hij hem: ‘Nu weet ik wat gij van mij wenscht, wees onbezorgd, dat zal zich schikken.’</p>
<p>Lieuwert kon niet antwoorden, het algemeene zwijgen werd geëischt voor het gebed, dat door den Deken van des Graven kapel in het Engelsch werd verricht en daarna in het Hollandsch door den oudste der aanwezige Predikanten en, onstichtelijk ge-<pb n="318"/>noeg, begeleid werd door het dof gemurmel van de menigte daar buiten, die elkander, uit eerbied voor de plechtigheid, tot stilte vermaande.</p>
<p>Dat gebed had ongetwijfeld bij Leycester de gedachte aan Gideon opgewekt. Hij zag naar alle zijden rond en ontdekte hem eindelijk tusschen de Engelsche edellieden en officieren en, niet als hij gewacht had, onder de Hollandsche kerkdienaren. Nauwelijks had hij hem opgemerkt, of hij groette hem met een vriendelijken hoofdknik, dien Gideon niet zoo schielijk kon beantwoorden met eene eerbiedige buiging, of het was opgemerkt geworden, inzonderheid door de kerkelijke Heeren, die naar hem heenzagen met zekere verwondering, onder elkander fluisterden en daarop nog meer bedenkelijke blikken heenwierpen naar den jongen collega. Het ontging Leycester niet en wellicht raadde hij zelfs wat er bij hen omging, maar dit belette niet, dat hij vrij luid aan Ferney, den Hofmeester, bevel gaf te zorgen, dat Dr. Gideon Florensz goed werd bediend; en daarop verdiepte zich de Graaf in een levendig onderhoud met zijne overburen, de regeeringsleden van Dordrecht, waarbij Menin tot tolk strekte. Hij zeide hun hier bij voorraad officieus gunsten en voorrechten toe, die hij later officiëel heeft bekrachtigd, hetgeen Sonoy met een zweem van naijver deed zeggen, dat de goede luiden van Noord-Holland en West-Friesland zich wel stiefkinderen mochten achten, daar hun nog nooit het voorrecht was te beurt gevallen van des Graven bijzijn.</p>
<p>‘Wees gerust, Kolonel!’ hernam Leycester glimlachend, ‘ik zal u en hun toonen, dat ik alle mijne kinderen een gelijk hart toedraag. Zoo haast de aangelegenheid van den oorlog het mij vergunnen zal, gedenk ik een keer te doen door de Noordelijke Gewesten en onze welgetrouwe stad Medemblik zal dan niet het laatst door ons worden bezocht, noch te klagen hebben over ongunst.’</p>
<p>‘Haar Stadhouder dankt Uwe Vorstelijke Genade voor die toezegging,’ hernam Sonoy ‘en durft er bijvoegen, dat zij het hare heeft gedaan om daarop recht te hebben.’</p>
<p>‘Dat heeft zij, doch nu niet meer hiervan,’ sprak Leycester ernstig, want de Medembliksche geschillen raakten te veel de andere kwestiën, die gezegd waren neergelegd te zijn, dan dat de Gouverneur-Generaal kon toestaan, dat zij ten aanhoore van zoo-<pb n="319"/>velen, ook slechts zijdelings, werden opgehaald, en zich tot Lieuwert Manninga keerende, sprak hij minzaam: ‘Ik heb ook vastelijk voorgenomen Friesland te bezoeken, misschien wel ter gelegenheid van Graaf Lodewijks hijlik.’</p>
<p>De Friesche Edelman, die op dit punt geene bevelen had en die persoonlijke redenen had om Leycester welgevallig te zijn, uitte eenige verplichtende woorden, die zijne blijdschap betuigden, zonder zijn Meester te verbinden, waarop Leycester de gezondheid instelde van Graaf Willem Lodewijk van Nassau en van zijne bruid, de Gravin Anna: een toast, die over het algemeen bij de aanzittenden meer verrassing wekte dan instemming en die alleen toegejuicht werd, omdat de Gouverneur-Generaal haar had ingesteld. Nog andere heildronken volgden, waarbij die op de Koningin van Engeland, noch die der stad Dordrecht vergeten werden, terwijl de Schout Muis van Holy, in den naam dier stad antwoordende, den Gouverneur-Generaal een schitterenden feestgroet toesprak.</p>
<p>De gezondheid van Elisabeth en die van Leycester werden staande gedronken en met zulke luide vivats, dat het volk buiten de zaal en voor de vensters, hoorende wie ze golden, daarmede instemde en als de echo vormde van het vreugdgeschal daar binnen. Een kennelijk welgevallen teekende zich op Leycesters gelaat en, in de bewustheid van zijne zegepraal, geloofde hij edelmoedig te kunnen zijn en in een feestdronk de Staten te gedenken. Menin aanziende kon hij daarbij zonder onoprechtheid zeggen: ‘Op het welzijn der Staten.’</p>
<p>‘En op hunne spoedige overkomst en op hunne goede verstandhouding met Uwe Doorluchtigheid,’ werd er door den Pensionaris bijgevoegd, terwijl aan de lagere einden der tafel aanmerkingen en glossen gemaakt werden van allerlei aard; het volk zweeg er toe, en de <hi rend="i">Viscount</hi> Milbrowe sprak glimlachend tot zijn buurman, Elias Leoninus: ‘Als die Heeren Staten niet beter gezien zijn bij het volk en zoo weinig onder de aanzienlijken, als dat nu schijnt, dan mag men hun vergeven, dat ze zich niet bijster haasten om hierheen te komen, waar Mylord, als gij ziet, maar den vinger heeft op te steken en al die duizende armen heffen zich op tegen zijne vijanden.’</p>
<p>‘Hoe komt dat verzinnen in u op!’ sprak Elias, ‘ge weet toch wel, dat Mylord niet dus onvoorzichtig zal zijn in zijne bewegin-<pb n="320"/>gen... daarbij de Graaf en de Staten zijn nu immers verzoend.’</p>
<p>‘Nu ja, verzoend! meent gij, dat Staatsluiden als de Graaf en de Staten, zoo oprecht verzoenen als wij jongelieden, als is 't ook, dat wij malkanders leven hebben gewild?’</p>
<p>‘Milbrowe! ik bid u, beschaam mij niet altijd door die herinnering,’ sprak Elias somber.</p>
<p>‘Vergeef mij, dit was niet de bedoeling, veeleer wilde ik u betuigen, hoe zuiverlijk onder ons tweeën de vijandschap in vriendschap is verkeerd,’ en hij reikte Elias de hand, ‘doch nu wij daarop gekomen zijn, waarom ziet men u niet aan 't huis van Mevrouw Berck...’</p>
<p>‘Ik heb er reeds een bezoek gebracht,’ hernam Elias met een strak gelaat en neergeslagen oogen, terwijl hij voelde, dat de ander zijn verbleeken moest opmerken.</p>
<p>‘Ja, dat mag een bezoek heeten. Ik heb daarvan gehoord; Sir William Edmund was er juist en heeft mij alles verteld. Gij hebt u laten aanmelden, naar Mevrouw Berck gevraagd en deze een brief of een pakket overhandigd voor Jonkvrouwe van Meetkerke en, zonder de noodiging der gastvrije dame, om u met haar bij 't gezin te voegen, gehoor te geven, hebt gij u plotseling verwijderd onder 't voorwendsel van dienstzaken!’</p>
<p>‘Beste Milbrowe! ik dacht, dat dit punt tusschen ons niet meer zou besproken worden,’ zei Elias verdrietelijk, ‘ik heb gedaan, wat mijn plicht was; ziedaar, dunkt me, genoeg!’</p>
<p>‘Genoeg voor mij! maar niet voor de Joffers, die oordeelen, dat gij gefaald hebt in uw plicht van courtoisy.’</p>
<p>‘De Joffers ten huize van Mevrouw Berck hebben, dunkt mij, courtoise dienaren te over,’ hernam Elias bitter.</p>
<p>‘O, wat dàt belangt! Sir Francis Vere zegt, dat hij nog geen huis in Holland gevonden heeft, waar men zich dus goed vermaakt in welaangenaam onderhoud en geestig spel, als in dat van Mevrouwe Berck en, na die verklaring van een onzer volmaaktste cavaliers, kunt ge wel denken, dat het daar niet aan gezelschap zal ontbreken, zoolang Mylord hier te Dordrecht hof houdt. Laat Sir Francis zelf spreken.’</p>
<p>Die jonge Edelman, dus in het gesprek gehaald, getuigde lachende alles wat Milbrowe wilde, maar zeide tevens: ‘Waarom wendt gij u niet aan Sir William Edmund? die komt er meer dan ik.’</p>
<pb n="321"/>
<p>‘Sir William is niet aan tafel.’</p>
<p>‘Gevalt hem het logies in de “Clocke” zoo uitnemend, dat hij Mylords tafel versmaadt?’ vroeg Sir Francis lachende.</p>
<p>‘Ik zou veeleer meenen, dat hem de overvloed ergert,’ sprak Arthur Darcy. ‘Hij valt wat Puriteins.’</p>
<p>‘Zou het dan daarom zijn, dat hij het hof maakt aan de schatrijke weduwe?’</p>
<p>‘Sir William zou het hof maken aan Mevrouwe Berck!’ riep Elias, uit zijn somber stilzwijgen opgeschrikt.</p>
<p>‘Maar dat weet ieder,’ antwoordde Milbrowe.</p>
<p>‘En toch is er een, die het niet gelooft!’ riep Arthur levendig.</p>
<p>‘Wie dan?’ vroeg Elias met sterke belangstelling.</p>
<p>‘De Graaf,’ fluisterde Arthur schalks, ‘geloof me! Edmund doet hierin niets voor eigene rekening; hij was al voor lang hier, met last om de verovering te maken van... de schatkist der vrome Dame, of liever der tonnen gouds en zilver, die ze, naar men zegt, in de onderaardsche gewelven van haar groot huis moet hebben opgetast.’</p>
<p>‘Och laat me! ik heb geen lust om sprookjes te hooren,’ hernam Elias, teleurgesteld het hoofd van hem wegwendende; opziende, ontmoette hij den blik van Gideon, die hem reeds een geruimen tijd stilzwijgend had gadegeslagen.</p>
<p>Naast Sir Francis Vere gezeten, die nog bij Sidney's leven met dezen vergeleken werd, had het den jongen Doctor overigens niet aan een opgewekt onderhoud ontbroken, zoo hij spraaklustig ware geweest en de onderscheiding, die Leycester hem bewezen had, was niet noodig om hem in den kring van deze <hi rend="i">Gentlemen</hi> aan te bevelen. Hij was van voorheen onder hen bekend en bijzonder geliefd door Sir Francis, die zich reeds in Sluis aan hem verbonden had en die hem nu nauwelijks had zien binnentreden, of hij had hem gedrongen naast hem aan te zitten, iets waaraan Gideon te eer gehoor had gegeven, omdat hij niet zeker was van eene even welkome ontvangst onder de Heeren ambtsbroeders en in overweging nam, dat zijne betrekking tot Leycester, hoe onbestemd ook, hem toch zijne plaats aanwees tusschen de personen van diens Huis. Welhaast had hij ook Elias le Lion in zijne nabuurschap gezien en, tot zijn innig leedwezen, weer dien trek van sombere zwaarmoedigheid bij hem opgemerkt, dien hij aan
<pb n="322"/>eene geheel andere oorzaak toeschreef dan de ware. Niets was hem op dit punt nog opgehelderd, tusschen den Kanselier en hem was het nog niet besproken, de Kolonel van Meetkerke had niet noodig geoordeeld hem van zijn stille wenschen omtrent Elias te spreken, waar eerst nog de vraag was te ontdekken, wat er omging in het hart zijner dochter. Gideon sprak dus weinig, om te beter zijn vriend te kunnen gadeslaan. Hij maakte in stilte zijne opmerkingen, waarmede hij hoopte winst te doen. <hi rend="i">Master</hi> Ferney, hoe trouw hij ook Leycester's bevel opvolgde om Gideon goed te bedienen, had weinig eer van die taak. Sir Francis was zelfs verplicht geweest dezen te herinneren, dat hij geene vrijheid had zijn glas onaangeroerd te laten als de gezondheid van de Koningin werd ingesteld, of bij eenigen anderen wichtigen feestdronk en nu ziende dat hij in verstrooiing een gerecht van gefruite forellen afwees, zonder er naar te zien, sprak hij:</p>
<p>‘Het blijkt wel, <hi rend="i">my reverend,</hi> dat we niet meer in Sluis zijn; hoe we toegetast zouden hebben, als ons daar zulk een maal ware geboden!’</p>
<p>‘Zeker, het waren moeielijke dagen tot Sluis, en toch, ik herinner mij niet, dat mij iets heeft ontbroken!’</p>
<p>‘Ge zijt met weinig tevreden, <hi rend="i">good Sir!</hi> want ik weet voorzeker, dat gij het niet beter hebt gehad dan iemand onzer en wat mij belangt, toen de vrouwen niet meer koken kosten en we wat gedroogden visch in zeer bescheiden mate, nevens de grove Vlaamsche micke, tot éénig voedsel kregen, was <hi rend="i">ik</hi> althans geen wijsgeer genoeg om te vinden, dat mij niets ontbeerde.’</p>
<p>‘Maar toch Christen genoeg om de ontbering met rustige blijmoedigheid te dragen,’ hernam Gideon, nu toch van zijne waarnemingen afgekeerd, ‘ontken het niet, Sir! Mijn geheugen zou anders bewijzen kunnen bijbrengen, die uwe zedigheid kwetsen zouden...’</p>
<p>‘Ik geef u liever gelijk.’</p>
<p>‘En acht gij 't ook niet, dat er veel goeds gemengd was in het kwade?’</p>
<p>‘Voorzeker; had maar de uitkomst eene betere mogen zijn!’</p>
<p>‘De uitkomst was van God!’</p>
<p>‘Op zoo groote deugd en vromigheid als borgeren, soldaten en bevelhebbers al t' zamen toonden, heeft men toch van 's Hemels gunst weinig blijk gehad.’</p>
<pb n="323"/>
<p>‘Voorzeker; ware 't nut geweest, de Heere had geholpen, en wie Hem gediend hebben, zullen zich daaraf gewisselijk niet berouwen, al schijnt het vruchteloos; met rust, orde en eendracht te bewaren, dat ééniglijk zijn kan door te steunen op God, heeft men ten laatste toch nog het éénige behouden, wat het noodigst was: eere en vrijheid, zoo voor krijgsluiden als poorteren.’</p>
<p>‘Gij hebt in trouwe gelijk, <hi rend="i">my reverend</hi>, en die ons in den steek lieten, ondervinden nu zelf in de gevolgen den wederschok van ons onheil; doch genoeg daaraf, 't is op lijfstraf verboden, kwaad te spreken van de Staten; weet gij wat er van den jongen Baron de Maulde geworden is? men zegt, hij is in ongenade geraakt, sinds zijn luitenant bij Mylord in gunst is gekomen.’</p>
<p>‘Geloof dat niet, Sir Francis; tot zoo iets is <hi rend="i">Signor</hi> Pescarengis niet in staat.’</p>
<p>‘Waarheid is het toch, dat men niets van de Maulde hoort, dan dat hij niet naar Dordrecht is opgeroepen, waar bijna alle kapiteinen en officieren genood zijn, die Mylord bewijs van achting en opmerkzaamheid heeft willen geven.’</p>
<p>‘De Kolonel van Meetkerke is ook nog niet hier en toch wete ik voorzeker, dat de Graaf hem genegen is en goede intentiën heeft te zijnen aanzien,’ zeide Gideon.</p>
<p>‘De Kolonel was nog lijdende aan zijne wonden; hem diende de ruste,’ sprak Sir Francis, ‘maar van de Maulde, hoewel hij herhaaldelijk kwetsuren heeft bekomen tot Sluis, weten wij allen dat hij gezond en wel met ons samen was bij het verhoor te Middelburg en ridderlijk, naar krijgsmansplicht, getuigenis der waarheid heeft afgelegd... en ziet... nu is hij ter zijde geschoven, of weet iemand uwer het contrarie van dien, <hi rend="i">gentlemen?</hi>’ vroeg Vere luid in 't rond ziende.</p>
<p>‘Wij meenen dat hij met eenig volk in een klein schansken ligt tusschen hier en Delft,’ sprak Arthur Darcy.</p>
<p>‘Zeker zoo iets als waarom ze bij ons de luiden naar Ierland zenden!’ zei Milbrowe.</p>
<p>‘En de Maulde had beter dan dit verdiend,’ hernam Sir Francis, ‘altijd van de laatsten op de schansen en de eerste bij de uitvallen! dapper tot overmoed toe, de beste krijgsmakker, dien men zich denken kan, bij zijne soldaten geliefd, bij zijne overhoofden geacht en die voor dezen zelfden Cosmo eene inschikkelijkheid heeft gehad, die tot zwakheid ging.’</p>
<pb n="324"/>
<p>‘En toch is het zeer waarschijnlijk, dat deze hem dien trek heeft gespeeld,’ zei Darcy onbezonnen, ‘Italianen zijn listig en ondankbaar.’</p>
<p>‘Ware Sir Roger Williams niet naar Utrecht gezonden, zoo iets zou niet gebeurd zijn,’ besloot Sir Francis.</p>
<p>‘Ik bid u, mijne Heeren! verdenkt Kapitein Cosmo niet op een los vermoeden en uit wantrouwen in zijn landaard! zoo er door hem onrecht is geschied aan de Maulde, zal hij het goed maken, daarvoor sta ik in... en mocht het verzuim hooger liggen, dan employeere zich Sir Francis bij Mylord.’</p>
<p>‘Liefst niet ik, <hi rend="i">my reverend</hi>, want dat zou de Maulde toch niet baten; ik sta zoo diep niet in gunst.’</p>
<p>‘<hi rend="i">Gentlemen!</hi>’ riep nu Arthur Darcy, ‘de Graaf staat op; wij hebben met praten ons nagerecht verzuimd; zoo aanstonds zult ge 't volk zien binnenstormen om het ooft en suikergebak weg te rooven.’</p>
<p>‘Zou het tot zulke uitsporige vrijpostigheid komen?’ vroeg Gideon, het voorbeeld der anderen volgende, die schielijk opstonden.</p>
<p>‘Blijf met ons, gij zult het zien; het schouwspel is overigens lustig genoeg!’ zeiden de jonge Engelschen. Inderdaad, pas had Leycester het sein gegeven, dat de maaltijd geëindigd was door op te staan, of reeds hoorde men een schaterend rumoer onder 't volk en een verdubbeld gejoel en gedruisch van stemmen in het voorportaal en de galerij, die het reventer omgaven; en nog vóórdat het Leycester mogelijk was zich met eenigen van de aanzienlijkste gasten naar een ander vertrek te begeven, drongen de stoutmoedigsten binnen, om van hem eene gunst, een groet, of ook slechts een blik op te vangen. Het was hun reeds herhaaldelijk gelukt, maar ditmaal kwamen die vrijpostige liefdeblijken den Graaf ongelegen. Sonoy en de Regeeringsleden konden zich niet weerhouden hunne ergernis over deze wanorde en oneerbiedigheid uit te spreken.</p>
<p>‘Dit ligt bij Cosmo,’ sprak hij met ongeduld, ‘Sir Richard, roep Kapitein Pescarengis hier en dat hij dit volk met geschiktheid uitleide, de spijzen kunnen hun daar buiten worden uitgereikt.’</p>
<p>Maar Cosmo stortte reeds uit zich zelve binnen, gevolgd door het aandringende volk, of liever daardoor voortgedreven. Hij had zich reeds zoolang tegen allen geweerd, maar nu was de over-<pb n="325"/>macht hem te groot geworden, men had den zwakken dam zijner manschappen doorgebroken en hij zelf moest met den stroom vooruit. Hijgend van vermoeidheid en gloeiend van verontwaardiging, stond hij voor Leycester en had nauwelijks adem om te spreken. ‘<hi rend="i">Monsignor!</hi>’ riep hij, ‘ontsla mij van dezen post, of geef mij vrijheid om geweld en wapenen te gebruiken. Dit onhebbelijk volk verdringt en vertrapt mijne soldeniers, en ik mag hun niet toestaan zich te verdedigen!’</p>
<p>‘Gebruik meer volk, <hi rend="i">Signor!</hi> ik heb u dispositie gegeven over mijn geheele lijfwacht,’ hernam Leycester, die met onrust zag dat de zaal altijd voller werd.</p>
<p>‘<hi rend="i">Excellenza!</hi> geef mij alleenlijk zestig lansquenetten, die vrijheid hebben, des noodig, de lance te gebruiken en den sabel te trek ken, dan sta ik in voor de orde en de veiligheid rondom het Hof, zoo niet, zullen honderden geen baat geven. Het volk spot met uwe <hi rend="i">Yeomen</hi>, en als men dreigt, roepen ze, dat de Graaf geen tiran is en zijn volk niet mishandeld wil hebben.’</p>
<p>‘Dat wil ik ook niet!’ riep Leycester luid en levendig, ‘maar toch, zij dienen zich voegzaam te dragen, of zoo niet’... de Graaf aarzelde.</p>
<p>‘Monsignor, om Gods wil spreek het uit wàt gij verlangt,’ bad Cosmo, ‘met iedere seconde neemt de wanorde toe.’</p>
<p>Leycester schudde misnoegd het hoofd en bleef zwijgen.</p>
<p>De vurige Sonoy kon het niet langer uithouden. ‘Eilieve Mylord! laat de hopman het volk uitdrijven en de groote slagdeuren sluiten!’ riep hij, ‘daarmede is alles afgedaan.’</p>
<p>Cosmo bewoog zich niet, dan om even Sonoy aan te zien, met die verwondering, die het gewaagde van den raad in hem opwekte.</p>
<p>‘Wat beveelt Uwe Doorluchtigheid?’ vroeg hij.</p>
<p>‘Doe wat de Kolonel Sonoy heeft gezegd,’ hernam Leycester, die vast besloten scheen in deze zijn eigen wil niet te doen kennen.</p>
<p>Cosmo huiverde toen hij dit bevel verstond, hij berekende wat het gehoorzamen kon kosten. Toch ontviel hem geen woord van aarzeling; hij klemde de lippen opéén, boog zich voor den Graaf, trok zijn rapier en keerde zich toen tegen de indringers, er waren vrouwen en kinderen onder hen, die reeds terstond sidderend terugweken op het zien van het flikkerend staal.</p>
<p>‘Van hier gij allen! wij gaan de slagdeuren sluiten!’ riep hij
<pb n="326"/>met zijne heesche stem, die zich nog daarbij moeielijk tot verstaanbaar Hollandsch leende.</p>
<p>‘<hi rend="i">Gentlemen</hi>, die van de lijfwacht zijt, leent mij de hand!’</p>
<p>‘<hi rend="i">Good Heaven</hi>, wat vangen ze aan!’ riep Sir Francis Vere, die zich met Gideon en de anderen had ter zijde begeven en het tooneel met klimmende onrust had gadegeslagen, ‘zoo gaat het volk tegen elkander indringen en als de deuren zullen gesloten zijn en er geen uitweg blijft, gaat er eene ondenkelijke verwarring ontstaan. Kinderen en vrouwen zullen onder den voet raken. Dit hier zal ik ten minste redden.’ En de jonge edelman hief een klein blozend meisje in zijne armen, dat de handjes angstig naar hem uitstak.</p>
<p>Gideon had niet afgewacht tot Sir Francis had uitgesproken, hij wrong zich door de menigte heen en naderde Pescarengis. ‘Cosmo!’ riep hij in sterke beweging, ‘laat af van dit opzet! laat de deuren niet sluiten; dit kan Mylords intentie niet zijn.’</p>
<p>‘<hi rend="i">Si Signor!</hi> en ik moet gehoorzamen,’ hernam de Piémontees kort en stroef.</p>
<p>‘Geef mij vijf minuten, dat ik den Graaf toespreke,’ smeekte Gideon.</p>
<p>‘Ik geef ze u,’ sprak Cosmo op een toon, of hij hem de halve wereld afstond.</p>
<p>En Gideon worstelde heen door de menigte en drong door tot Leycester, die niet besluiten kon heen te gaan, eer hij over den afloop van het tooneel was gerustgesteld.</p>
<p>‘Mylord, mijn Genadige Heer!’ riep hij, ‘hebt gij berekend hoeveel menschenlevens dat kosten kan, zoo uw bevel wordt uitgevoerd? Deze lieden hebben zekerlijk schuld, dat zij dus het verschuldigd ontzag vergeten, doch moet hun dat zoo duur te staan komen op dezen dag, juist op dezen?’ sprak hij zachter, om alleen door Leycester begrepen te worden.</p>
<p>‘Neen, voorzeker neen! het moet niemand iets kosten, dan alleen wat overlast aan mij,’ gaf Leycester ten antwoord. ‘U dank ik voor de waarschuwing, mijne jonge vriend.’ Daarop gaf hij luide een bepaald tegenbevel aan Cosmo, riep den Pensionaris Menin tot zich, zeide hem eenige woorden, die deze in zijn naam aan het volk, dat buiten stond, moest overbrengen en trad toen besloten vooruit onder de menigte, die hem met luid gejuich begroette, maar die zich dicht om hem samendrong. Deze
<pb n="327"/>menschen, lieden uit de laagste burgerklasse, verstonden zich niet op de etiquette, die haar eerbied toont met terug te wijken; zij oordeelden dat zij naderen mochten nu de Graaf tot hen kwam.</p>
<p>‘Mijne vrienden,’ sprak hij, ‘ik wil u geene moeite aandoen, geen dwang tegen u laten gebruiken, maar gijlieden moet ook bescheiden zijn en beter gehoor geven aan het vermaan van mijn Kapitein. Begeeft u nu rustig van hier, mijne giften en weldaden zullen u volgen in uwe woningen. Wie van u mij iets te vragen heeft, melde zich aan op gelegener tijd.’</p>
<p>Het volk verstond niet veel van Leycester's toespraak, hoeveel goeden wil en hoeveel slecht Hollandsch deze ook had gebruikt om zich verstaanbaar te maken; maar het was verrast en voldaan. Men had ‘den Graaf’ gezien, men had zijne stem gehoord, men had zijne handen mogen kussen, de pracht zijner kleeding van nabij kunnen bewonderen, terwijl hij sprak had men hem smeekschriften en bedelbrieven kunnen aanbieden en hij had niets van dat alles geweerd, hij had zich als ter prooi gegeven aan hunne onbescheidenheid, maar toch hadden ze zijne bedoeling begrepen en het besef, dat zij hinderlijk waren, greep hen plotseling aan, schuw en schuchter traden de mannen terug, de vrouwen hieven hare kinderen op en volgden hun voorbeeld.</p>
<p>Hetgeen de Graaf had gezegd, werd door Cosmo zeer verstaanbaar gemaakt aan de wachtenden in het portaal en onder de galerijen. Hij had met een paar officieren der lijfwacht post gevat in de geopende deur en stond wèl doorgaan toe, maar niet om binnen te treden. Ook trokken de buitenstaanden langzaam en teleurgesteld af. Hetgeen Menin gezegd had, bevredigde allen, die op het voorplein stonden in die mate, dat hunne hoezee's en heilwenschen weerklonken en dat zij geene poging deden om binnen te dringen, maar rustig wachtten tot de hofbeambten zouden komen met de beloofde ‘goeden drank’ en andere geschenken.</p>
<p>Zoo was binnen korten tijd de volksstroom afgedreven van het Hof en Sir Francis Vere reikte ten laatste het achtergebleven kind, dat hij beschermd had, door het venster heen aan de schreiende moeder, die het was komen zoeken.</p>
<p>Hiermede nu had de Graaf van Leycester rust verkregen en Cosmo gelukkig ook, - voor dien dag ten minste, - maar de Dordtsche Magistraat besloot wijselijk, dat zulke tooneelen moesten
<pb n="328"/>voorkomen worden en, daar Leycester bleef volharden bij zijn besluit om van zijne zijde geen dwang te gebruiken, die hem zijne populariteit kon kosten, had de Regeering de goedwilligheid, de strenge maatregelen, die er genomen moesten worden, voor hare rekening te nemen. Den volgenden dag liet zij bij ‘clockenslag’ eene publicatie afkondigen van den volgenden inhoud:</p>
<p><hi rend="i">Alsoo tot kennisse van mjn Heeren</hi>, <hi rend="i">Scout</hi>, <hi rend="i">Borghemeesteren ende Regierders dezer stede ghecoemen zijn de groote ongheregellheden ende d'ongeschiktheijd</hi>, <hi rend="i">dye gepleecht ende bedreven worden bij verscheyde personen</hi>, <hi rend="i">zoo vrouwen als mans ende kinderen, dye hem vervorderen</hi>, <hi rend="i">seer ongheschiktelicken te begheven, ende in te dringhen binnen 't Hoff van Sijn Exellentie</hi>, <hi rend="i">soo binnen in de eetsale, als in 't salet van Sijne Exellentie. Omme daerinne te voerzyen, hebben Heeren</hi>, <hi rend="i">Scout</hi>, <hi rend="i">Borghemeesteren ende Regierders voornoemt eenen yegelick wel willen belasten, ende waerschuwen</hi>, <hi rend="i">bij dezen openbaerlicken clockegheslagh</hi>, <hi rend="i">dat nyemande, wie hj sy</hi>, '<hi rend="i">t sy vrouw</hi>, <hi rend="i">ofte man</hi>, <hi rend="i">en kinderen, hebbe in te dringhen binnen voorz. sale en salet</hi>, <hi rend="i">ofte daerneffens</hi>, <hi rend="i">ende omtrent deselve plaetsen te staen</hi>, <hi rend="i">tot eenighen tijden, ten ware yemandt daer nootelicken te doene hadde. Alles op te verbeurte van haere upperste cleedt ende correctie van Schepenen. Een yegelycken sij wel gewaerschuwt</hi>, <hi rend="i">en d'een zegge't d'ander voort.</hi></p>
<p>Deze publicatie wekte groot opzien onder het volk en geen kleinen spijt, hetgeen niet belette dat zij strengelijk zou worden nageleefd.</p>
<p>&nbsp;</p>
<p>De stoutmoedigheid van Gideon en haar goed gevolg bij Leycester, was door alle aanwezigen opgemerkt geworden, doch op niemand had zij dieper indruk gemaakt dan op de beide Dordtsche predikanten. En die indruk was verre van aangenaam. Beiden kenden Gideon bij naam en bij gerucht. Corput had hem persoonlijk leeren kennen tijdens de bijeenkomst der twaalf Hollandsche predikanten te 's Hage, waarbij Doctor Florensz tegenwoordig was geweest, namens het Consistorie van Utrecht. Gideon had zich toenmaals het nauwste aangesloten aan de trouwe en gematigde kerkdienaren, die niet met al te fel doordrijven de goede zaak der Kerke bij de Hollandsche Staten wilden bederven. Corput daarentegen was van hen, die de profetische betuiging: ‘de
<pb n="329"/>ijver van uw huis heeft mij verslonden’ op zich zelf meende te mogen toepassen. En zoo waren Gideon's gevoelens en handelwijze bij hem sinds lang verdacht, ja veroordeeld; hij achtte het dus plicht, den Graaf hoe eer hoe beter in te lichten over den suspecten jongen ambtsbroeder, dien deze zoo openlijk en zeker zonder zijne antecedenten te kennen, in gunst had genomen. Servatius Nearanus, overigens een man van meer gematigdheid, was echter bevriend met Dathenus en Modet en door hunne mededeelingen was hij zóó sterk ingenomen tegen Gideon, dat hij als Corput oordeelde: de Graaf moest niet onkundig blijven van 't geen er te Utrecht over den jongen Doctor werd gedacht en gezegd. Nog in dien namiddag vonden zij daartoe gelegenheid, daar Leycester ook ditmaal de kerkdienaren niet van zijn Hof liet weggaan, zonder zich eenige oogenblikken met hen onderhouden te hebben, maar bij het eerste twijfelachtige woord, dat zij over Gideon begonnen te uiten, viel de Graaf hen in de rede en legde hen met zooveel strengheid van toon het stilzwijgen op, dat zij het tweede niet waagden en zelfs vreesden Zijner Excellentie's ongenade beloopen te hebben. Zeer onthutst over deze zonderlinge opname van hetgeen ‘zij in alle heuschheid en getrouwigheid hadden willen aandienen,’ raadpleegden zij met Bastingius en een paar wel vertrouwde collega's uit den omtrek, wat men daarin moest doen, want dat deze diepe en vrijwillige verblinding van den godvreezenden en goedgunstigen Heere, wel tot groote schade van de goede cause in 't gemeen en van de hunne in 't particulier konde uitloopen. Maar Bastingius oordeelde, dat men daarin nietmetal moest doen, dat men reeds te veel had gedaan met aanklachten in te brengen tegen een medebroeder, zonder degelijke bewijzen van schuld; dat men in elk geval diende af te wachten welke soort van invloed de verdachte collega zou uitoefenen, eer men zich vijandelijk tegen hem te weer stelde; en eerst dàn, als 
men ontwaarde, dat zijne inwerking praejudiciabel was aan de belangen van Gods ware Kerk, der Dordtsche gemeente of die harer dienaren, achtte hij, dat men het recht had hierop de aandacht van den Graaf te vestigen. Tot zoolang behoorde men te zwijgen en toe te zien...’</p>
<p>‘En als men gezien heeft kan het te laat zijn,’ merkte Corput aan, ‘wie zegt ons, dat hij zich niet zal opdringen aan de gemeente, ons den voet dwars zetten in 't herderswerk en in 't afzijn van
<pb n="330"/>Becius niet zoeken zal zich hier van den stoel te doen hooren? men zegt hij heeft verwonderlijke gaven voor den kansel en het botte gemeen is zoo licht verleid!’</p>
<p>‘Wat gij u in ijdele bekommeringen verdiept, mijn wellieve broeder!’ had Bastingius geantwoord met een ongeduldig schouderophalen, ‘mij dunkt, wij hebben tegen zulke indringers hier nogal een goeden dam in de verordeningen onzer consistorie. En overigens, ik vermeene niet, dat die gonst van den Graaf voor dat jonge mensch zóó ver en zóó diep zal gaan, dat hij iets tegen ons of het onze zal konnen ondernemen, gesteld hij wilde. Hoe, omdat de Graaf, in de ure van eene voorbijgaande luim, eenig welgevallen en goede genegenheid toont aan den jongen prediker, die bij de Engelsche compagnie, binnen Sluis liggende, dienst heeft gedaan, omdat hij hem aan zijne tafel noodt, tusschen de <hi rend="i">gentlemen</hi> van zijn Huis plaatse geeft en in een besluiteloos oogenblik naar zijn raad hoort, door goed beleid ingegeven, - is het daarom gezegd, dat Zijne Excellentie een persoon van dezen stempel, die, naar de geruchten gaan, zoo weinig lust en geschiktheid heeft om zijne cause te vorderen, meer dan een vluchtig en oppervlakkig aandeel zal geven in zijne gonst? gelooft mij, Mylord zelf zal de eerste wezen om in te zien, dat men andere roeiers te werk moet stellen om het scheepken van Petrus in eene verzekerde haven te stieren en in dat goed betrouwen op onzen vromen en volijverigen Heer, zal ik niet wankelen, alvorens een ganschen ommekeer te zien in zijne bejegening en gedragingen jegens ons.’</p>
<p>Dat spreken vond ingang; men kwam overeen zich voorloopig te houden aan den raad van Doctor Jeremias Bastinck; men vond zich wat gerustgesteld. Maar voorzeker zouden deze staatszuchtige kerkelijken vrij wat uit die ruste zijn opgeschrikt geworden, zoo ze hadden vernomen, wat er nog dien eigen dag in de middernachtelijke ure op het Hof was voorgevallen en hoezeer Gideon Florensz in verzoeking werd gebracht om datgene te doen, wat zij zoozeer vreesden. De jonge Doctor, voor wien men een der nieuwgebouwde kamertjes boven de kleine ‘sale’ in gereedheid had gebracht, zat daar omstreeks diep tijd nog wakende over een zijner geliefdste schrijvers, toen hij gestoord werd door de komst van Sir Valentin. De beleefde edelman trachtte zijn ontijdig bezoek te vergoelijken met allerlei hoffelijke vragen: ‘of de welwaarde
<pb n="331"/>Doctor zich tevreden hield met zijn logies? of Master Ferney voor zijn avondmaal had gezorgd? of hij voldaan was over zijne diensten? en dergelijke <hi rend="i">belangrijke</hi> punten meer, die door Gideon reeds terstond als inleiding van iets anders beschouwd en naar die zienswijze beantwoord werden. Ook dook spoedig de ware oorzaak van 't bezoek uit dien stroom van plichtplegingen op. De Graaf verlangde naar hem en wilde hem bij zich hebben, maar... Sir Valentin haastte zich dat er bij te voegen, het was geen bevel, het was zelfs niet eens een verzoek, dat hij last had over te brengen, het was alleen een wensch, dien de trouwe dienaar, gewoon de begeerten van zijn meester in diens oogen te lezen, meende geraden te hebben uit zijn toestand, uit enkele woorden, die deze zich had laten ontvallen. “De Graaf” sprak Sir Valentin, was onlustig, kwalijk te moede en door niets af te leiden of te bevredigen. Een zulke luim, hoewel niet zeldzaam, liet zich ditmaal niet verklaren.’</p>
<p>‘Het is begonnen, toen Doctor Evandale den gewonen avondgodsdienst is komen doen, de Graaf toonde een ongeduld, dat allen bevreemdde en onrustte. Later heeft Zijne Excellentie den dienst van zijn kamerdienaar afgewezen en zich geheel gekleed neergeworpen op zijn rustbed, als iemand, die geen plan heeft den slaap te zoeken en heeft daarna onderscheiden malen naar u gevraagd: of gij binnen 't Hof waart, in welk gedeelte van het huis uw logies was en of men onderstellen kon, dat gij vroegtijdig ter ruste gingt, en toen ik vroeg of ik u zou gaan roepen, antwoordde Zijne Excellentie ontkennend, “men zou u bij uwe gewoonten laten” en <hi rend="i">Heaven knows!</hi> of dàt natuurlijk is in Mylord, zijne dienaren bij hunne gewoonten te laten?’ eindigde de goede Sir Valentin met naïveteit, eigene ervaring uitsprekende.</p>
<p>‘Wel Sir, zoo zal ik mij haasten Zijne Excellentie te toonen, dat ik het mij tot gewoonte wil maken te aller ure tot zijne beschikking te zijn,’ hernam Gideon glimlachende en reeds opgestaan om hem te volgen.</p>
<p>‘Alleen het zou goed zijn, zoo uwe welwaarde kwam als uit zich zelve,’ vervolgde Sir Valentin wat bedeesd, ‘ik durf u verzekeren, dat de welkomst van den Graaf iedere verontschuldiging uwerzijds overbodig zal maken.’</p>
<p>‘Ik kan u hierin genoegen geven, want ik heb juist iets te vragen.’</p>
<pb n="332"/>
<p>‘Ik zoek tevergeefs eene oorzaak voor Mylords sombere luim,’ fluisterde Sir Valentin onder het voortgaan. ‘Daar zijn van avond goede tijdingen uit Engeland gekomen en geld ook en Mylady zelve heeft ook geschreven en de Koningin is nu wel tevreden met de zaken in Nederland en Sir John Norrits is in ongenade, en...’</p>
<p>‘Mijn goede Heer! 't is mij volstrekt onnoodig met deze aangelegenheden van uw Meester bekend te zijn,’ viel Gideon in.</p>
<p>‘We zijn bij het slaapvertrek, Sir! sta mij even toe u voor te gaan,’ zei Sir Valentin, lichtte zachtkens het zware tapijtbehangsel op en wenkte toen Gideon dat hij kon binnentreden.</p>
<p>Deze vond Leycester werkelijk zooals de edelman hem had voorgesteld.</p>
<p>‘Men heeft u gestoord!’ riep de Graaf, zoodra hij Gideon zag.</p>
<p>‘Men heeft mij laten onderstellen, dat ik welkom zou zijn, zelfs te dezer ure en ik neem de vrijheid het te beproeven.’</p>
<p>‘Gij <hi rend="i">zijt</hi> welkom!’ hernam Leycester, zich opheffende en hem de hand reikende.</p>
<p>Sir Valentin, ziende dat zijne onschuldige intrige tot goede uitkomst was gebracht, had zich bescheidenlijk verwijderd.</p>
<p>‘Dat verheugt mij, Mylord! want ik kom u met een en ander verzoek lastig vallen.’</p>
<p>‘Laat hooren! wat verzoeken mogen dat zijn?’ sprak de Graaf opgeruimd; zijn gelaat had zich verhelderd, sinds hij Gideon had zien binnenkomen.</p>
<p>‘Ik wenschte morgen een bezoek te brengen ten huize van Mevrouwe Berck.’</p>
<p>Leycester schudde verdrietelijk het hoofd.</p>
<p>‘Ik zou een uur konnen nemen waarin uw Lordschap in bezigheden was, of dat van het middagmaal,’ hernam Gideon wat getroffen, dat het schijn had of die vrijheid zou hem kunnen geweigerd worden.</p>
<p>‘Dat is het niet! beschik vrijelijk over uw tijd, mits ge mij niet al te zeer verwaarloost,’ sprak de Graaf minzaam en bijna weemoedig, ‘maar... dat is toch zonderling...’</p>
<p>‘Wat toch, Mylord?’</p>
<p>‘Dat gij juist verlangt te doen, wat ik voornemens was u ernstelijk te ontraden.’</p>
<p>‘Uwe Excellentie zal zeker hare wichtige redenen hebben; mag ik ze vragen?’</p>
<pb n="333"/>
<p>‘Gewisselijk zal ik ze u mededeelen, maar blijf niet langer staande voor mijn rustbed, zet u neer, hier, dicht bij mij, dat ik vertrouwelijk met u kan spreken!’ - En toen Gideon gehoorzaamd had, nam de Graaf zijne hand en sprak met goedheid: ‘Het is geen verbod, maar toch ik moet u ontraden in dat huis te gaan, mijn jonge vriend! omdat gij er lichtelijk in ongelegenheid zoudt komen. Mevrouwe Berck is eene uitnemende Christin, zoo ik mij niet bedriege; zeker is 't dat zij de ware religie grootelijks voorstaat en de kerkdienaren bij haar in hooge eere zijn. Ook komen die er dagelijks aan huis, ten allen tijde, op zulke wijze, dat gij moeielijk een uur zoudt konnen vinden, waarop gij zèker waart niemand hunner te ontmoeten.’</p>
<p>‘Daarbij zal ik denkelijk noodig hebben mijn bezoek te herhalen.’</p>
<p>‘Zooveel te erger; en, daar ik nu wete, dat gij in slechte termen staat met uwe collega's...’</p>
<p>‘Ik heb uwe Lordschap zeker tot die onderstelling gerechtigd, daar ik heden middag mijne plaats niet onder hen koos.’</p>
<p>‘Neen, ik heb duchtiger bewijzen, <hi rend="i">my poor friend</hi> en daarom, ik voorzie, gij zult in moeielijkheid komen; gij zult u botsen tegen hun onwil of scherptongigheid en, zoo dit geschiedde, zou ik in de noodzakelijkheid wezen mij dit alles aan te trekken en...’</p>
<p>‘Mij in 't ongelijk te stellen en van uw persoon te verwijderen, ik begrijp dat, Mylord!’ viel Gideon in met gelatenheid.</p>
<p>‘Neen! <hi rend="i">my</hi> Gideon,’ hervatte Leycester levendig, voor het eerst gemeenzaam diens eigen naam gebruikende, ‘neen! niet u, daarop geef ik u mijn woord als edelman en zwere het u bij mijne ridder-eed, maar, hetgeen ik dan meen te doen, zou mij vijanden maken van hen, daaronder ik mijne ijverigste dienaren houde en mij in haat brengen bij de gemeente, die ik weet, dat zij leiden.’</p>
<p>‘Neen, Mylord, neen! voorwaar, zoo iets moet niet geschieden en allerminst om mij. De goede verstandhouding tusschen Uwe Excellentie en die mannen moet niet verbroken, zelfs niet verzeerd worden door de ligte kwetsing om mijnentwil. Hun ijver diende wel somwijlen wat gematigd te worden en ik kan niet met hen instemmen, dat ze in hun ambt vrijheid hebben de wereldsche zaken der politiek te vermengen met hunne geestelijke en herderlijke roeping; maar, behoudens menschelijke zwakheden,
<pb n="334"/>die ieder blijven aankleven, zijn het trouwe voorstanders van Gods zaak en stevige steunpijlers van onze jonge gezuiverde Kerke... die uw Lordschap gedenkt te handhouden, zoo dient er eenheid te blijven tusschen u en hen, maar wees daarop gerust, die zal niet gestoord worden door mijn samentreffen met hen, waar dan ook. Onder de kerkdienaren hier te Dordt, heb ik ook zelfs mijne vijanden niet; ik moge wat strak met hen staan, omdat ik met hen verschil op zekere punten, doch twistinge heb ik ten allen tijde vermeden en ik zal hun zulke goedwilligheid toonen...’</p>
<p>‘Dat zal u weinig baten, mijn waardige Doctor. Ik twijfel niet aan uwe menschenkennis, maar er is eene soort van menschen, op wier kennis ik mij versta. Deze hier haten u nu alreede, of zijn zeer op het punt dat te doen.’</p>
<p>‘Ze hadden in dezen namiddag een afzonderlijk onderhoud met Uwe Excellentie,’ hernam Gideon weemoedig, ‘ze hebben u dan wel veel kwaads van mij gezegd, om u zoo het kwade van hen te doen gelooven.’</p>
<p>‘Zij hebben mij niets van u gezegd, ik heb hen de gelegenheid daarvoor terstond afgesneden. Ik heb hun toegevoegd, dat ik alles van u wist wat zij mij konden overbrengen en nog veel daartoe, maar dat ik geen woord daarvan geloofde, noch ooit gelooven zou.’</p>
<p>‘Maar uw Lordschap heeft daaraan niet wèl gedaan; het had konnen zijn, dat zij waarheden mede te deelen hadden die, naar hunne zienswijze....’</p>
<p>‘<hi rend="i">Not possible.</hi> Een samenraapsel van logens en dwaze geruchten, daaraan ik nog spijt heb ooit iets gehecht te hebben.’</p>
<p>‘Maar ik bid uw Lordschap, laat me toch weten, wat...’</p>
<p>‘Niets zult gij weten, dat alles is noch uwe, noch mijne aandacht waard. Blijft het uw wensch om het huis van Vrouwe Berck te frequenteeren?...’</p>
<p>‘Het is een plicht, Mylord! een last mij opgedragen door een bezorgd vader, die mijn vriend is en ik mag mij niet onttrekken...’</p>
<p>‘Zoo zult gij er gaan! en ik zal u dus hoog stellen in de oogen van alle uwe ambtgenooten, dat zij wel zorgen zullen uwe vriendschap te zoeken en te eerbiedigen wat ik eere. Geene gunst, geen voorrecht, geene onderscheiding voor hunne personen zal hun toekomen van mij dan door u; alles wat ik gedenk te doen voor hunne belangen, voor hunne gemeente, voor hunne armen, zal gaan door uwe hand, eeniglijk door de uwe en...’</p>
<pb n="335"/>
<p>Gideon had in 't eerst geluisterd met eenige verstrooiing en, alsof hetgeen Leycester sprak eene reeks van gedachten bij hem opwekte, die hij zijns ondanks moest volgen; nu echter, onverdeelde aandacht gevende, viel hij in bij de laatste woorden met eene heftigheid, hem ongewoon, waarin afschrik en onrust kenbaar waren:</p>
<p>‘Mylord! Mylord! ga niet voort! hoe we daarmede samen op een schrikkelijk zondigen doolweg zouden raken. Hoe! het goede dat er zou kunnen gedaan worden door uwe hand, door uw wil, met zoodanige onreine bijgedachten vermengd en bezoedeld.’</p>
<p>‘Ik heb u tot mijn aalmoezenier benoemd, Sir! mij dunkt het is aan mij den kring uwer werkzaamheden te bepalen,’ sprak Leycester kort en met hoogheid.</p>
<p>‘En ten gevolge van datzelfde ambt is het aan mij, Mylord! om u te waarschuwen, als ik u daarbij zie uitgaan van onzuivere beginselen.’</p>
<p>‘Het is altijd mijne intentie geweest wel te doen door uwe hand,’ hernam Leycester zachter.</p>
<p>‘Een ondenkelijk groot voorrecht, mijn Genadige Heer! dat ik hope niet verbeurd te hebben; alleen draag mij niets op, dan wat ik volbrengen kan, zonder te treden in de rechten van anderen, die vroegere aanspraak hadden en die van u geene misgunst hebben verdiend. En bovenal, stel mij niet tusschen u en hen, nadat ze eenmaal vrijheid hebben verkregen met hunne belangen rechtstreeks tot u te gaan; het zou zelfs niet tot de uitkomst leiden, die bedoeld werd; want, gesteld ze werden door kracht van dwang tot een schijn van welgezindheid gebracht jegens mij, zou daar geen vreeze zijn, dat de innerlijke bitterheid toenam in 't harte? Maar wij hebben niet eenmaal vrijheid tot zulke overleggingen, het geldt hier voornamelijk werken der barmhartigheid en der Christelijke liefdezorge en die behooren te geschieden simpellijk in 't gedenken aan Christi oneindige barmhartigheid over ons en ter Zijner eere, hoe jammerlijk zou dat onze consciëntie bezwaren, Graaf! de uwe als de mijne, zoo daar nevens en daar tusschen zooveel moest bedacht en bedoeld worden, als gezegde schikking van uw Lordschap zou voorschrijven.’</p>
<p>‘Nu maak het dan zooals <hi rend="i">gij</hi> wilt,’ hernam Leycester met spijt en gemelijkheid. ‘Ik heb in dezen het meest en het eerst op <hi rend="i">u</hi> gedacht, al dat andere heb ik niet zoo spitsvondig nagere-<pb n="336"/>kend. Stem dan voor 't minste toe, dat <hi rend="i">die</hi> intentie goed was,... maar dat zult gij niet; ik begin u te kennen, gij vindt er uw lust als uw trots in, datgene te verwerpen, wat alle menschen najagen, om het recht te hebben u boven hen allen te stellen en zonder verschooning te zijn voor de kleinste zwakheid. Gij verzwaart mij eene ure, daarin ik verlichting behoefde. Gij maakt mij alles tot schuld en tot zonde, dus doende zult gij mij het leven lastig maken.’</p>
<p>‘Maar - zoo God wil - eenmaal het stervend licht en dat is immers het allernoodigste waarnaar men vragen moet,’ hernam Gideon met al de diepte van ernst, die hij noodig achtte, al wist hij dat ze niet werd begeerd. Daarop vervolgde hij met al de zachtmoedigheid van oprechten Christelijken ootmoed: ‘Wat uwe verwijten aangaat, Mylord! ik voel, dat ze mij grieven, en daarom... ik vrees ze verdiend te hebben. Ik ga mij stellen tot een ernstig zelfonderzoek; er blijft zoo licht hoogmoed schuilen in ons harte. De mijne kan zich vermommen onder deze gedaante... Toch wete ik dat er in uwe aanbieding voor mij eene verzoeking heeft gelegen, die het mij niet zoo heel licht is gevallen af te wijzen. Maar genoeg van dit, genoeg van mij zelf, en wellicht voor u reeds te veel... want ik zie wel dat ik in deze ure niet het geheim heb gevonden uw Lordschap in Hare meeningen te bestrijden, zonder Haar te kwetsen; dat ligt zeker bij mij; maar dit mag ik toch met waarheid betuigen, dat ik tot haar gekomen ben met al de volheid der liefde in het harte en dat geene zwakheid te toonen nog niet het bewijs is, dat men zich zoo uitermate sterk voelt bij 't volbrengen van een zwaren plicht,’ eindigde hij door zijne aandoeningen overmand en, zijns ondanks, in stem als in woorden eene weekheid verradende, die hij gepoogd had met alle macht te beheerschen. Leycester kon het dan nu weten, er waren verwijten, waarmee hij zijn stouten aanvaller kon ter aarde werpen... Maar Leycester dacht op gansch wat anders; reeds had hij zich onder diens spreken allengskens naar Gideon toegekeerd en lag met het hoofd op de handpalm gerust, zonder hem aan te zien; nu hief hij zich schielijk op en zag hem aan met een blik, waarin zonderlinge ontroering tintelde.</p>
<p>‘Wees gedankt voor dàt woord,’ sprak hij levendig. ‘Ik had dit bewijs noodig, dat ik met een mensch te doen heb en niet met een bovenaardsch wezen, een korten inhoud van alle strenge deug-<pb n="337"/>den. Nu eerst kan ik u zeggen, hoe ik naar u heb uitgezien. Zie, te midden van hetgeen ze mijne zegepraal noemen, voel ik mij aangegrepen door allerlei zorgen en twijfelingen, die ik nooit heb gekend. Is 't een voorgevoel van eene duistere toekomst, of de sombere herinnering van het verledene, die zich aan mij opdringt... ik weet het niet te scheiden, maar zonderlinge beklemdheid benart mijn gemoed. Wacht mij opnieuw eenige felle worsteling met die van de Staten, daarin ik onderliggen zal, of wel eenig schrikkelijk oordeel Gods, dat ik wete verdiend te hebben, of, wellicht het einde? Zal ik hier den dood vinden in dit vreemde land, juist waar ik gemeend had met goed doen te herstellen, wat ik elders onherstelbaars mocht hebben verricht? En toch, wat was mij het leven, nog verzwaard met zulken strijd, dat ik den dood zou vreezen? maar daarna... daarna... kon ik nog behouden worden, voelde ik niet dat het te laat was... Is 't wel aan Christenen om te twijfelen en was mijne innerlijke vertwijfeling niet het merkteeken van mijne verlatenheid, van mijne gansche onwaardigheid voor God? Ziedaar de angstige vragen, die zich aan mij opdrongen, telkens luider, telkens met meer onweerstaanbaar geweld, ondanks iedere poging om er aan te ontgaan. De eeuwige eentonigheid van Doctor Evandale's stem, zijn formuliergebed, zijne koudbloedige langzaamheid, zijne nuchtere deftigheid onder den dienst maakten mij bijna razend van ongeduld en ergernis. De aandacht van de anderen werd mij onverdragelijk aan te zien, en waar ze zich lieten afleiden door mij, had ik ze willen vernietigen met mijne oogen; ik meende, ze moesten mij het angstzweet zien uitbreken op het voorhoofd, ze moesten het zwellen mijner aderen opmerken; ik vreesde, ze kosten de innerlijke 
beroeringe mijner ziele raden; ze kosten de zielsangsten tellen, die mij folterden; het scheen, ze zouden het kloppen van mijn onrustig harte konnen verstaan als ik zelf, en hunne schuchtere lijdelijkheid tergde mij als eene bespotting van mijne ellende... en toch, Gideon, zie, zóó rampzalig kan een mensche zijn, toch durfde ik ze niet van mij zenden, want... ik kon niet alleen zijn.’ Leycester had Gideons handen gevat en liet het hoofd al sprekende als uit schaamte of uit matheid nedervallen op diens schouder.</p>
<p>‘Zoo te lijden en er niet op te denken mij tot u te roepen!’ sprak Gideon met zacht verwijt.</p>
<pb n="338"/>
<p>‘<hi rend="i">For sure</hi>, ik dacht er aan, maar ik had er den moed toe verloren. En toch waart <hi rend="i">gij</hi> het éénige voorwerp, waarop ik mijne gedachten met wat ruste kon vestigen. Ik hield vast aan eene stille hoop, dat gij tot mij zoudt komen. Zonder dàt had ik mijne Secretarissen laten ontbieden, om ten minste den nacht te korten met de afleiding van den arbeid, doch Sir Valentin moest verstaan hebben wat ik wilde; <hi rend="i">the poor fellow</hi> is dat gewoon, en ik... ik kan het niet anders uitdrukken, ik wachtte u! en met u, verlichting van mijne folteringen... God weet dat het mij toescheen als lag het in uwe hand om mij dat alles te ontnemen wat mij drukt en beangst...’</p>
<p>Gideon wilde iets zeggen.</p>
<p>‘Neen, laat mij uitspreken. Ik weet, gij zult mij weer zeggen, dat ik schuld heb, omdat ik op een mensch hoopte! Misschien is dàt zoo,’ hernam hij met bitterheid, ‘en de teleurstelling is ook niet uitgebleven, maar als het daar binnen zoo heel duister is, - als men niet meer weet waarheen, of als men wetende, niet kan toetreden, - als men niet meer achterwaarts wil, - als men niet voorwaarts kan en als men dan meent een gids gevonden te hebben, die den veiligen uitweg weet, is het dán ook straffelijk, dat men met innig verlangen naar dezen uitziet?’</p>
<p>‘Neen, mijn wellieve Heer! dat is zeer natuurlijk, zeer verklaarbaar: maar nu - ik ben gekomen...’</p>
<p>‘Ja, gij zijt gekomen,’ viel Leycester luid en driftig in, ‘maar wat hebt gij gedaan? gij hebt mij verwekt tot toorn, tot wrevel tegen u; gij doet mij uw bijzijn verwenschen...’</p>
<p>Gideon deed een poging om te spreken. ‘Neen!’ riep Leycester, ‘gun mij voor 't minst die verluchting, dat ik de gansche som mijner grieven uitklage. Ziet ge, in mijne blijdschap over uwe komst, in mijne verrassing, dat gij iets van mij wenscht, wil ik u reeds vooruit mijne dankbaarheid toonen, uwe genegenheid winnen, u bewijzen, dat niets bij mij zwaarder weegt, dan 't geen ik wacht van uwe diensten;... gij, gij wijst mij af met snijdende hardheid; uwe straffe deugd schrikt mij terug; gij doet mij vertwijfelen aan mij zelf, ge zoudt me doen vertwijfelen aan Gods barmhartigheid, waar gij, een mensche, zulk een oordeel spreekt over mijne beste bedoelingen... Het scheelde niet veel of ik had berouw u te hebben ingeroepen... want ik zag wel, dat gij een godzalig leidsman waart, maar een zulke die was zonder menschelijk medegevoel. God zij geloofd! een
<pb n="339"/>enkele toon uit uw harte heeft mij van het tegendeel overtuigd. En nu spreek, hebt gij ook goede woorden van vertroosting voor mij, of ben ik alleen te beschuldigen?’</p>
<p>Maar Gideon kon nu niets spreken; onder Leycesters aanklacht had hij de handen samengewrongen onder de pijnlijkste gewaarwordingen; nu de Graaf had uitgesproken, zag hij hem aan met vochtige oogen, maar hij zeide niets;... zwijgend knielde hij neer bij het rustbed en eerst na eenige oogenblikken bracht hij uit met eene weifelende stem:</p>
<p>‘Ik bezwijke bijna onder het wicht der zelfbeschuldiging, die uwe klachten in mij opwekken... maar ik kan ze niet afwijzen; uwe verwijten zijn rechtmatig, al de schuld ligt bij mij. Dat komt, omdat ik de onverschoonlijke fout beging het allereerst tot u te spreken van mij zelf, om hetgeen mij betrof voor uwe aandacht te brengen, waar ééniglijk van u en het uwe sprake behoorde te zijn, omdat ik uit het oog verloor, wat ik nimmermeer hoop te vergeten, dat ik in de kostbare oogenblikken, die mij door den Heer worden geschonken om te werken aan uw zieleheil, niets heb te bedenken noch te bedoelen, dan ééniglijk dat ééne, dat al het andere zich te zijnen tijd laat onderschikken en plooien, maar dat dit ééne roekeloos zou konnen verwaarloosd worden, in eene verspilde ure, die ons niet weder kon gegund worden... Ik zal van dit verzuim rekenschap hebben af te leggen; u, Mylord, heb ik daarvoor in allen ernst vergiffenis te vragen; ik heb meer nog dan aan u daarover schuld te belijden aan God den Heer, op wiens vergeving ik hope, als die weet wat zwakheid des menschen kan zijn... en Gij ook, vertwijfel gij niet aan Zijne barmhartigheid, om 't geen gij... mijne strenge deugd hebt genoemd, dat wellicht niets is geweest, dan bewijs mijner feilbaarheid. Als ik niet had gevoeld, dat ik <hi rend="i">kon</hi> vallen door uwe aanbieding, ik had haar niet met zooveel afschrik teruggewezen. Ik had dan meest op uwe goede bedoeling gezien en u met kalmte gedankt. Zoo doe ik bij dezen, in allen ootmoed, in de volle overtuiging van uwe zeer groote goedwilligheid te mijwaarts,’ en Gideon kuste eerbiedig de hand, die Leycester hem sinds lang had gereikt en die hij in de zijne hield gevat. Zijne stem was intusschen vaster en voller geworden; zijn blik was nu kalm en helder, en in de uitdrukking van zijn gelaat lag wel hooge ernst, maar ook al de zachtheid der liefde en als een bewustzijn van
<pb n="340"/>kracht, toen hij eindelijk zich opheffende sprak: ‘En nu Mylord! ik ben weer, die ik zijn moet voor u. Ik voele, dat des Heeren macht Zijn dienaar sterkt in alle zwakheid. Ik kan <hi rend="i">u</hi> sterken! Richt u op, Graaf van Leycester! gij hebt behoefte aan het gebed - laat ons bidden!’</p>
<p>&nbsp;</p>
<p>Men ziet het, de vreeze der staatzuchtige kerkdienaren was niet ongegrond en Gideon's invloed had onberekenbaar ver kunnen gaan, indien hij het gewild had, - indien hij niet uit zich zelf hunne onedelmoedige vreeze had beschaamd, indien hij, tegenover Leycester staande, ook maar een oogenblik aan iets anders had willen toegeven, dan aan het bedenken, van wat des geestes was, - indien hij zich door eenige zelfzucht, of door eenige heerschzucht, ware het ook met de edelste bedoeling, had laten wegslepen, - indien hij zich had laten verlokken tot eene proefneming, om door de hand van den Gouverneur-Generaal de vaderlandsche Kerk eene richting te geven, naar zijne persoonlijke inzichten. Maar hij voelde het, de verwarringen in de Kerk, de woelingen in den Staat, moesten niet verergerd worden door eene poging om idealen te verwezenlijken. De werkelijkheid, waarvoor de Leycestersche predikanten streden, was meer geëigend aan de eischen van den tijd; de uiterlijke kerk had bevestiging noodig en zij waren hare ijverige bouwmeesters; al was het niet alles rein goud en zuiver zilver, dat ze aanbrachten, aan den Heer der Kerke was het, om later, te Zijner ure, de reiniging daar te stellen. Gideon oordeelde, dat het niet aan hem was hervormer te zijn, maar dat het zijne taak was in stilte te werken voor het Koninkrijk der Hemelen <hi rend="i">in</hi> de harten der menschen; dat hetgeen hij te geven had, voor enkelen goed zou zijn en door dezen kon worden aangenomen, maar dat hij naar zijn maatstaf niet allen mocht meten en zoo weerstond hij deze innerlijke verzoeking met alle kracht; maar dat zij bestaan had verbloemde hij noch voor zich zelf, noch voor den Graaf, hoewel hij het nutteloos achtte dezen te doen inzien, dat zij voor hem niet had gelegen in de begeerte om op onedelmoedige wijze te zegepralen over de personen van enkele kerkdienaren, maar veel meer in een triomf over vormen en begrippen, die ongetwijfeld van vrij grooter gewicht zou geweest zijn. Hij had 
er volkomen van afgezien. Zijn invloed zou werken, dat kon niet anders, maar het zou
<pb n="341"/>zijn in 't verborgene en als onmerkbaar, zelfs voor hen, die er het grootste belang bij hadden de werking daarvan gade te slaan. En het zou geenszins tegenwerking zijn, veeleer een dragen, een steunen, een voorbereiden van den invloed dier anderen, die hij meer geschikt achtte dan zich zelf, om den Graaf in dezen openlijk ter zijde te staan. Het goede doende, waar hij 't vermocht, zonder opzien, het kwade verhinderend waar het mogelijk was zonder in te grijpen in iemands rechten, ziedaar de nederige, maar Christelijk verhevene taak, die hij zich voorstelde. Zij vorderde veel zelfbeheersching en niet weinig zelfverloochening, maar zij zou die stille onbenijde voldoening geven, die hem genoeg was, om haar met lust en met ijver op te vatten. De Dordtsche kerkdienaren, meende hij, zouden hem wel ras zonder argwaan en onwil zien aan de zijde des Graven, als zij bemerkten, dat hij in niets hunne belangen <hi rend="i">tegen</hi> was, geenszins hunne ontwerpen kruiste, - dat Leycester voortging met hen te raadplegen over alle zaken van Kerk en gemeente en nog over vele andere daar boven, - dat hij de openlijke Godsdienstoefening zeer getrouw waarnam onder hun gehoor, - dat hij voor hen toegankelijk bleef als voorheen, in één woord, dat zij in 't genot bleven van alle die voorrechten en gunsten, waarop zij zooveel prijs stelden en waarop zij, uit aanzien van hunne ijverige diensten, zelfs een recht hadden verkregen. Zoo dacht, zoo handelde Gideon; nu bleef nog de vraag hoe de ambtgenooten zijne handelwijze zouden opvatten.</p>
</div>
<div type="chapter">
<head rend="h3">VII. Sir William Edmund en Jonkvrouw Ludovica van Meetkerke.</head>
<p>Wij schrijven deze namen naast elkander, alsof de jongelieden reeds een verloofd paar waren, wier vereeniging wij hadden aan te kondigen; en werkelijk, naar de talrijke en langdurige bezoeken te oordeelen, die genoemde Heer aflegt in 't huis van Mevrouw Berck en naar den gemeenzamen voet waarop hij zich heeft gezet en wordt geduld bij de jonkvrouw Ludovica, zou men onderstellen dat de Kolonel van Meetkerke op West-Souburg beter is ingelicht van 't geen er te Dordrecht voorvalt, dan sommige
<pb n="342"/>van Leycesters edellieden, onder wier oogen het geschiedt, en dat er eene nauwe verbintenis bestaat tusschen zijne dochter en den Schotschen edelman.</p>
<p>Wij weten nog niet veel van Sir William Edmund, dan dat hij Kolonel is over een Schotsch regiment, - dat hij overhelt naar de puriteinsche gevoelens, - dat hij zich als een schrander en gematigd mensch heeft laten kennen bij het verschil tusschen Milbrowe en Leoninus, - dat hij eene zending van den Gouverneur-Generaal aan Nieuwenaar naar het welgevallen van zijn meester schijnt volbracht te hebben, - dat hij tot Leycesters gunstelingen behoort, - en dat eigenlijk niets dan het goede van hem te zeggen valt, behalve dat hij het hof maakt aan de gepretendeerde verloofde van Huibert Berck. Wij gaan hem nu meer van nabij zien.</p>
<p>Al sprekende zijn wij het huis van Mevrouw Berck ingetreden en vinden hem in den kring van het huisgezin, of eigenlijk gezegd een weinig bezijden, want de weduwe, hare dochter Agnès en de jongere kinderen zitten rondom een vierkante ebbenhouten tafel en houden zich bezig met eenig stikwerk, terwijl jonkvrouwe Ludovica zich aan een der vensters aan de tegenovergestelde zijde heeft neergezet, onder voorwendsel dat zij veel licht noodig heeft bij haar kantwerk en, als vanzelf spreekt, heeft Sir William Edmund zich nevens haar geplaatst. Hij staat met den rug naar het overige gezelschap gekeerd; zijne hooge en krachtvolle gestalte maakt haar als onzichtbaar voor de anderen en hun gesprek, dat <hi rend="i">mezzo voce</hi> in een rap Engelsch gevoerd wordt, komt even weinig ter oore van de aanwezigen, als háar persoon aan hun gezicht. Toch is 't niet uit gebrek aan goeden wil bij deze, want, hoewel Mevrouw Berck, in eigene gedachten verdiept, stil voor zich heen zit te werken, is hare dochter Agnès minder arbeidzaam en minder afgetrokken. Zij tuurt bijna hare liefelijk blauwe oogjes uit, om het paartje te bespieden, om toch iets meer van Ludovica te zien, dan de Vlaamsche kant van haar hoogje, en het puntje van haar vooruitstekend muiltje. Misschien had ze niet minder gaarne iets meer van Sir Williams trekken gezien, maar dat was gansch en al onmogelijk, niets dan de bevallige drapeering van zijn rijke <hi rend="i">plaid</hi> en de fijne zijdeachtige lokken van zijn lichtblond haar zijn voor haar zichtbaar. Want de fiere Schotsche edelman draagt de <hi rend="i">plaid</hi> en geheel zijn nationaal kostuum, alleen niet met die
<pb n="343"/>strenge stiptheid van een Clansman, maar met de fantastische oorspronkelijkheid van een edelman, die aan het Hof der Koningin Elisabeth zijne opvoeding heeft gehad en die alleen maar Schot is gebleven uit eene luim om zich nog altijd eenigszins van de Engelschen te onderscheiden. Zijne krachtige, harde, maar geregelde trekken, - zijn breed en effen voorhoofd, - zijne groote, heldere, blauwe oogen hebben geheel de Noordsche type en schijnen te getuigen van eene kalme, eerlijke, oprechte ziel en van een vast karakter, hoedanigheden, die wij ook geen recht hebben om hem te betwisten. Hij maakt een geestig contrast met de schoone Vlaamsche, wier fijne, levendige, bewegelijke trekken, wier glinsterende gitzwarte oogen iederen der indrukken kan aannemen en teruggeven, die zijne woorden bij haar opwekken; doch luisteren wij hun gesprek af.</p>
<p>‘Jonkvrouw Ludovica!’ spreekt hij met gezag, ‘hebt gij mij wèl verstaan en begrijpt gij wàt ik van eene Christelijke jonkvrouw zou willen in uw geval?...’</p>
<p>‘Volmaakt goed, Sir!’ herneemt zij met een zucht, zonder hem aan te zien.</p>
<p>‘Ik meende dat gij uwe meeste aandacht aan dat ijdele werk hadt gegeven.’</p>
<p>‘Toch weet gij wel, Edmund! dat ik maar al te gaarne naar u luister!’ herneemt zij nu, van haar kantkussen naar hem opziende.</p>
<p>‘Niet genoeg, wellieve vriendin, althans niet genoeg om te doen wat ik zeg, en luisteren zonder volgen is zoo goed als niet hooren.’</p>
<p>‘Maar ik zeg u, dat wat gij raadt is niet na te komen... stel u in mijne plaats, Sir...’</p>
<p>‘Juist omdat ik dit gedaan heb, blijf ik er op aandringen dat ge volkomene oprechtheid zult gebruiken!’</p>
<p>‘Die zou me te bate komen! na het gebeurde van laatst,’ sprak Ludovica wat bitter.</p>
<p>‘Dat bewijst niet wat gij meent en gij kwelt uzelve ijdellijk met daaraan zooveel te hechten.’</p>
<p>‘Maar in 't eind, indien men bemint, zoekt men de conversatie van de geliefde en vermijdt geenszins met opzet haar bijzijn!’</p>
<p>‘Zulke terughouding laat zich verklaren, zoowel uit te veel, als uit te weinig liefde.’</p>
<p>‘Ik houde, dat een man voor 't minst den moed dient te heb-<pb n="344"/>ben, voor zijne genegenheid uit te komen, al is hij gansch onzeker hoe zijne bekentenis zal worden aangehoord.’</p>
<p>‘Ik houde, dat er gevallen zijn konnen waarin eene joffer het exempel moet geven van openheid, zal een man van eer vrijheid vinden van zich zelf te spreken.’</p>
<p>‘Dat strijdt al t' zamen tegen vrouwelijke fierheid en jonkvrouwelijke zedigheid. Of welk schaamrood zou mijne wangen dekken, zoo ik tot bekentenissen kwam, die haar doel misten!</p>
<p>Gij zijt wreed, Ludovica, met dien argwaan; gij weet, gij hebt althans duizende redenen om te weten, dat gij bemind wordt met een oneindigen hartstocht, die te heftiger is naarmate hij zich tot zwijgen bedwingt.’</p>
<p>‘En toch... ik kan niet gelooven,’ riep de Jonkvrouw smartelijk.</p>
<p>‘Welk bewijs eischt gij?’ vroeg hij ernstig.</p>
<p>‘Maar, Sir! het éénige dat in zulk geval passend kan zijn,’ hernam zij, met fierheid het hoofd achterwaarts werpende en hem sterk aanziende. ‘Men verklare zich en vrage mijne hand.’</p>
<p>Sir William antwoordde met eene vraag. ‘Jonkvrouw! zijt gij àl of niet los van Huibert Berck.’</p>
<p>‘Aweel! zie ons daar weer binnen den cirkel daarin, sinds wij vrienden zijn, onze gesprekken rondloopen,’ sprak zij met ironie.</p>
<p>‘Breek dien dan door met een rond en ontwijfelachtig antwoord.’</p>
<p>‘O, dat mijn vader hier ware!’ zuchtte zij.</p>
<p>‘Waarom wenscht ge dit juist nu, Ludovica?’ vroeg Edmund.</p>
<p>‘Omdat... omdat... maar neen, ik kan dat niet zeggen, nu niet.’</p>
<p>‘Zoo moet ik gelooven, dat ik uw vertrouwen verloren heb.’</p>
<p>‘Het vertrouwen gebreekt niet,’ hernam zij levendig, maar, schuchter om zich ziende, voegde zij er bij: ‘maar ik zie dat Agnès naar ons heen tuurt; zij beluistert ons, dat gaat vast.’</p>
<p>Sir William veranderde een weinig van kleur, maar niet van houding; ‘Miss Agnès mag bij geval hier heen zien, dat is geen opzet; in die zachte en onnoozele ziel huist geen argwaan,’ sprak hij rustig.</p>
<p>‘Zoo gij dus oordeelt, zal ik spreken, maar, hoor ten einde, zonder mij te storen! miserie! daar komt Huibert de trap op!’ viel zij zich zelve in de rede met eene beweging van schrik, die het naaikussen van haar schoot deed vallen. ‘Hij is in een kwaad humeur; hij zingt zijn spotliedje.’</p>
<p>Werkelijk hoorde men Huibert's stem met eene ietwat sarrende
<pb n="345"/>intonatie, een bekend referein neuriën, dat tegen Elisabeth en de Engelschen waarschuwde en dat bij de Staatsgezinden zeer in gunst was.</p>
<lg type="poem">
<l>De joffrouw in de Rose,</l>
<l rend="; 1tab">Daar uwen troost op staat,</l>
<l>Zij helpt u wel een pose.</l>
<l rend="; 1tab">Zoolang als 't u welgaat.</l>
</lg>
<p>Jammer dat hij bij 't binnentreden zweeg, anders hadden wij dat geheele meesterstuk van satyre kunnen waardeeren.</p>
<p>Bij Mevrouw Berck scheen die stem denzelfden indruk te maken als op Ludovica. Eene wolke van stille bekommering betrok haar helder gelaat.</p>
<p>Sir William Edmund had terstond zeer bedaard Ludovica's kussen opgenomen, en wilde zijne plaats hernemen.</p>
<p>‘Ik bid u, Sir! voeg u bij de anderen,’ fluisterde Ludovica met eene smeekende stem.</p>
<p>‘En gij wordt nimmer moede u zelve en mij aan die mommerij te onderwerpen,’ hernam hij met verwijt.</p>
<p>‘Ter wille van Mevrouwe Berck, getroost het u, hij wreekt zich op haar.’</p>
<p>‘Gij maakt misbruik van mijn eerbiedenis voor die nobele vrouwe, om mij te laten doen wat gij wilt,’ sprak Edmund, maar toch ging hij langzaam van haar af; zijn eerste blik was voor Mevrouw Berck, zijn tweede viel op Agnès, wier frissche blosjes ook door wat bleekheid werden getint.</p>
<p>Huibert Berck had niet zoolang op de trap vertoefd, of hij had nog kunnen opmerken, dat Edmund zich van Ludovica scheidde. Een purperen gloed overtoog zijn voorhoofd, maar hij zeide niets. Hij groette, ging naar zijne moeder, toen, even met beduiding rondziende, sprak hij:</p>
<p>‘Mirakel! zóó laat in den voornoen en noch Dominé's, noch Engelschen hier? mijne arme moeder, uw hofstoet gaat u begeven; het Hof van de St. Augustijnen plondert u al te zeer.’</p>
<p>‘Gij vergist u, Master Huibert! wie eens het voorrecht had uwe waardige moeder te leeren kennen, verleert om geen prinsen-gunst den weg naar haar huis,’ hernam Sir William, zich tegenover hem stellende.</p>
<pb n="346"/>
<p>‘Ei toch! een enkelen tref ik,’ riep Huibert, ‘mijnheer Edmund, alleen dat is geen Engelschman, dat is een Schot en daar te boven lid van 't gezin, uit aanzien van welken titel is mij echter onbekend.’</p>
<p>‘Uit aanzien mijner estime en vriendschap, Huibert,’ sprak Mevrouw Berck ernstig, ‘en dat moest u voldoende zijn om de welvoegelijkheid jegens Sir William niet uit het oog te verliezen.’</p>
<p>‘Duizendmaal verschooning, Heer Edmund! ik ben uw ootmoedige dienaar, zooals de Staten zeggen tegens Mylord van Leycester.’</p>
<p>‘Kind, kind!’ riep Mevrouw Berck, ‘gij maakt in trouwe misbruik van de goede opinie, daarin mijn huis staat bij den Graaf. Gij zingt op licht klaren dag en bijkans in mijne kamer spotliedekens, daarvoor ieder ander straffelijk zou zijn naar 't laatste plakkaat. Gij schijnt in uw jeugdigen overmoed voorgenomen te hebben te beproeven, hoever gij gaan kunt in 't vergeten van de achtbaarheid der overigheid, zonder uwe eigene veiligheid en den goeden roep uwer moeder te verbeuren.’</p>
<p>‘Zachts dat ik eenigen lust heb onder het zware juk dat ik drage, sinds ik mij in het huis mijner moeder bevinde.’</p>
<p>‘Ondankbaar kind! ik wist niet dat u zooveel drukte; niemand is hier onder ons, die u anders aanziet, dan met de oogen der verschoonende liefde.’</p>
<p>‘In trouwe, Heer Edmund! hoort gij dat? mijne moeder spreekt ook voor u.’</p>
<p>‘Zij heeft volle recht, of wat denkt u, Master Huibert Berck? ik ben een man van dertig jaar, gij, een jongmensch van even twintig; ik ben Kolonel van de Schotsche lijfwacht, een corps dat in fierheid en moed geen ander wijkt; ik heb voor mijn persoon mijne proeven van moed afgelegd, zoowel in Hoogland, als in Laagland; de Koningin van Engeland en Mylord van Leycester hebben mij met hun vertrouwen vereerd, door mij hier voor den oorlog der Vereenigde Provinciën te willen gebruiken en, boven dat alles, heb ik nog zoodanige lichamelijke sterkte op u vooruit, dat gij mijne lijdzaamheid te uwen aanzien zwaarlijk anders zult kunnen verklaren dan uit mijne goedwilligheid te uwaart, of uit eenige andere oorzaak, daarvoor gij eerbied moest hebben, en die mij met gelijkmoedigheid uwe menigvuldige uittergingen doet verdragen, zonder in toorn te ontvlammen.’</p>
<pb n="347"/>
<p>‘In waarheid, de oorzaak uwer lankmoedigheid Sir! ken ik sinds lang, maar wat den eerbied betreft...’</p>
<p>‘Fij Huibert, wat ge twistziek zijt geworden sinds uwe thuiskomst uit Amsterdam,’ viel Agnès in, ‘waarom blijft ge, als 't u hier zoo weinig gevalt?’</p>
<p>‘Uit liefde en uit haat,’ antwoordde hij, ‘en ook omdat ik weet hoezeer mijne tegenwoordigheid zekeren luiden in den weg is.’</p>
<p>‘Kom, Huib! laat die zottelijke fantasieën varen; gij zijt niemand in den weg dan u zelven, want gij stelt u tegen uw eigen levensgeluk en dat van anderen,’ hernam Agnès. ‘Spreek toch, van waar komt het, dat ge zoo kwalijk gemutst zijt?’</p>
<p>‘Daarin vergist gij u; ik heb in lang zoo'n vroolijken uitgang niet gehad! Ik ben met de Rhetorijkers in optocht naar de herberg de Vergulden Arend getrokken, ter begroeting van eenige Heeren uit de Generale Staten, die ter dagvaart zijn gekomen, zoo haast die van Holland gearriveerd zijn, zal te hunner eere door de stad een maaltijd worden aangericht en men zal hun den eerewijn bieden!’</p>
<p>‘Sir William Edmund en Mevrouw Berck zwegen hierop, wetende dat zoo licht een woord of eene aanmerking van hunne zijde tot voorwendsel kon genomen worden tot eenigen twist; maar de kwelzieke jonkman was niet met die ruste voldaan.</p>
<p>“Eilieve moeder! wat zegt gij daartoe? om den wille van uw Graaf mocht ge u verheugen; er wordt immers uitgebazuind, dat daar zoovele dringende zaken wachten op de aankomst der Staten?”</p>
<p>“Mijn zoon! er is om den Graaf en de Staten al zooveel te doen in het land, dat ik het periculeus acht die disputen over te brengen in mijn huis. Kijvagiën in een gezin zijn scherper dan in eene stad en ik wensch ze vermeden te zien. Gij, zorg daarin mijn wil te doen, zoo gij mij anderszins eenige liefde toedraagt.”</p>
<p>“Zoo doe ik, moeder, doch wist niet u die te moeten toonen met te spreken contrarie mijne gevoelens,” en daar niemand antwoordde, ging Huibert naar een der vensters en trommelde op de glasruiten, dat ze rinkinkten in hunne looden; daarop keerde hij zich tot Agnès, zijne booze luim scheen wat afgetrokken.</p>
<p>“Gansch elementen! zusje-lief! wat gij daar konstelijk stikwerk ter hand hebt; zoo gij 't vrijen in den zin hadt, ik zou meenen dit moest eene bruidsborst zijn.”</p>
<pb n="348"/>
<p>“Dat is wel mis geraden, Huib; de bruidsborsten van joffers worden bij den borduurwerker gestikt; maar gij hebt toch wel gezien, dat dit tot tooi moet strekken! het zijn neerslagen op mijne nieuwe armezijnen mouwen! En gij zult grootsch op uw zusje wezen als ze dàt aan heeft.”</p>
<p>“En wanneer zal het zoo groot een hooggetij zijn!” vroeg hij lachend.</p>
<p>“Morgen avond heeft de Graaf een feest op het Hof, waar ook vrouwen en joffers genood zijn,” fluisterde zij.</p>
<p>“Ai! is het dat?” en zijne trekken werden weder strak en verdrietelijk, “'t was me bijna vergeten dat ons dit boven 't hoofd hing.”</p>
<p>“Maar het zal wonder vermakelijk zijn. Sir... Francis en al de Heeren die hier aan huis komen, spreken van de uitnemende somptueusheid, die de Graaf bij feesten weet uit te spreiden... Kom Huib, ge moest besluiten mee te gaan!”</p>
<p>“Ik! God beware mij! ik te feest gaan bij de Engelschen!” riep hij halfluid. “En gij, zoo gij wijs wildet zijn, zoudt mede dien zwaai niet volgen; maar ik weet wel dat met praten daaraan niet te doen valt. Zeg me, zou moeder gaan?”</p>
<p>“Moeder heeft zich verontschuldigd uit aanzien van hare jaren en weduwlijken staat?”</p>
<p>“En wie geleidt u dan?” vroeg hij in spanning.</p>
<p>“Moeder verstaat dat Sir William ons beiden tot gelei-jonker zou strekken.”</p>
<p>“U en...” Huibert zag om naar de plaats waar hij Ludovica had zien zitten; zij was er niet meer; hij zag rond, Sir William had ook het vertrek verlaten.’</p>
<p>‘O ho!’ riep hij en wilde wegijlen met zulk eene uitdrukking van smart en toorn op het gelaat, dat Agnès een uitroep van schrik niet weerhouden kon. ‘Blijf Huibert,’ riep Mevrouw Berck met gezag, ‘wat zal dit?’</p>
<p>‘Ik moet ze spreken! ik moet het!’ riep hij in verwildering, toch bleef hij aarzelend staan.</p>
<p>‘Ludovica van Meetkerke?’</p>
<p>Hij knikte toestemmend.</p>
<p>‘Wat gij de jonkvrouw te zeggen hebt, kunt gij mij aanvertrouwen, zoo zal ik haar dat overbrengen in termen meer gepast, dan die gij in uwe dolzinnige drift zoudt gebruiken.’</p>
<pb n="349"/>
<p>‘Zij verdient voorwaar wel verschooning,’ riep hij met bitterheid.</p>
<p>‘Zij is mijne gast en ik zal haar vrijwaren tegen uwe bitsheid. Agnès, ga zien wat de kinderen maken, ik heb met Huibert te spreken.’</p>
<p>Terwijl Agnès zich stelde te gehoorzamen, trad Sir William binnen. Hij scheen teleurgesteld Mevrouw Berck niet alleen te vinden; maar schielijk bedwong hij eene uitdrukking van spijt en vroeg de weduwe verlof om de joffers te mogen begeleiden bij eene spelevaart op de rivier, waartoe Sir Francis Vere en andere kennissen met hunne dames hen kwamen afhalen. ‘Het jacht ligt aan de waterzijde voor het huis en Joffer Ludovica staat al vaardig.’</p>
<p>Zoo Mevrouw Berck plan had te weigeren, dat niet denkelijk is, werd haar de gelegenheid terstond benomen door Agnès, die met een blos van genoegen uitriep, ‘dat zij niet op zich zou laten wachten’ en vogelvlug wipte zij weg; Edmund volgde, na even een blik gewisseld te hebben met Vrouwe Berck.</p>
<p>‘Huibert, mijn arm kind! ontlast u nu aan 't harte uwer moeder van 't geen u drukt en deert,’ sprak de weduwe en strekte hare armen naar hem uit.</p>
<p>Hij wierp zich aan haar hals. ‘Moeder mijne!’ snikte hij, ‘dat is God te klagen wat kwaad die luiden mij gestadelijk aandoen!’</p>
<p>‘U! u! maar wat kwaad doen ze u dan toch? nu hebt gij 't tegen dezen, dan tegen genen; het groote oevel bestaat simpellijk in uwe fantasie! dat opvliegen in toorn, die duistere naargeestigheid, die u somwijlen aangrijpt zonder bedenkelijke oorzaak, moet anderen grond hebben dan haat tegens het bestuur van den Graaf!’</p>
<p>‘Toch is die ééniglijk cause van al mijn leed; hij moge gevloekt zijn!’</p>
<p>‘Wat roekelooze uitval is dit! en wat zotheid daartoe! gij zijt verbitterd tegen Ludovica van Meetkerke en ge zoudt dat toedichten aan den Graaf van Leycester?’</p>
<p>‘Omdat zij het is, die alle zijne adherenten tot haar trekt en hierheen lokt!’</p>
<p>‘Gij doolt, Huibert, dat er onder deze Heeren sommigen zijn, die een welgevallen vinden in hare conversatie, dat geve ik toe; doch ik meen recht te hebben om te zeggen, dat wie in mijn huis verkeeren, daar niet eeniglijk mijne gasten zijn zoekende. En
<pb n="350"/>om Ludovica ganschelijk te zuiveren van die aangetijgde schuld, moet ik u doen gedenken aan 't geen ik u voorgelegd heb, toen gij mij uw wensch te kennen gaaft, om voorshands niet naar Amsterdam terug te keeren.’</p>
<p>‘Mij geheugt van niets, dan dat gij met blijdschap hebt toegestemd.’</p>
<p>‘Zoo heb ik, doch gaf u in overweging, dat ik om redenen, daaraf ik u geene uitlegging schuldig was, mijn huis zou openzetten voor de Heeren uit Mylords gevolg, van wier kwaliteit en goede faam ik kennis droeg, en gij hebt beloofd dat gij u daarnaar zoudt trachten te voegen. Ik zeg u dit niet tot verwijt, schoon 't waar is, dat ge die belofte wel kwalijk gehouden hebt, Huibert, maar alleen opdat gij u herinneren zoudt, dat het mijn verlangen en mijn bedrijf is, zoo mijn huis gefrequenteerd wordt door de Engelsche Heeren en dat het niet ligt aan juffrouw van Meetkerke.’</p>
<p>‘Maar zijt ge dan willens blind, moeder, om niet te zien hoe men haar het hof maakt?’ riep hij driftig.</p>
<p>‘Geen wonder, zij is geestig en hupsch, gij zelf placht hare aanminnigheid te prijzen, al doet kwade luim u die nu overzien.’</p>
<p>‘Mijns bedunkens bestaat der vrouwen minlijkheid in zoetzedige deugd en die onderkenne ik in Ludovica niet meer!’ hernam hij op smartelijken toon.</p>
<p>Mevrouw Berck schudde het hoofd en zuchtte.</p>
<p>‘Omdat gij haar niet aanziet dan met oogen van onwil en toorn.’</p>
<p>‘Het tegendeel zou aan haar wel besteed zijn, voorwaar! wanneer hoort gij haar mij een goed bescheid geven?’</p>
<p>‘Wel zeer zeldzaam, dat is waar, doch wanneer ook spreekt gij haar toe, dan om met haar te twisten en haar te bedillen in alles wat zij doet? gij ligt altijd samen overhoop en zware woorden ontgaat zij alleen door haastelijk uw bijzijn te mijden, gelijk ze zoo straks heeft gedaan. Gij maakt haar het leven hier tot een last!’</p>
<p>‘Dat komt al te zamen van hare vermaledijde Engelschgezindheid!’</p>
<p>‘'t Is gewis niet vreemd, dat zij haar troost zoekt bij zulke vrienden, die in stede van uwe rouwe en rassche taal, haar niet dan met liefelijke en hoffelijke begroetingen te voren komen!’</p>
<p>‘<hi rend="i">In vleiers mond</hi>, <hi rend="i">nooit waarheid bestond!</hi> en zij is geene zot-<pb n="351"/>tin om dat niet te weten, doch daar steekt wat anders achter!’</p>
<p>‘Wat zoekt gij daarin dan anders, dan eenige verborgene keuze des harten, daarvoor zij nog niet durft uitkomen?’</p>
<p>‘Eene keuze! eene keuze! altijd weer eene keuze!’ riep Huibert met ergernis, ‘gister Lord Milbrowe, heden Sir William, morgen de Hemel weet wie!’</p>
<p>‘Van zulke wuftheid weet ik haar niet met recht te verklagen, alleen zoo ze wat weifelachtig valt... ze heeft haar leeftijd en zij is vrij.’</p>
<p>‘Zij is <hi rend="i">niet</hi> vrij! Ik houd staande van neen en laat ze het mij tegenspreken als ze durft,’ riep hij met driftige gebaren en oogen fonkelend van toorn.</p>
<p>Mevrouw Berck zag met verwondering naar hem op en bleef hem eene wijle ernstig en zwijgend aanzien.</p>
<p>‘Huibert,’ sprak ze eindelijk, ‘gij zegt dat, alsof het aan u ware over hare vrijheid te beschikken, en u, zonderling u, zou het zeer kwalijk staan, zoo gij gezocht had op eenige manier de vrijheid dezer jonkvrouw te binden, wetende dat gij zelf niet meer vrij zijt.’</p>
<p>‘Ik moeder! ik zou gebonden zijn en aan wie dan?’</p>
<p>‘Uw oom Gillis, wien gij het gezag en 't vertrouwen schijnt toe te kennen, dat uwer moeder had behoord, heeft mij daaraf laatst bij 't afscheid nemen een paar woorden gezegd. Hij waarschuwde mij, staande uw verblijf in mijn huis, niet te peinzen op hijliksplannen voor u, daar hij een Amsterdamsch meisje voor u op 't oog had van goeden huize en eerbare zeden en dat hij uw woord had voor die verbintenis. De onzalige verschillen, die nu tusschen ons zijn heerschende en die, leider! den meesten tijd van ons onderhoud wegnemen, hebben mij weerhouden u op dat punt te ondervragen, schoon het mij pijnde, dat gij volharden kost in 't zwijgen tegen mij...’</p>
<p>‘Moeder! moeder! wat ge mij daar te binnen brengt,’ viel Huibert in, terwijl hij zich van haar weg wendde en aan een venster ging staan, in zich zelf onsamenhangende woorden sprekende, op den rasschen, heftigen toon van een ijlende. ‘Oom Gillis! oom Gillis! een fraai ding. Beloofd! maar hoe beloofd! omdat ik tegens zijn dwingen niet vermocht, omdat ik met zachtelijk toegeven den tijd mijner meerderjarigheid hoop te winnen, als wanneer ik vrij zal zijn! maar als het aan die belofte ligt, dan zal men
<pb n="352"/>zien, dat ik wil, dat ik durve! dan breek ik met allen en met alles! zoo maar de wreede, de éénig geliefde, de slange die mij het harte afsteekt... doch ze zal niet... ze zal wel van hare Engelschen geleerd hebben Hollandsche volharding te betalen met de valsche munte van geschonden beloften.’</p>
<p>Mevrouw Berck was opgestaan en ging naar hem toe.</p>
<p>‘Huibert, mijn arme zoon Huibert!’ riep ze met zieleangst, ‘uw toestand begint me grootelijks te ontrusten! ge spreekt als een die in 't brein gekrenkt is. Is het de felheid van eene ongeoorloofde passie, die dit bij u uitwerkt, of is 't de booze geest van haat en afgunst die bij wijlen in u vaart? ge zoudt zekerlijk weldoen over deze schrikkelijke beroeringen uwer ziele met een dienaar van Gods Woord te spreken, opdat deze u daartoe zieldadigen troost gave en 't harte sterkte door zijne gebeden.’</p>
<p>‘Voor zeker ja!’ riep Huibert met een minachtenden lach, ‘dat gebreekt er aan! de Dominé's moeten er in behaald worden! De Leycestersche Dominés! men kan geen vinger verroeren, of ze worden er in gemoeid en komen ons aan met bestraffen en vermanen, als waren ze Heilige Profeten Gods, of Roomsche Priesters, die macht hebben te verdoemen of zalig te spreken! De Dominé's voorwaar, ze doen treffelijke mirakelen, zonderling die van Dordt, die hunne ziel aan den Graaf hebben verpand, die met Gods Woord onder den arm loopen en met Leycesters vreeze in 't harte, die een eedbreuk met een schijn van religie versieren zouden, mits des Graven hoogheid er mee gevorderd werd!’</p>
<p>‘Heere des hemels! die tale klinkt als razernij; zoo hij bij zijne gezonde zinnen was, zou hij niet dus alle reverentie vergeten jegens wereldlijke en geestelijke overheid;’ sprak Mevrouw Berck halfluid en met de uiterste bezorgdheid op Huibert ziende.</p>
<p>‘God lof, neen! moeder, ik ben niet uitzinnig, alleen nu wij daar toch op komen, moet ik mijne ergernis lucht geven over deze luiden, die zeggen, dat ze dienaren der Kerke zijn en die finaallijk het wereldlijke zwaard voeren nevens het geestelijke. Zij gebieden: en 't janhagel drijft den bezem door het glas en rammeit de poort op den vloere. Zij spreken, en het uitgelaten gemeen staakt de plondering, zij willen, en de kussens verwandelen, de hekken hangt men om; zijn dàt de luiden, die van den geest Gods gedreven worden en aan wie men het heimelijk leed van een gekrenkt harte zou kunnen uitklagen?...’</p>
<pb n="353"/>
<p>‘'t Is genoeg, Huibert!’ viel Mevrouw Berck in, met gezag... ‘Ik hebbe Godlof onderkend, dat het u niet schort in 't verstand, maar tot mijne bittere droefenis aan den goeden wil om het te gebruiken, u zelf toegevende in allerlei kwade passiën en schuldige opvattingen. Sinds ge het vermogen en het overwicht van die achtbare mannen zóó wel hebt ingezien, voegt het u dan zulke propoosten over hen te houden, ten overstaan van uwe moeder, die hen als vrienden hoog in eere houdt? doch hieraf nu genoeg! wij zullen niet meer redetwisten, wij zullen liever scheiden, wij voegen niet meer bijeen! de innerlijke verbittering uws gemoeds staat aan krankheid gelijk; gij kunt daarvan niet genezen worden in deze omgeving, waar alles u tergt en pijnigt, niet in dit huis, naar welks zeden gij u niet kunt schikken, welks vrienden gij uwe vijanden acht; zoo is het beter dat gij van hier gaat, Huibert; de kantoorzaken, ik weet het, zijn lang afgedaan; gij reist morgen af naar Amsterdam.’</p>
<p>Een doodelijk bleek verving den vuurgloed op Huiberts wangen terwijl zij sprak.</p>
<p>‘Moeder! moeder!’ riep hij smeekend, strek die woorden in, zeg dat ze geen meenens waren, drijf mij niet van u weg; ik kan niet van hier, nu niet meer! hoe groote foltering ik ook lijde, daar ginder, verre van hier, zouden alle mijne kwellingen verdubbeld zijn. Laat me hier blijven, moeder, tot elken prijs wil ik die vergunning koopen. Ik wil lijdzaam zijn; niemand zal mij aanzien wat ik drage; ik wil eerbiedenis toonen aan de kerkdienaren; ik wil de Engelschen een goed gelaat toonen; ik wil... Sir William de hand reiken als 't zijn moet, maar laat me hier blijven! om Gods wil, laat me hier!’</p>
<p>‘Kind! kind! van al die beloften zult gij er niet eene konnen houden, ik weet dat voor zeker!’ antwoordde Mevrouw Berck bedenkelijk, maar toch bewogen, voegde zij er bij: ‘Gansch gewis, ik sta u geen blijven toe, tenzij ge mij zonder terughouding verklaart, wat u dus vast hecht aan eene plek, waar ge zonder ophouden klaagt van last en leed, waar alles u tegenstaat, en waar gij met niemand in goede verstandhouding schijnt te kunnen leven, zelfs niet met uwe moeder?’</p>
<p>‘Ik zal spreken, moeder!’ hernam Huibert besloten, ‘alleen aanhoor mij met geduld, want, naar uwe opinie, ik voele dit klaarlijk, moet ik schuldig zijn zoolang gij niet alles hebt verstaan.’</p>
<pb n="354"/>
<p>‘Nu zwijg! want we worden gestoord!’ viel Mevrouw Berck in, schielijk de sporen van tranen afwisschende en Huibert de hand reikende om hem voor 't oogenblik kalmte te geven.</p>
<p>De gedreigde stoornis bestond uit het bezoek van de beide predikanten Servatius Nearanus en Dr. Jeremias Bastingius, die met eene lichte verontschuldiging binnenkwamen. De bedienden, wetende hoe zij altijd welkom waren, hadden hen naar het huisvertrek heengewezen, zonder hen vooraf aan te melden.</p>
<p>Mevrouw Berck ontving hen met al de heusche voorkomendheid, die zij oordeelde hun schuldig te zijn - en die haar nu wel wat zwaar viel; het moederharte scheidde zich noode van 't belangrijk onderhoud met den zoon. Huibert ontsnapte na een vluchtigen groet.</p>
<p>Het gesprek had reeds een geruimen tijd geduurd; het liep over de onderwerpen, die gemeenlijk door die heeren met deze vrouw werden behandeld; ze waren zeker van ernstiger en gewichtiger aard dan de gewone alledaagschheden van de conversatie, doch wij hebben er op dit oogenblik geen belang bij om er naar te luisteren en mevrouw Berck zelve had moeite haar gebrek aan belangstelling, of liever hare pijnlijke verstrooidheid te verbergen. Zij achtte het eene uitkomst toen ze Huibert zag terugkeeren, die haar kwam vragen of zij goed vond het bezoek te ontvangen van een onbekende, die zeide eene recommandatie te hebben van een harer vrienden. Het was een fatsoenlijk jonkman. ‘Het was een Hollander,’ voegde Huibert er bij met zekere beduiding, ‘maar de oude Balthasar, hem niet kennende, wilde hem afwijzen, onder pretext, dat hij u met uw gezelschap niet mocht storen, doch ik, ziende hoe die teleurstelling den jongen vreemdeling moeite scheen te doen en uit zijne manieren oordeelende dat het iemand van goeden huize moest zijn, nam op mij hem aan te melden.’</p>
<p>Eene bijreden van die goedwilligheid, waarvan de spreker zelf zich niet volkomen bewust was, lag zeker in zijn verlangen, om de kerkdienaren de stoornis van daareven te vergelden.</p>
<p>‘Heeft hij zijn naam gezegd?’ vroeg Mevrouw Berck.</p>
<p>‘Doctor Gideon Florenz.’</p>
<p>‘Gideon Florenz,’ herhaalde Bastingius zichtbaar verrast, ‘dan moet het die doctor in de Godkunde zijn, die nu onlangs is aangesteld tot almoezenier van den Graaf!’</p>
<pb n="355"/>
<p>‘Niet mogelijk!’ riep Huibert zeer onaangenaam getroffen. ‘'t Is een gansch jeugdig man, zijne kleeding is simpel en stemmig, hij heeft geen baard; hij draagt zijn goudgeel haar niet als een deftig geleerde, maar op de manier der studenten in losse ringellokken; ook heeft hij in zijne wijze van zich aan te melden eene aangename zedigheid in niets gelijkende...’ Huibert beet zich de lippen als iemand die nog bijtijds een ongepast woord binnenhoudt en Nearanus, die uit zijne beschrijving ingenomenheid meende te verstaan, viel nu in: ‘Wil u van dezen wachten, Meester Huibert; 't is een gevaarlijk persoonaadje, een onzuivere leeraar die tot Utrecht veel tot zijn last heeft, op zulke wijze dat de gemeente aldaar hem den stoel heeft ontzegd...’</p>
<p>‘Zacht wat, lieve broeder!’ viel Bastingius in, ‘wat wij van die onzuiverheid weten, rust maar op den lossen grond van hooren zeggen... en wat het weren van den stoel belangt, dat komt niet voort uit de gemeente, maar uit de consistorie... en ik meende, wij waren overeengekomen om van dit alles te zwijgen totdat men degelijke bewijzen tegen hem zou hebben...’</p>
<p>‘Men zou den Graaf daarbuiten laten tot zoolang... was de afspraak, maar dat sluit niet in, dat men de leden der gemeente niet zou mogen adverteeren, als men ziet komen, dat een zulke verdachte toegang zal verkrijgen tot hunne huizen, tot hunne harten... en wat bewijzen tegen hem belangt, ik heb zoodanige daaraan ik geen geloof mag weigeren. Gij weet, ik ben gansch geen vriend van het heftige drijven van Dathenus en Modetus, hunne actiën en factiën zou ik niet willen deelen, maar aan hunne waarwoordigheid twijfel ik niet en zij schrijven mij in ronde woorden, dat Doctor Florenz met die van de Duifhuiskerke heult en de cause van den Gouverneur-Generaal zonderling zeer heeft tegengewerkt tot Utrecht.’</p>
<p>‘Modets woorden zijn geen Evangelie; sinds zijne verzoening met Nieuwenaar kan zijne oprechtheid hinken en de Graaf is een te wel verstandig Heer om in zijn particulieren dienst te nemen een persoon, die rechte voort prejudiciabel zou zijn geweest aan zijne belangen.’</p>
<p>‘De Graaf is verblind in dit opzicht en wil de waarheid niet zien. Ik heb het u reeds gezegd en zoo gij, als ik, getuige waart geweest van de wijze waarop Zijne Excellentie ons het woord benam, toen we hem inlichten wilden, ge zoudt zelf bijstemmen,
<pb n="356"/>dat de doling daarin Zijne Excellentie verkeert moedwillig is, en... uiterst periculeus daartoe;... de jonge Doctor staat op een goeden voet bij den Advocaat van Holland, tijdens zijn verblijf te 's Hage ging hij bij dezen in en uit. Broeder Corput heeft het mij verzekerd, die gelijktijdig met hem aldaar in commissie was en die te dier oorzake zijne conversatie heeft gemeden.’</p>
<p>‘Toch houde ik zijne culpabiliteit nog niet voor uitgemaakt,’ zeide Bastingius.</p>
<p>‘Moet de jonge Doctor wachten tot deze Heeren het onderling eens zijn?’ vroeg Huibert Berck met zekere ironie, zich naar zijne moeder keerende.</p>
<p>‘Verzoek hem hierheen te komen,’ besliste Mevrouw Berck; zij hoopte dat de kerkdienaren de bescheidenheid zouden hebben zich te verwijderen, liever dan samen te blijven met iemand over wien zij zulke twijfelingen hadden geuit... doch zij bedroog zich. Servatius Nearanus had al te veel wantrouwen op den ‘suspecten collega,’ om niet zeer nieuwsgierig te zijn naar 't geen hij hier kwam doen; hij had daarbij strijdlust genoeg en meende strijdkrachten te over te bezitten, om niet de gunstige gelegenheid aan te grijpen zich met dezen vijand zijner gevoelens te meten en Bastingius, minder bevooroordeeld, achtte de ontmoeting zeer geschikt om uit eigene oogen te kunnen zien. Daarbij, Doctor Jeremias Bastingius, nu een openlijk en moedig voorstander van Leycester's partij, was later zeer wel gezien bij Barneveld en de Staten van Holland, bewijs dat hij een zeker <hi rend="i">esprit de conduite</hi> moet gehad hebben, om zich van uitersten te onthouden, ook nu achtte hij het van goede diplomatie, om zich met den persoon, dien de Graaf nu eenmaal in gunst genomen had, niet op een voet te zetten van hem te mijden, zoo het toeval hen samenbracht. Toonde de jonge Doctor vijandelijke gezindheid, dan zou hij weten wat hem te doen stond; ‘tot zoolang,’ sprak hij zacht tot Nearanus, ‘moest men om Mylord te believen, den singulieren ambtsbroeder een goed gelaat toonen,’ en in stilte verheugde hij zich dat Corput niet tegenwoordig was, wiens heftig en naijverig karakter van geenerlei bedenking of terughouding zou willen weten.</p>
<p>Huibert leidde nu Gideon binnen. Een weinig ontstemd over de ontdekking, dat de jonge Hollandsche Heer toch tot de dienaren van den Graaf scheen te behooren, had hij hem niet meer
<pb n="357"/>toegesproken dan om hem te zeggen wie hij zou aantreffen; toch had hij het goed verstand gebruikt om hem te verzwijgen wat er verder was voorgevallen.</p>
<p>Mevrouw Berck ontving den jongen Doctor beleefd, doch, uit aanzien van het gehoorde, met eenige gedwongenheid. Gideon overhandigde haar een brief, dien zij verzocht te mogen inzien.</p>
<p>De Predikanten, na een deftigen, maar strakken groet gewisseld te hebben, namen hunne stoelen weer in, als lieden die besloten zijn te blijven. Huibert bleef ook, deels uit nieuwsgierigheid, deels uit belangstelling. Gideon, wetende wie hij vinden zou, had zich op alles voorbereid en zelfs was het hem niet ongevallig, dat hij reeds bij zijne intrede in dat huis helderheid zou verkrijgen over de wijze waarop hij met die Heeren zou kunnen omgaan.</p>
<p>Eene wijle heerschte er een gedwongen zwijgen, dat Jeremias Bastingius afbrak, met zich tot Gideon te wenden.</p>
<p>‘Is er nieuws op 't Hof, Heer Doctor?’ vroeg hij op den toon waarmede men uit wellevendheid een gesprek inleidt.</p>
<p>‘Niet dat ik wete,’ hernam Gideon blijkbaar verlegen, want hij wilde niet dat men zijn antwoord voor het afweren van het onderhoud zou nemen, ook, zich een weinig bezinnende, hernam hij: ‘de Kanselier van Gelderland is aangekomen en er is Staatsraad gehouden.’</p>
<p>‘Weet men ook, of Mylord besloten is zich tot de vergadering der Algemeene Staten te wenden om voorziening in de dringendste zaken ondanks de weinige leden die er zijn aangekomen?’</p>
<p>‘Wel mogelijk, maar ik heb er niets van gehoord, welwaarde Heer!’</p>
<p>‘Verschoon me, geleerde Heer Doctor, de ignorantie die gij pretendeert is niet aan te nemen,’ hernam Bastingius, half lachend, half verwijtend, ‘dit is de groote kwestie van het oogenblik; in de stad spreekt men van niets anders en ik beelde mij in dat men op 't Hof daar over in sterke spanning moet zijn.’</p>
<p>‘Ik heb daar waarlijk niets van bespeurd,’ hernam Gideon met eenige verlegenheid en nadenkende hoe hij het gesprek op een ander onderwerp zou overbrengen.</p>
<p>Bastingius zweeg en haalde de schouders op. Nearanus sprak tot hem halfluid:</p>
<p>‘Och broeder! we hebben ongelijk den geleerden Heer Doctor te ondervragen; zijne positie bij Mylord verhoogt hem dus, dat hij niet kan afdalen om met ons oningewijden over de zaken te spreken.’</p>
<pb n="358"/>
<p>Bastingius maakte eene gemelijke beweging tegen Nearanus, maar Gideon hernam glimlachend:</p>
<p>‘Als hier van oningewijden sprake is, dan ben ik het, mijne Heeren. Ik houde zeer weinig correspondentie met de staatsluiden die den Graaf omringen en voor mij zelf ben ik dus onbedreven in de publieke zaken van den dag, dat ik hetgeen bijgeval te mijner ooren komt, niet dan met moeite zou weten te ontwaren en, ik beken ulieden, die moeite is mij te veel.’</p>
<p>‘Gij leeft dus gansch en al in de letteren en in de theologie?’ vroeg mevrouw Berck, ‘naar ik zie uit den brief van mijn vriend?’</p>
<p>‘Zooveel ik maar eenigszins kan, ja Mevrouwe!’</p>
<p>Bastingius begreep, dat Gideon zijne redenen kon hebben om zich te Dordrecht buiten alle bemoeiing der politiek te houden, maar Nearanus hield zich niet voldaan met die verklaring.</p>
<p>‘Tot Utrecht hieldt ge u doch niet zoo vreemd aan de openbare zaken, Heer Doctor!’ sprak hij scherp.</p>
<p>Bastingius verschoof zijn stoel van ongeduld over den uitval, maar Gideon hernam zachtmoedig:</p>
<p>‘Welwaarde Heer! gij vergist u, zoo ik mij niet bedrieg hoort tot de dingen, die men te Utrecht tegen mij heeft, ook de beschuldiging dat ik mij de openlijke wereldsche belangen der gemeente niet genoeg zou aangetrokken hebben.’</p>
<p>‘Toch wel genoeg om u te vertoonen te midden van eene volksbeweging en die te leiden door uw invloed, tot welk doel zult gij zelf beter weten dan iemand anders, alleen het feit is van groote bekendheid en het te loochenen zou van uwe zijde, mijns bedunkens, geen bewijs zijn van de zuiverheid dier bedoelingen...’</p>
<p>‘Broeder Servatius!’ viel nu Bastingius in, ‘ik ben uw jongere, maar ik moet u vermanen, dat gij spreekt en handelt tegens de liefde; de Heer Doctor hier staat niet voor eene vergadering der consistorie, dat gij recht zoudt hebben hem iets te verwijten of te ondervragen.’</p>
<p>‘Wees gedankt voor de goede intentie, welwaarde Heer!’ sprak Gideon tot Bastingius, ‘alleen ik acht het geen verwijt, zoo men mij herinnert dat ik door mijn invloed vrede heb helpen stichten en bloedstorting tusschen poorters heb mogen voorkomen. Wat overigens het gebeurde, of liever het <hi rend="i">bedoelde</hi> tot Utrecht aangaat,
<pb n="359"/>ik kan daarvan geene ophelderingen geven zonder personen en praktijken aan den dag te brengen, daaraf noch het oordeelen noch het aanwijzen aan mij staat, doch... die de Heer zal richten. Ook ben ik wel besloten daarop te zwijgen, al is 't, dat verdenking zoo doende op mijn hoofd blijft drukken en al zie ik mij door valschen schijn op allerlei wijze in naam en achting verkort.’</p>
<p>Huibert, die tegenover Gideon was blijven staan, ging nu schielijk naar hem toe.</p>
<p>‘Mijnheer!’ sprak hij met levendigheid, ‘ik weet niet recht wat men u aantijgt en waarvan men u verdenkt, maar uit uwe wijze van hooren en spreken licht mij blanke onnoozelheid toe en zoo ge 't met mijne achting, met mijne vriendschap voor lief neemt, vergunt mij dan u de hand te bieden met verzekering van beiden.’</p>
<p>Mevrouw Berck zag met een glimp van moederlijke vreugde op haar zoon; die trek van zijn goed hart, al mocht het er niet een zijn van voorzichtigheid, verheugde haar. Gideon nam zijne hand en drukte die met hartelijkheid.</p>
<p>‘Ik neme zeer van harte uwe aanbieding aan, mijnheer Berck, en hoop u te toonen, dat ik die hoogelijk waardeer.’</p>
<p>Het was Bastingius aan te zien, dat hij Gideon iets dergelijks had willen zeggen, doch het strak en koel gelaat van Nearanus hield hem terug van die goede beweging des harten; een kerkdienaar werd te dier tijde door zijne collega's lichtelijk gewantrouwd en hij wilde niet ‘suspect zijn van tolerantie’ omtrent zoo ernstige beschuldigingen als er tegen Doctor Florensz waren ingebracht.</p>
<p>Gideon raadde iets van die aarzeling; hij oordeelde dat hij nu goede gelegenheid had om zich met hen te verklaren en dat zijn tijd van spreken gekomen was. Hij had opgemerkt dat zij vrij gul waren geweest met hem zijn doctoralen titel te geven, maar dat het vertrouwelijke ‘collega’ nog niet over hunne lippen was gekomen en dit verzuim van eene gewoonte, die ze anders zelden nalieten, nam hij als aanleiding om te zeggen: ‘Ik zie, welwaarde Heeren, daar is tusschen ons nog gansch geene verbroedering. Ik voor mij zou dat anders wenschen, doch gij onderstelt dat er tusschen ons verschil van opiniën is heerschende, daarover men niet zoo losweg mag heenstappen, en... 't is niet aan mij om hier dringend te zijn, schoon ik u zou mogen wijzen op het exempel van
<pb n="360"/>den Heer, die van alle Zijne Discipelen geene volkomene eenstemmigheid heeft geëischt, allermeest ziende op het vast geloove in Hem; dat geloove nu 't welk in u is, is ook in mij, al is 't, dat we van meeninge verschillen hoe dàt uit te drukken in het leven, zonderling bij de exercitie van ons leeraarsambt; doch dit daar gelaten, ik wil uwe consciëntiën niet overrompelen, waar gij dus doende meent wèl te doen - ik heb alleen, nu Gods voorzienigheid, die iedere onzer schreden leidt, ons hier samen heeft gebracht, eene enkele groote gunst van ulieden af te bidden, die ik wel vragen mag in den naam van dien Heer, wiens dienaren wij zijn...’</p>
<p>‘Op welke gunst doelt gij, geleerde Heer Doctor?’ vroeg Bastingius levendig. ‘Gij zult ons bereid vinden u te verplichten in alles wat niet met onze bediening strijdt.’</p>
<p>Nearanus stemde toe met een hoofdknik.</p>
<p>‘Ziet, mijne Heeren,’ hernam Gideon, ‘ik hecht aan mijne betrekking bij den Graaf... zonderling in deze oogenblikken.’</p>
<p>‘Niet vreemd!’ viel Nearanus in, Bastingius aanziende, die zich van een glimlach niet kon onthouden over de naïveteit van deze bekentenis, maar zijn schertslust werd bedwongen, toen de spreker er met denzelfden eenvoud bijvoegde: ‘en deze, de eerlijkheid dwingt mij het u te laten doorzien, hecht er aan dat ik daarin blijve en is welgezind mij te handhouden, ondanks mogelijke tegenkanting...’</p>
<p>Nearanus werd zichtbaar verlegen en Bastingius wilde iets antwoorden, maar Gideon voorkwam hem met te zeggen: ‘doch het is mij niet onverschillig <hi rend="i">hoe</hi> ik blijve. De plaats die ik inneem aan de zijde van Mylord was ledig; ik heb daaruit niemand verdrongen zooveel ik wete, noch zal daar iemand in den weg staan, dit zij ter bevrediging van hen, die iets diergelijks zouden mogen vreezen.’</p>
<p>Nearanus kleurde, Bastingius verbleekte, het was hen of de jonge Doctor hen in 't harte had gelezen; zij moesten het zelve bekennen, <hi rend="i">deze</hi> onrust kwelde hen beiden het allermeest.</p>
<p>‘Maar ik weet, dat ik hiermede voor ulieden niet genoeg heb gezegd en dat deze zorge voor u niet de zwaarste is; ik ben, leider! onder verdenkingen die uw onwil tegen mij moeten opwekken; het belangt punten, waarop gijlieden als trouwe en welijverige dienaren, zoo van de Kerke en hare belangen als van
<pb n="361"/>Zijne Excellentie, niet onverschillig kunt zijn en waarop ik mij niet mag, veellicht niet kan rechtvaardigen, zoo kon daar tusschen ons strijd ontstaan, zoo haast wij ons op eenige plaatse samentreffen en dat zal veelmaals moeten zijn, staande het verblijf van Zijne Excellentie alhier; dat zou botsingen kunnen geven en moeielijkheden veroorzaken, die ik om wichtige redenen en niet het meest om mij zelfs wil zou wenschen te vermijden; daarom bid ik u dit eene: verdraagt mij als een vreemde, waar gij het niet recht oordeelt mij als een broeder aan te nemen. Zoolang mijne handelingen verdacht, mijne gevoelens misvertrouwd worden en ik mij op dat alles niet zuiveren kan, mag ik ook zelfs die broederlijke liefde niet vragen, hoe gezind ik zijn zou die te geven; maar de verdragelijkheid, die men een vreemde schuldig is, die mag ik toch inroepen, ziet gij, voor een vreemde, voor een reizende heeft men immers licht zooveel goedwilligheid, om niet juist de verschilpunten op te halen, als men weet dat daar nog zooveel is, waarover men het eens kan zijn, ja eens zijn <hi rend="i">moet,</hi> zoo de ware liefde Christi in ons is? Voor een vreemde heeft men toch wel genoeg hoffelijkheid om hem de korte uren samenzijns niet nutteloos en ijdellijk te verbitteren, om hem zijn werk zonder stoornis te laten volvoeren, vooral als men ziet, en gijlieden zult dat zien van mij, dat hij het onze bevordert, zonder daaraan eigenmachtig de hand leggen? Wat dunkt u, mijne Heeren, zoudt gij op dien voet niet met mij willen omgaan... zoo vaak de omstandigheden ons samen voeren? Wilt gij dien bond des vredes niet met mij treffen?’</p>
<p>‘Neen!’ riep Bastingius, ‘ik wil u niet verdragen als een vreemde, ik wil u broeder noemen en als een broeder liefhebben; <hi rend="i">ego neminem damno in quo aliquid Christi reperio</hi>,<note n="1)" place="foot">“Ik verdoeme niemand in wien ik iets van Christus bespeur.” Nauwelijks zou ik die woorden durven leggen in den mond van een kerkdienaar uit dien tijd, <hi rend="i">die van zijn tijd was</hi>, zoo Bastingius ze niet zelf had gesproken en wel bij gelegenheid dat de stellingen van den Scheurzieken Herman Herberts moesten veroordeeld worden.</note> en allerminst iemand die mij op zulke wijze te voren komt.’ Toen, Gideon de hand biedende, vervolgde hij: ‘het kan tusschen ons niet de vraag zijn van vrede treffen, maar van vrede houden... en mij aangaande zal dat zoo zijn.’</p>
<pb n="362"/>
<p>‘Mijn hart is niet slechter dan dat van Doctor Jeremias,’ zeide Nearanus, ‘maar ik voor mij gevoele geene vrijheid den broedernaam in zulken zin te geven aan een daarvan de sprake gaat dat hij om wichtige oorzaken uit zijne kerkelijke bediening zou zijn ontzet, noch daartoe, beloofd hebbende en mij gehouden achtende de waarheid te belijden, te mainteneeren en vooruit te zetten, en niet wetende in hoeverre uwe opiniën zijn strijdende met de gezonde leere, mag ik het zwijgen over verschilpunten niet toezeggen, zonderling niet, waar dit zou worden gevraagd door een dien ik als ambtsbroeder had te erkennen, maar zoo het de kwestie is, den geleerden Heere Doctor, als <hi rend="i">vreemde</hi> inschikkelijkheid te bewijzen en om des vredes wille het ontijdelijk ophalen van verschilpunten te mijden... dat mag ik aannemen en daarop mag ik mijn woord geven, ik wil dat volgaarne, en nog wel iets daarboven, sinds uwe zachtmoedigheid, vromigheid en goedrondheid, mijn gemoed hebben overweldigd en, om te bewijzen, dat mijne verzekeringen geene ijdele klanken zijn, zoo wil ik u wel belijden, dat mijn aanval van zooeven, was onbehoorlijk, ontijdig en niet geheel in den geest der christelijke bescheidenheid jegens een vreemde; want ik versta het als gij zelf, hetgeen men in een vreemde kan aanzien en bedekken, mag men niet verschoonen in een ambtgenoot, dien men als broeder zou moeten groeten; zoo scheen ik harder dan mijn collega Jeremias, ofschoon mijne meening niet slechter is. Wil het met deze ontschuldiging voor lief nemen.’</p>
<p>‘Zoo doe ik volgaarne en met dank voor de gulle belijdenis. Wees zeker, dat ik gansch geen gedenken houde van het voorgevallene, dan alleen om uwe oprechtheid te waardeeren, die liever voorwaarden maakt dan de zulke aan te gaan die zij niet gelooft te kunnen houden. Te weten wat men in elkander zal vinden is reeds eene groote stap tot goede verstandhouding, dunkt mij!’</p>
<p>‘Ik wensche zeer van harten, dat zij meer en meer tusschen ons mag komen en blijvend zijn,’ eindigde Nearanus.</p>
<p>‘Voor de andere Collega's stel ik mij geen borg,’ fluisterde Bastingius Gideon in.</p>
<p>‘Ik wil hopen, dat de Heer mij ook den weg zal openen tot hunne harten.’</p>
<p>‘Mij dacht,’ sprak Mevrouw Berck, verheugd over de wending,
<pb n="363"/>die dit tooneel had genomen, ‘dat de Heeren nu gezamenlijk mij de eere moesten doen met ons het middagmaal te nemen.’</p>
<p>Gideon nam de uitnoodiging aan.</p>
<p>‘Wij hebben te twee uren consistorie,’ merkte Nearanus aan en sprak daarop eenige woorden zacht tot Bastingius, die toestemmend knikte.</p>
<p>‘Wellieve Heer Doctor,’ zeide hij tot Gideon, ‘geef ons, vindt gij den eisch niet te onbescheiden, al aanstonds een blijk van uw goeden wil en licht ons voor in eene moeilijk quaestie, Mylord betreffende. Zijne Excellentie heeft reeds vroeg in den ochtend den Heer Hofmeester mij gezonden om naar zekere armen te vernemen en verlangde teffens dat we eene lijst zouden opmaken van zoodanige nooddruftigen in de gemeente, als wij zijne weldaden waardig achtten. Wij oordeelen dat eene zonderlinge goedheid van den Graaf, doch vinden ons wel wat verlegen hoe daarin te handelen, zijnde het getal der behoeftigen zeer aanzienlijk en de meesten daaronder wel hulpe waard.... wij weten dus niet welke mate daarin te houden. Ongetwijfeld heeft de Graaf zich met u op dat punt besproken.’</p>
<p>‘Toch niet, maar het verblijdt mij te hooren dat zijne Excellentie dien maatregel genomen heeft.’</p>
<p>‘Gij zijt toch wel in staat ons eenige opheldering te geven, of die van den Graaf te vragen, dat we weten hoever we gaan kunnen.’</p>
<p>‘Maar mijne Heeren! ge hebt vrijen toegang tot Zijne Excellentie, waarom zoudt gij daarvan geen gebruik maken om die zaak zelve te bespreken?’</p>
<p>‘Wij vreezen onbescheiden te zijn en wij meenden dat dergelijke zaken van nu aan tot uw ambt behoorden.’</p>
<p>‘Och neen! dat bepaalt zich simpellijk binnen 't Hof en tot eenige particuliere liefdewerken daarbuiten. Als vreemdeling ben ik te weinig bekend met de plaatselijke aangelegenheden der gemeente, om mij daarmede te bemoeien, en mij dunkt ze zijn nu in de beste en meest vertrouwde handen; de Graaf zelf verstaat het aldus, als gij ziet! Toch mag ik u gerustelijk aanbevelen onbekrompen te werk te gaan bij uwe opgave. Mylord heeft een ruim hart voor de armen en vrij aanzienlijke sommen tot liefdegaven bestemd, zonderling hier te Dordrecht. Verlangt gij echter mijne tusschenkomst tot meerdere verzekerd-<pb n="364"/>heid, ik stel mij tot uw dienst, in dit als in meer. Alleen gelieft te considereeren, dat er in uwe verhouding tot den Graaf niets is veranderd, noch zal veranderen en of het dus niet beter is dat ik mij onthoude.’</p>
<p>‘Gij zijt uiterst omzichtig en nauwgezet,’ hervatte Bastingius, hem aanziende met een blik, als hoopte hij door het oog hem in 't harte te lezen.</p>
<p>Gideon antwoordde rustig, maar vast: ‘Ik moet dàt zijn uit goede oorzaak en ik beelde mij in dat gij in mijn geval wezende, niet anders zoudt handelen.’</p>
<p>Bastingius haalde de schouders op. ‘Ik durf daarop niet zoo vrijmoedelijk “ja” zeggen, doch gij zult gelijk hebben, het zal zóó beter zijn. Alleenlijk zult ge hier op die wijze wel immer vreemde blijven en er moeizaam toe komen tot de onzen te worden gerekend.’</p>
<p>‘Hoe zou men mij oordeelen, zoo ik mij aan ulieden kwam opdringen als lid van 't gezin?’</p>
<p>‘Wederom moet ik toegeven, dat gij gelijk hebt. Maar ik kan niet nalaten mijne spijt uit te spreken, dat het alzoo moet zijn!’</p>
<p>Servatius Nearanus viel hier in met de vraag: ‘of Doctor Florensz goed vond, dat men aan de beslissing der consistorie overliet, of men zich in dezen al dan niet van zijne tusschenkomst zou bedienen?’</p>
<p>‘Doe daarin zooals gij verkiest,’ hernam Gideon, wel wat verschrikt, dat men van zoo eenvoudige zaak eene kerkeraads-quaestie ging maken; in verbeelding zag hij reeds heel den lastigen nasleep van twistvragen en bedenkingen te zijnen aanzien, die de beraadslagingen op dit punt moesten ten gevolge hebben; hij voelde dat hij eene fout had begaan door al te groote voorzichtigheid en tegelijk, hoe moeielijk het hem zijn zou zich voor meerdere misgrepen te wachten, bij de verhouding waarin hij nu eenmaal was geplaatst tot die Heeren. Leycesters wereldwijsheid had dat wel goed gezien, dat halve maatregelen hier zeer onzeker waren en dat volstrekte afzondering of een openlijk en onbetwist maatschappelijk overwicht het éénige was dat hem eene houdbare stelling kon geven ten aanzien van zijne ambtgenooten. Maar Gideon had geene vrijheid gevonden dien wenk op te volgen, al moest hij ook bij zijne eerste schrede op den gekozen weg ervaren, dat het gansch geene rustige, gansch geene gemakkelijke zou zijn.</p>
<pb n="365"/>
<p>Het was of de slimme Bastingius iets raadde van hetgeen bij Gideon omging; hij voerde hem een weinig ter zijde en sprak halfluid: ‘In uw staat wezende, zou ik mij de handen wat al te zeer gebonden achten... en bij uwe stipte nauwgezetheid om u aan zoodanige beperking te houden, moet uw werkkring wel niet zeer uitgebreid zijn?’</p>
<p>‘Die is mij ruim genoeg!’ hernam Gideon wat kort en wat verstrooid.</p>
<p>‘Eilieve! iemand van uwe studiën, van uwe gaven!... gij maakt mij niet diets dat gij u daarmee vernoegen zoudt! maar niet waar, het zal daarbij niet blijven?’</p>
<p>‘Zeer zeker zal het, wat meent gij dan toch, welwaarde Heer?’ vroeg Gideon, verontrust om die achterdocht.</p>
<p>‘Wel, als het plan van Mylord, om de Leidsche universiteit naar Utrecht te verplaatsen, eens beslag krijgt... zie ik komen dat gij...’</p>
<p>‘Gij ziet niets komen, Heer Doctor,’ hernam Gideon levendig; ‘dat gansche plan van den Graaf, of... van anderen is al lang verworpen en zal nooit weer worden opgevat, en wat mij belangt... ik achte gij ziet voor een ander wel wat heel ver vooruit.’</p>
<p>‘Zoo ik mis zag, verschoon me en belg u niet over de onderstelling; daar steekt geen kwaad in dat een kloek en welgeleerd man rondziet hoe zijne kennis en krachten nuttelijk te besteden!’ zei Bastingius hoffelijk, ‘maar ik zie <hi rend="i">niet</hi> mis,’ dacht hij in zich zelf, ‘ik zie alleen wat scherp.’ En toch, wij weten het, hij had mis gezien. Zonderling! dat hij, die een schrander en welmeenend man was, liever allerlei scherpzinnige gissingen maakte over eens anders bedoelingen, dan die ééne treffende waarheid te vatten, dat hier aan hooger geestelijke roeping werd gehoor gegeven, waarbij alle andere berekeningen en overleggingen moesten ter zijde vallen, maar dat kwam, omdat hij zelf, het meest aanschouwende wat voor oogen lag, het meest bedenkende hetgeen hij de groote kerkelijke belangen noemde, vergat op te merken dat de kracht van de evangeliebediening niet juist lag in de ruimte, maar in de diepte en dat, waar het de vraag kon zijn van de winst eener enkele ziel voor dat Koninkrijk der Hemelen, dat niet komt met uiterlijk gelaat, het geenszins eene te bekrompene taak was ook voor den allerbekwaamste en meest begaafde, om zich daaraan geheellijk te wijden. Omdat hij dit niet begreep, was
<pb n="366"/>Gideon hem een raadsel dat hij op vrij onbarmhartige wijze trachtte op te lossen.</p>
<p>Nearanus had zich inmiddels met de vrouw des huizes onderhouden. Als vanzelve was hun gesprek gekomen op den Graaf en zijne prijselijke weldadigheid en mevrouw Berck merkte aan dat deze wel een werkdadig Christen bleek te zijn, dat zij de overtuiging had, dat hij niet gaf van zijn overvloed.</p>
<p>‘<hi rend="i">Certeyn</hi>, de Graaf is boven onzen lof verheven in alle deze dingen,’ had Nearanus geantwoord, ‘ook is 't aan ons al voor hem te doen wat in ons vermogen is en daarnevens hem dagelijks en dringend Gode aan te bevelen in 't gebed en de gemeente van den stoel te vermanen hem te eeren en te gehoorzamen uit alle macht.’</p>
<p>‘Mij dunkt zoo stichtelijke aanbeveling is voor groot geld niet te duur gekocht,’ ontviel Huibert met wat spotlust.</p>
<p>Gideon en Bastingius hadden zich nu weer naar mevrouw Berck gewend en de eerste had zoowel het spreken van Nearanus als de aanmerking van Huibert verstaan.</p>
<p>‘De weldaden van Zijne Excellentie hebben zekerlijk de verdienste van uit een christelijk gevoel van verplichting voort te komen,’ sprak hij tot Huibert, ‘mistrouwen in dezen zou hem grootelijks onrecht doen, maar toch,’ vervolgde hij tot de predikanten gewend, ‘acht ik het beter bij hem zelf daaraf niet met al te veel ophef en lofspraak te gewagen.’</p>
<p>‘Wij meenen bevonden te hebben dat dit Zijne Doorluchtigheid gansch niet ongevallig was,’ sprak Bastingius.</p>
<p>‘Dat is wel mogelijk, maar de fijne geur van een liefdewerk vervliegt bij den walm van zulken wierook.’</p>
<p>Nearanus oordeelde: ‘waar de Graaf zooveel deed, was het aan hen zich dankbaar te toonen.’ Gideon repliceerde dat men dit het best kon doen door de stille bewustheid van zulke daden te eerbiedigen. Men werd het hierover niet eens, dat niet te verwonderen was; want zij zagen in Leycester den Gouverneur-Generaal, naar wiens gunsten en welgevallen men moest trachten; Gideon zag in hem den zondaar die gered moest worden, en wien men vermijden moest een hoog gevoelen van zich zelf te geven. Maar daar alles gezegd werd in bedekte woorden en in minzame vormen, scheidde men diens ondanks in vrij goede verstandhouding en niet zonder dat er beleefdelijk het verlangen werd uitgesproken naar eene volgende ontmoeting. Zoo had dan, om het
<pb n="367"/>zoo eens uit te drukken, de eerste schermutseling plaats gevonden tusschen Gideon en zijne Dordtsche collega's; als wij gezien hebben, had hij moedig front gepresenteerd en zelfs voor het oogenblik een belangrijk voordeel behaald, en toch moest hij zich zelf afvragen of zijne oogenschijnlijke zegepraal niet de voorteekenen van eene nederlaag insloot; de wapens waren te ongelijk; hij mocht de zijne niet gebruiken en zij hadden al de voordeelen van een vast terrein; voorshands echter had hij de voldoening van den Graaf te kunnen aankondigen, dat hij met de ‘ambtsbroeders in goede termen stond’ na eene eerste ontmoeting.</p>
<p>‘Dat jonge mensch is me wonder wel meegevallen,’ zei Nearanus, zoo ras hij zich met Bastingius op straat bevond. ‘'t Zou voorwaar spijtig zijn, zoo hij niet terugkwam van zijne erreuren en valsche inzichten omtrent de goede cause en gij hadt wel gelijk, lieve broeder, van voorbarige onrust over hem in ons te misprijzen. Deze hier is het niet die ons zal schaden bij den Graaf of ons in de publieke zaken den voet zal dwars zetten; hij mist tot het een als tot het ander ten eenenmale de geschiktheid.</p>
<p>‘Dat heb ik nog niet onderkend. Schoon ik u toegeef, dat we het kwade niet van hem te duchten hebben, omdat... omdat hij van vromen zin is en het kwade niet wil! Maar, mijns bedunkens, heeft hij wel blijk gegeven van groote behendigheid, toen hij ons zoo fijntjes heeft laten doorzien, dat we niet ondernemen moesten hem bij den Graaf te schaden en bovenal, toen hij ons zoo juist de grens heeft afgebakend waarop wij elkander kosten naderen, met het “niet verder” er bij. Het komt mij voor dat hij ons wel altijd op dien afstand zal houden...’</p>
<p>‘Hij schroomt zich op te dringen; dat blijkt uit alles.’</p>
<p>‘Hm ja! hij zondert zich af; “en die zich afzondert tracht naar wat begeerlijks,” zegt de prediker... maar wat is zijn begeeren?... ziedaar de kwestie!’</p>
<p>‘Ik heb dat alles zoo niet opgemerkt. Ik vond hem goedwillig, argeloos.’</p>
<p>‘De man Gideon is zachtmoedig... maar... bedekt.’</p>
<p>‘Zijne lijdzaamheid valt te prijzen en ik meende, gij hebt hem getuigenis gegeven dat de liefde Christi wel in hem is, lieve broeder,’ hervatte Nearanus, zijn collega wat twijfelend aanziende.</p>
<p>‘Ik meene ook niet van anders, maar... de belangen der broederen schijnen hem niet uitermate zeer te bekommeren.’</p>
<pb n="368"/>
<p>‘Zoo acht ge, dat het maar beter is hem niet in onze aangelegenheden te emploieeren?’</p>
<p>‘Hij heeft mij duidelijk te kennen gegeven, dat men hem <hi rend="i">dienst</hi> zal doen met zijne diensten niet aan te nemen. En toch, wellieve collega, toch geeft hij mij zijns ondanks den indruk, als stond van deze dingen het geven en het weigeren aan hem.’</p>
<p>‘Als het er zoo mee gelegen is, dan dienen wij toch wat nauw op hem te letten.’</p>
<p>‘Ei neen! ik geloof zoo iets niet gezegd te hebben,’ hervatte Bastingius gemelijk, ‘ik bedoelde, men behoort zekere circonspectie met hem te gebruiken; men moet hem zachtelijk zien te winnen en hem zoeken af te brengen van dat opzet om zich zoo ter zijde te houden!’</p>
<p>Hier eindigde hun onderhoud; ze stonden voor het huis, waar de bijeenkomst van den kerkeraad zou plaats hebben.</p>
</div>
<div type="chapter">
<head rend="h3">VIII. Vervolg.</head>
<p>Zoodra de predikanten vertrokken waren, had Huibert Berck zich willen verwijderen om den jongen Doctor met zijne moeder alleen te laten, doch tot zijne bevreemding hield deze hem terug, met de verklaring dat zijn bezoek niet eeniglijk de Vrouwe des huizes gold, maar ook wel degelijk de jongelieden.</p>
<p>‘Ik kan mij dat begrijpen, welwaarde Heer! Vreemde in onze stad, gebreekt het u buiten 't Hof wis aan gezellig verkeer; mocht mijn Huis u konnen geven wat gij zoekt... aan mij zal het niet liggen, zoo 't geviel, dat ge u misgistet, doch ik vrees dat niet. Wij hebben hier tot Dordrecht een schoonen krans van geestrijke, konstrijke en minnelijke joffers en van brave konstenaars, en vlijtige beoefenaars der letteren en der nobele poëterije en zij hebben steeds de gevalligheid mijne noodiging niet te versmaden... kon het u aangenaam zijn, zoo zou ik nog voor dezen avond...’</p>
<p>‘Zeer dankbaar voor zooveel goedwilligheid, mevrouwe; later, zeker, ik ontken het niet, zou het mij vreugd geven al zulke kennissen te maken; want ik ben geenszins wars van recreatie en beweeg mij gaarne in zulken kring, waar de geest zich scherpt
<pb n="369"/>aan het vernuft van anderen en 't hart zich opent onder gullen jolijselijken kout; alleen dit later, zoo het zijn mag. Ik verlang eerst de kennis te maken van het gezin, zonderling die van uwe gast, Jonkvrouw Ludovica van Meetkerke...’</p>
<p>‘Gij hebt gelijk; de Kolonel schrijft mij zoo iets; hij wenschte dat gij den weg mocht vinden tot het vertrouwen zijner dochter,’ hernam Mevrouw Berck.</p>
<p>‘Oef! waar wil die heen?’ dacht Huibert, en vestigde een argwanenden blik op Gideon, terwijl hij sprak: ‘Zoo gij om Ludovica komt, Heer Doctor, wees dan gewaarschuwd, ge komt te laat.’</p>
<p>‘Hoe! ze zou niet meer hier zijn?’ vroeg Gideon, die zijne bedoeling niet vatte.</p>
<p>‘Dat niet; ze is op een pleiziertoertje met Dordtsche joffers en Engelsche <hi rend="i">gentlemen</hi>, God betere 't! over een half uur komt dat lustige troepje hierheen en gij kunt uwe zedige oogen verklaren aan 't fraaie tafereel; doch ik meene, zoo gij u bijgeval in beweging hadt gezet om deze joffer het hof te maken, ge zoudt een ijdelen gang doen.’</p>
<p>‘Wees gerust, Mijnheer Berck,’ hernam Gideon met een glimlach, ‘van mij kan hier wel geene sprake zijn, ik ben gehijlikt.’</p>
<p>‘Mijne <hi rend="i">rust</hi>, Mijnheer, zal er niet bij winnen of er een vlieg meer of min om die kaarse fladdert, om daarvan is geen profijt weg te dragen dan verzengde vleugels,’ hernam Huibert wat bits.</p>
<p>‘Geef toch niet te veel gehoor aan de woorden van mijn zoon, welwaarde Heer,’ viel mevrouw Berck in, ‘zijne tonge valt wat bijtend, maar zijn hart is goed als gij gezien hebt.’</p>
<p>‘Integendeel, Mevrouwe, veroorloof mij zeer scherp te luisteren naar 't geen Mijnheer uw zoon mij wil mededeelen: ik heb singuliere belangstelling in alles wat Jonkvrouwe van Meetkerke aangaat, zonderling als Mijnheer Huibert Berck het mij zegt; lasterzucht kan ik uit dezen mond niet wachten,’ eindigde hij met ingenomenheid op Huibert ziende.</p>
<p>‘Maar een onbedachten uitval, een overijld spreken zooveel te meer,’ merkte de moeder aan.</p>
<p>‘Mits een haastig woord waarheids tolk zij, zie ik daar zooveel kwaads niet bij,’ hernam Gideon; ‘dus Mijnheer, wil mij verklaren, wat gij houdt van een los gerucht dat mij ter oore kwam, als zou Sir William Edmund staan naar de liefde dier Jonkvrouwe met groote kans van winst?’</p>
<pb n="370"/>
<p>‘Hoort ge 't, moeder, hoort ge 't?’ riep nu Huibert met eene stem, waar de hartstocht in trilde en met een gloeienden blos op de wangen, ‘nu moet men het hier van anderen hooren wat men niet met eigen oogen wil zien! nu gaat de sprake daaraf al vast om in 't Hof. Wis pronkt en bralt de <hi rend="i">gentleman</hi> met zijn conquest, met zijn roof!’</p>
<p>‘Zoo 't een roof is, Heer Huibert, wie is dan de beroofde?’ vroeg Gideon levendig, terwijl hij hem doorgaand opmerkzaam gadesloeg.</p>
<p>Huibert scheen een rasch antwoord op de tong te hebben, maar toch hij weerhield zich, zwijgend zag hij op Gideon met gefronsde wenkbrauw en verbleekte terwijl hij sprak.</p>
<p>‘Uit welk recht doet gij die vraag, Mijnheer? zendt veellicht Leycester u als spie in ons huis, ter bate van zijne <hi rend="i">gentlemen?</hi>’</p>
<p>‘Huibert! Huibert!’ riep Mevrouw Berck in diepgaande onrust, ‘de razernij overvalt u weer! eene zulke verdenking te uiten tegen een vromen en weerdigen Heer als dezen!’</p>
<p>‘Zeg geen hard woord tegen uw zoon, Mevrouw, prijs veeleer zijn spitsvondigen geest; hij heeft een deel der waarheid uitgevonden. Ik ben hier om spie te zijn, alleen,’ ging hij voort naar Huibert toegaande en hem de hand biedende, ‘niet voor rekening van den <hi rend="i">Graaf</hi>, maar op 't verlangen van een, die een geheiligd recht heeft om over de Jonkvrouw te waken en die dat recht aan mij heeft overgedragen tot zulken tijd als hij noodig acht en krachtens zijn vertrouwen bid ik u om mij het uwe te geven en mij te zeggen, op welken grond gij hier van berooving spreekt.’</p>
<p>‘Ik versta niet wèl!’ sprak Huibert, terwijl hij Gideon aanzag in eene stomme verbazing. ‘Uit wiens last zegt ge hier te zijn?’</p>
<p>‘Gij ziet het! mijn arme zoon is gansch verward van ongestuime drift. Hij beticht Sir William Edmund, die niet schuldig kan zijn aan 't geen men hem toedicht en hij dwingt mij tot de verklaring, dat er bij zijne voorkennis over zijne hand is beschikt door zijn voogd.’</p>
<p>‘Zoo is Jonkvrouw Ludovica nog vrij?’ vroeg Gideon getroffen. ‘Mijnheer Huibert Berck! hier geldt het de toekomst, de eer eener edele Jonkvrouw; ik spreek tot u in den naam van haar vader, ik eisch een onverbloemd antwoord.’</p>
<p>‘Van haar vader!’ riep Huibert en wierp zich aan zijn hals, ‘o! wees mij welkom, wees mij duizendwerf welkom; gij, gij zult
<pb n="371"/>alles weten. Moeder ik smeek u, wil mij met dezen waardigen Heer samen laten; hij heeft mijn vertrouwen gewonnen, hij is van mijn leeftijd, hij zal mij verstaan. Gij en ik, moeder, verschillen te veel in opiniën; wij zijn te vaak oneens, dan dat gij luisteren zoudt met geduld.’</p>
<p>‘Ik voel het, mijn kind, deze onzalige twisten hebben ons gescheiden, al is 't dat we samen zijn. Welwaarde Heer, nog zal ik God zegenen en u grooten dank betalen zoo gij ons licht aanbrengt over deze duisterheid!’</p>
<p>Zoo ras Mevrouw Berck was heengegaan, naderde Huibert Gideon, nam zijne handen, en vroeg: ‘Zeg mij, houdt gij alleen eene zulke verloving geldig die geschied is voor kerkdienaar en ouderlingen met wisseling van een hijlikspand?’</p>
<p>‘Zonder dàt is zeker de verloving niet geldig naar de Kerkekelijke instelling, doch zij kan geldig zijn voor de consciëntie der verbondenen en wettelijk voor God, die de harten kent, als de gelieven elkander op onderlinge trouwe het woord hebben gegeven.’</p>
<p>‘Nu, zoo is Ludovica van Meetkerke voor God mijne beloofde bruid!’ hernam de jonge man plechtig: ‘maar zij, zonder schroom noch schaamte, kreunt zich zóó weinig aan haar woord alsof 't nooit gegeven ware.’</p>
<p>‘En gij!’</p>
<p>‘Ik! leider! zal ik u mijne zwakheid, mijne lafheid bekennen, ik zou nog alles konnen vergeven en dankbaar zijn zoo zij vergeving wilde!’</p>
<p>‘Ik versta u, mijn arme vriend!’ zei Gideon, hem de hand drukkende, ‘en toch, in zulk geval is vergeven zwaar en zwaarder nog het vergeten,’ voegde hij er bij met een onderdrukten zucht.</p>
<p>‘Zoo is het mij; ik wankel tusschen fellen haat en de uiterste teerheid, die hetgeen mij toekomst als eene gift zou kunnen afbedelen.’</p>
<p>‘Dat lijden kenne ik; dat weet ik mede te voelen!’ hernam Gideon op een toon van weemoed, die van diepe en innige meewarigheid getuigde.</p>
<p>‘Gij ook kent de smart der teleurgestelde minne?’ vroeg Huibert verrast.</p>
<p>‘Ik heb veel geleden door het harte en dank er den Heere
<pb n="372"/>voor, sinds het mij bereid heeft om uit eigene ervaring anderen te raden en te troosten.’</p>
<p>‘Zoo zult gij althans mij niet hard vallen, al bevindt gij dat de hartstocht mij in faute heeft gebracht.’</p>
<p>‘Voorzeker neen! Ik kenne die passie der liefde in alle hare schrikkelijke werkingen op het menschelijk gemoed... daarbij,’ hernam hij, den hoogen ernst met wat guller gemeenzaamheid wisselend, ‘acht gij, dat ik reeds op den leeftijd ben om het geheugen verloren te hebben van eigene zwakheid in dezen?’</p>
<p>‘Ik acht dat de Hemel met mijn leed begaan is, dat die zulken vriend tot mij schikt,’ hernam Huibert, en ving toen aan met zijne mededeelingen. Ongetwijfeld waren ze getrouw en oprecht, zooals het hart van den jonkman zelf, maar zeer zeker waren ze eenzijdig, zóó eenzijdig zelfs dat de feiten, van zijn standpunt aangewezen, eene gansch andere gestalte verkregen dan die werkelijk de hunne was. Het was zijne schuld niet, dat hij zich geen begrip kon maken van hetgeen er in Ludovica's hart was omgegaan en zoo hij dus, hetgeen hij meende te zien, uitlegde op zijne wijze. Ons echter zal eene voorstelling nutter zijn, die van ruimer beschouwing is uitgegaan.</p>
<p>Wij weten reeds, hoe Huibert Berck en Ludovica van Meetkerke elkander van jongs af hadden gekend. Huibert beweerde, dat ze samen waren opgegroeid in de verwachting van eenmaal door den nauwsten band vereenigd te zullen worden. Waarheid is dat hij haar al spelend ‘zijn vrouwtje’ had genoemd en dat zij het zich had laten welgevallen, niet weinig fier dat zij slechts hare bruine oogen had op te slaan om den wilden knaap als dienstvaardigen dienaar of vroolijken speelmakker aan hare zijde te hebben. Het huis, dat Mevrouw van Meetkerke bewoonde, was het eigendom van de familie Berck en de Kolonel, die door de aangelegenheden van den oorlog slechts zelden de rust van het huiselijk leven kon smaken, was verblijd zijne vrouw en dochter, in zijn afwezen, in zoo achtenswaardigen vriendenkring te zien opgenomen, als die het huis van den Achtbaren Dirk Berck voor haar ontsloot.</p>
<p>De dood van Mevrouw van Meetkerke maakte voor het eerst eene scheiding tusschen de kinderen, die hen begrijpen deed, dat zij eigenlijk niet tot hetzelfde gezin behoorden. Ludovica werd toevertrouwd aan eene zuster van haar vader, die met den ouden
<pb n="373"/>Heer Adolf van Meetkerke te Antwerpen woonde. Bij het afscheid had Huibert reeds bewijzen gegeven van die gehechtheid aan zijn speelnoote, die later de foltering van zijn leven zou worden. Men had hem slechts met geweld van haar kunnen losscheuren; hij had in de Merwe willen springen om het jacht te volgen dat haar wegvoerde; hij zou noch spelen, noch eten, noch leeren, verzekerde hij, eer men hem zijne liefste had weergegeven; en het duurde werkelijk een geruimen tijd, eer de knaap zijne vroegere opgeruimdheid had herkregen. Ludovica had ook geschreid, maar... zij ging eene vreemde stad zien en nieuwe voorwerpen, en... en zij glimlachte van blijdschap door hare tranen heen, die opgedroogd waren, eer de laatste toren van Dordrecht uit het gezicht was. Toch waren bij haar als bij hem de indrukken hunner kinderlijke genegenheid te diep geweest om niet terstond bij het wederzien eene gemeenzaamheid daar te stellen, als zonder zulke herinneringen niet licht zou zijn ontstaan tusschen een schroomvalligen aankomenden jongeling en een vijftienjarig meisje, dat reeds wat begrip begint te krijgen van de waarde harer schoonheid.</p>
<p>Bij de gulle gemeenzaamheid, die er aanstonds tusschen hen heerschte, had Huibert stoutheid en schalkheid genoeg om de jonkvrouw, ondanks hare flikkerende oogjes en hare blozende koontjes te doen gedenken aan de vroegere afspraak: ‘ze zouden man en vrouw worden.’ ‘Wie weet wat er gebeuren kan,’ had zij dartel schertsend geantwoord, ‘ik voor mij heb er niets op tegen eenmaal vrouwe Berck genaamd te worden.’</p>
<p>‘Maar doe me dan vaste belofte dat gij het wezen wilt, opdat ik ruste hebbe en goede verzekerdheid als wij weer gescheiden worden,’ plaagde hij. Maar zij zweeg en schudde het lieve hoofdje.</p>
<p>‘Zoo 't anderszins waar is, dat gij mij liefhebt als ik <hi rend="i">u</hi>,’ ging hij dringender voort.</p>
<p>‘Luister, Huib. Ik houd zooveel van u als ik maar kan, weet zelfs niet of ik eigen broeder of zuster liever zou kunnen hebben, doch, wat vaste beloften van minne belangt, die kan ik u niet doen, aleer ik voor mij zelve weet wat zij inhouden...’ had de Jonkvrouw geantwoord, die bij <hi rend="i">intuïtie</hi> reeds een dieperen blik had geslagen in de wereld des gevoels en die reeds zich zelve mistrouwde.</p>
<pb n="374"/>
<p>‘Nu dan, zoo ras gij het weten zult, moet gij het mij doen verstaan,’ had hij lachend geantwoord; want hij oordeelde, dat alleen Ludovica's simpelheid oorzaak was van hare aarzeling, zooals hij dat aan Gideon verklaarde. ‘Mijn Hemel! wij minden elkaar immers sinds onze kindsheid, zonder dat zij 't wist en daarom meent zij geene liefde te kennen!’ had hij er bijgevoegd, een weinig ter verontschuldiging van zijne eigene handelwijze; want ondanks die verklaring had hij half schertsend, maar eigenlijk met meer stouten dwang, dan bij vroolijken jok bestaanbaar was, haar ‘een minnepand’ opgedrongen, hoewel zij verklaard had, dat ze zijner gedenken zou zonder dàt en dat zij geen pand teruggaf voordat zij beter wist wat zij deed en dat zij nu nog niet eens wist of ze wel ooit zou willen trouwen, enz. enz. - ‘Zoo praten alle meiskes,’ dacht Huibert; ‘en toch ziet men ze voor en na ter hijlik besteden!’ en strikte, ondanks haar tegenspartelen, een kleinen gouden geuzen-penning aan een zwart zijden lint vastgehecht om haar fijnen hals. En door die daad, meer eene van geweld dan van courtoisie, achtte hij zich Ludovica's verloofde, of gaf zich daarvan ten minste de aanspraken, die hij gelden deed met meer jengdige drift dan voorzichtigheid.</p>
<p>Waarheid is, Ludovica had het minnepand aangenomen, al was het met tegenstribbelen en zij had het zelfs niet teruggegeven, hoe dikmaals zij dat al lachende had gedreigd. De Kolonel van Meetkerke en de Heer Dirk Berck, Huibert's vader, hadden wel het oog gericht op die jeugdige genegenheid van het paartje, maar zij oordeelden het was nog kinderspel en men moest afwachten tot rijpere leeftijd dat tot ernst maakte. De kinderen echter geloofden hun spel zóó wèl bedekt te hebben, dat zij niemand mee bewust achtten van hun groot geheim. Daarbij bleef het, totdat eene lange scheiding op het kortstondig wederzien zou volgen. De Kolonel had zijne dochter uit Antwerpen afgehaald om haar naar 's Hage te voeren, waarheen de oude Heer van Meetkerke zich had verplaatst en van nu aan bleef zij deelen in diens verschillende lotswisseling, althans wat haar verblijf aanging. Voor Huibert ook had er eene groote verandering plaats. Zijn vader overleed in de volle kracht des levens en zijn oom Gillis, die zijn voogd was geworden, nam hem met zich naar Amsterdam om hem in den handel op te leiden. Mevrouw Berck had hem wel liever bij zich gehouden, maar zij voelde het zelve: de krachtige,
<pb n="375"/>overmoedige, opbruisende natuur van den zestienjarige had dwang van vreemde oogen, klem van mannelijk gezag noodig om zich te vormen en te buigen naar de eischen van het leven en Mr. Gillis Tak was wel de man om het brieschend genet tot een rustig ploegpaard in te toomen, althans zoolang het hem gegund werd den teugel te houden.</p>
<p>Mr. Gillis Tak was Dordrechtenaar van geboorte, maar Amsterdammer in zijn hart, sinds hij zijn handelshuis derwaarts had verplaatst. Liefde voor het vaderland, naar de begrippen van den oud-Hollandschen koopmansstand, was zoowel zijne sterkte als zijne zwakheid; de zijne was eene mengeling van grootheid en bekrompenheid, van kloekheid en vreeze, van kleingeestige eigenbaat bij gewilligheid tot groote offers; zij was vooral omwikkeld door menig vooroordeel en beklemd door angstvallige partijzucht. En dat alles plantte hij over in het jeugdig ontvlambaar harte van Huibert, dat zich als vanzelf had geopend voor de indrukken, die de strenge, maar geëerbiedigde oom daaraan wilde geven. Dus was de jonge Berck gestemd en voorbereid, toen de Leycestersche twisten aan den horizont kwamen opsteken en de Hollandsche lucht al dichter en dichter benevelden; de heftigste uitbarsting van den dreigenden orkaan naderde, als we ons herinneren, toen Huibert na vijf jaren afzijns in het huis zijner moeder weergekeerd, er tevens voor het eerst de heimelijk geliefde wedervond, die inmiddels in eene gansch andere leerschool was gevormd.</p>
<p>De oude Heer Adolf van Meetkerke, Vlaming van afkomst en opvoeding, edelman van geboorte en streng Gereformeerde van gevoelens, had zich uit volle vrije keuze aan de Staatsche zijde begeven, dat voor hem beteekende de partij des Prinsen. Hij was er als eene kostbare aanwinst met blijdschap verwelkomd en meer dan eens tot belangrijke diensten gebruikt. Zoo was hij het geweest, die naar Engeland was gezonden om de Koningin tot het verleenen van onderstand te bewegen, - hij, die met Walsingham had onderhandeld om Elisabeth's ontevredenheid te voorkomen over het inhalen van den Aartshertog Matthias. Zoo had hij connectiën gekregen aan 't Engelsche Hof, was er bekend geworden en op prijs gesteld en, bijgevolg, onder de eersten die de Graaf van Leycester onderscheidde en gebruikte bij zijne aanvaarding van het bestuur. Hij werd Lid van den Staatsraad,
<pb n="376"/>hij werd eenigermate gunstgenoot en door zijn karakter als door zijne begrippen als vanzelf ijveraar voor de rechten en belangen des Gouverneur-Generaals. In diens afwezen had hij den wederschok van dien ijver pijnlijk gevoeld in de vijandelijke en willekeurige handelwijze der Staten te zijnen aanzien en zijne verbittering tegen dier partij was er door gestegen in eene mate, die... doch wij zullen daarvan later hooren. Er is genoeg gezegd om te begrijpen, dat de aankomende Jonkvrouw in gevoelens en sympathieën werd ingewijd, die de volstrektste tegenstelling vormden van die, welke Huibert had aangenomen en dat de macht van het voorbeeld, de indrukken, door hare omgeving ontvangen en de diepe deelneming, die de worsteling en de nederlaag van haar achtenswaardigen grootvader in haar moest opwekken, Ludovica van Meetkerke een zeer beslisten afkeer hadden doen opvatten van de personen en zaken, die hij zijne voorkeur had gegeven, terwijl zij met vrouwelijke geestdrift partij koos voor de cause van den Vorstelijken Heer, die de vader werd geacht van het vaderland en die de begunstiger was van al de haren. Leycester's persoonlijke kennismaking en zijne courtoisie hadden voltooid en bevestigd, wat er nog aan de vastheid van die keuze kon ontbreken. Ook vond Huibert haar volstrekt onverzettelijk bij de eerste ernstige poging, die hij waagde om haar daarvan af te brengen. Zijne verwondering daarover stond aan verplettering gelijk. Hij was zoo gewoon geweest Ludovica in alles te zien deelen wat het zijne was, hare gewaarwordingen en gedachten te leiden en te beheerschen, hij had zoo weinig begrip van 't geen in haar kon zijn omgegaan, dat hij het zich niet denken kon, dat Ludovica, - Ludovica van Meetkerke, - kon ingenomen zijn met wat hij wantrouwde en eerbiedigen wat hij minachtte. Wij hebben hun eersten lossen woordenstrijd over dit onderwerp teruggegeven, Huibert had dit voor scherts gehouden, voor de stoute plagerij harer schalkheid; hij had het 
spoedig noodig geoordeeld in vollen ernst naar hare gevoelens te onderzoeken. De waarheid, die hij toen moest verstaan, had hem het harte doorvlijmd. De scherpe slangenbeten van argwaan en jaloezie zouden welhaast die wonde vergiftigen en onheelbaar maken. Ludovica van haar kant was niet minder ontstemd, dat Huibert zoo strijdige gevoelens met de hare kon opvatten en vasthouden, maar... wij moeten het er bijvoegen, zij was minder teleurgesteld, minder geschokt.
<pb n="377"/>Er was reeds iets in hare ziel omgegaan, dat zij zich zelf nog niet goed kon verklaren, maar waarbij Huibert Berck voor haar veel van zijne belangrijkheid had verloren. Huibert Berck was niet de held geweest van den avond bij het <hi rend="i">souper</hi> met Leycester's <hi rend="i">gentlemen</hi> en nog minder voor haar hart. Zij had begrepen dat zij als vijftienjarige de waarheid had voorgevoeld, die haar nu op haar twintigste tegenlichtte: dat de rustige, gulle vertrouwelijkheid, waarmee zij zich aan Huibert had aangesloten, gansch niet de voorbode was geweest van dien machtigen, geheimzinnigen hartstocht, dien men liefde noemde en dat het onverklaarbaar welbehagen, dat haar met zóó onweerstaanbaar geweld had aangegrepen, dat zij het had moeten uitspreken, al zou ze ook de grenzen der maagdelijke schuchterheid overschrijden, daaraan veel nader verwant was. Waarom was de beeltenis haar gedurig voor den geest van dien man, die geen enkelen stap had gedaan om hare gunst te winnen? Waarom was die vreemde haar zooveel nader dan de speelnoot harer kindsheid, die niets had gespaard om zich van hare genegenheid te verzekeren? Waarom kon zij zich zelve niet ontveinzen, dat zij op het wederzien van <hi rend="i">dezen</hi> hoopte en waarom zag ze Huibert niet meer tot haar komen, dan met den wensch hem te kunnen vermijden? Zoo kende zij dan nu waarlijk de minne? En dan, kon zij het Huibert nu toch niet zeggen, nu minder dan ooit, want de wilde hartstochtelijkheid van Huibert en zijne vijandschap tegen hetgeen zij eerde, boezemde haar vrees in. Zonder dat ware zij hem misschien met oprechtheid tegengegaan, nu ontvluchtte zij hem zooveel het doenlijk was en meed bovenal eene verklaring, waarvan zij de gevolgen niet durfde berekenen. Zonder dit inzicht in haar eigen harte, had ze wellicht beproefd Huibert zachtelijk tot hare gevoelens over te halen, die door allen in zijn moeders huis werden gedeeld, of althans getracht hem tot verdraagzaamheid te 
stemmen, maar nu had ze den moed als den lust daartoe verloren. Eenstemmigheid met Huibert, dat als vanzelf tot het oproepen der vroegere aanspraken zou kunnen voeren, was voorwaar niet hetgeen waarnaar zij nu had te trachten en zoo stuiten zijne klachten, zijne verwijten, zijne beschuldigingen op ongeduld, toorn, en bitterheid. Ludovica was niet meer voor hem het schalke, dartele meisje, dat hem plaagde, maar toegaf, noch zelfs eene zachte meewarige vriendin, die deernis toonde, maar zij was de
<pb n="378"/>vriendin zijner vijanden en zij toonde vijandschap, ziedaar hetgeen Huibert bovenal van haar begreep. De argwaan, de verbittering, de onrust, de smartelijke indrukken, die ter ieder stonde van een gedwongen samenzijn, bij zooveel innerlijke oneenigheid, zijn gemoed ontstemden, had als eene omkeering in zijn karakter teweeggebracht. ‘Ik weet het zelf,’ had hij Gideon beleden, ‘ik ben ondragelijk voor anderen, als die droeve luim van gramschap en misvertrouwen mij overvalt; ik heb vlagen van wilde toorn, daarin ik voor mij zelf gruwe, en die ik niet weet te beheerschen en die mijne moeder aan eene krenking der zinnen doen gelooven... Leider! het is niets anders dan de diepe jammer van een gekrenkt harte.’</p>
<p>Gideon had geluisterd met al de deelneming en met al de toegefelijkheid, die er van hem te wachten was; toch begreep hij, dat hij van deze voorstelling moest scheiden het zeer groote deel, dat de hartstocht er aan toevoegde en dat de zware beschuldigingen van wuftheid, behaagzucht en ontrouw niet bewezen waren, dan in de oogen van een naijverig en teleurgesteld jonkman, die zijne aanspraken grondde op een zeer onzeker recht, dat hem door de andere partij blijkbaar niet was toegekend. Boven alles werd het hem helder, dat het hart der Jonkvrouw voor Huibert was verloren gegaan; was het uit oorzaak van politieke antipathiën, of wel omdat een ander zich meester had gemaakt van hart?</p>
<p>Gideon zeide den jongen man een en ander, wat hij achtte tot zijne opbeuring en besturing noodig te zijn en het scheen eenigen indruk op hem te maken, maar niets verhelderde zijn gelaat met zulk een glimp van blijdschap, dan de verzekering die Doctor Florenz hem gaf, dat hij geloofde een middel in zijne hand te hebben, om de Jonkvrouw op de proef te stellen en dat hij het gebruiken zou om zekerheid te hebben over de betrekking, die er bestond tusschen haar en Sir William. Hij achtte zich echter verplicht in Huibert geene hoop op te wekken, die hij oordeelde zoo ongegrond te zijn; maar zonderling, de jonge man bleef halsstarrig volhouden, dat hij nog alle hoop niet kon opgeven, zoolang Ludovica dat zekere onderpand van zijne jeugdige liefde nog behouden bleef, en zij had het niet weergegeven en zij had zelfs, zoolang ze nu samen waren, slechts eenmaal op die teruggave gezinspeeld, en toen nog alleen schertsende! Zij hield dus nog vast aan zijne trouw, hoewel zij de hare niet wilde houden.</p>
<pb n="379"/>
<p>Gideon moest toestemmen dat het vreemd was, maar kon niet toestemmen, dat het als gunstig bewijs voor Huibert's wenschen kon worden beschouwd. Kon dat voorwerp van het kinderlijke minnespel niet met het overige speelgoed zijn ter zijde geschoven en vergeten?</p>
<p>‘Maar ik zeg u, zij draagt het, zij draagt het met de gezetheid van eene, die vast staat in hare trouwe. Ik zie het zwart zijden lint heen blinken door het dunne weefsel van den halskraag, als zij met hare Engelschen jokt en dartelt, en dat tergt mij soms tot razernij, als het mij invalt daarop door te denken...’</p>
<p>Gideon zag wel, dat het geschokt gemoed van den jonkman tot geenerlei kalmte en zelfbeheersching zou komen, vóór de folteringen der onzekerheid ophouden zouden het te slingeren; ook spaarde hij hem nuttelooze vermanningen, die toch in verstrooiing zouden worden aangehoord; hij deed beter, hij toonde diepe deernis en hij verbond met de mildheid der vriendschap die wonde, die allereerst verzachting noodig had eer er aan heeling was te denken.</p>
<p>Terwijl hij nog sprak, kwam Mevrouw Berck terug om te waarschuwen, dat de jongelieden van hun toertje terugkeerden.</p>
<p>‘Zoo wil u wat rustig ter zijde houden, ten minste de uiterlijke kalmte bewaren,’ bad Gideon; ‘ik ga beproeven of ik het vertrouwen der Jonkvrouw kan winnen.’</p>
<p>‘Zij komt niet alleen, Sir William en Agnès zijn met haar,’ verzekerde Mevrouw Berck.</p>
<p>‘Dat treft goed,’ hernam Gideon, ‘ik heb ook met Sir William te spreken.’</p>
<p>Het gezelschap kwam binnen; ‘men ziet het voorwaar Ludovica niet aan, dat zij van een pleiziertocht komt,’ dacht Huibert, die steelswijze een blik op haar wierp.</p>
<p>Gideon deed hetzelfde. En hoewel hij haar nimmer had gezien, las hij toch op haar gelaat de onmiskenbare uitdrukking van diepe neerslachtigheid.</p>
<p>‘Wat scheelt u, melieve?’ vroeg Mevrouw Berck, zorgelijk hare hand vattende.</p>
<p>‘Niets Mevrouwe, de koelheid van 't water heeft mij wat huivering gegeven.’ Haar gelaat, dat juist gloeide, sprak dat tegen.</p>
<p>‘Gij zijt wat haastig gekeerd van uw tochtje,’ vervolgde Mevrouw Berck, zich aan Agnès wendende.</p>
<pb n="380"/>
<p>‘Wij hebben ons toch uitnemend vermaakt,’ zeide deze, ‘er waren vreemde dames van hoogen rang met ons: de Prinses de Chimay, die door hopman Elias le Lion werd opgepast, en de Jonkvrouw Sonoy, die verzeld was van een Frieschen Edelman; daar waren ook joffers uit onze stad, maar Ludovica kreeg wat duizeligheid van het aanzien der golven en daar Sir Francis en Mylord Milbrowe veel courtoisie hebben, wilden zij, men zou het tochtje staken en tot een wandeltoer overgaan; maar Sir William besliste, men moest niemands vermaak storen en zoo werden wij drieën met de sloep aan wal gezet en zijn te voet naar huis gekeerd. De anderen zeilen nog!’ eindigde de lieve snapster wel wat pruilend, als eene die zich in <hi rend="i">haar vermaak gestoord achtte.</hi> Gideon had intusschen Sir William en Ludovica gadegeslagen. De eerste had de Jonkvrouw naar een stoel geleid en scheen zich te bemoeien haar moed in te spreken bij hare neerslachtigheid, zonder zich eenigszins te bekommeren om Huibert Berck, wien het geene kleine inspanning kostte om niets van zijne ergernis te doen blijken. Agnès ging aan een venster staan en... zuchtte.</p>
<p>Mevrouw Berck zag Gideon aan met een droeven blik, of zij zeggen wilde: ‘Peil nu de mate van mijn huiselijk geluk.’</p>
<p>Gideon bracht de hand aan het voorhoofd als iemand, die aan eene invallende gedachte gehoor geeft en, naar den Kolonel toegaande, maakte hij zich aan dezen bekend in zijne betrekking tot Leycester en voegde er bij, hem een verzegelden brief aanbiedende: ‘ik heb vanwege Zijne Excellentie u dit te overhandigen, Sir William!’</p>
<p>De Schotsche edelman liet eenige verwondering blijken, terwijl hij het papier aannam; toch boog hij hoffelijk en brak het zegel los, met de zichtbare belangstelling eener gespannen verwachting. Maar, terwijl hij las, zag men hem van kleur wisselen, eene heftige ontroering zich teekenen op zijne trekken en, toen hij gelezen had, liet hij in diepe verslagenheid het geschrift vallen, terwijl hij uitriep: ‘Waaraan heb ik dàt verdiend!’</p>
<p>Gideon nam den brief op en wilde dien aan hem teruggeven, zonder er in te zien.</p>
<p>‘Lees vrij!’ riep Sir William met eene gesmoorde stem. ‘Het kan, het moet voor niemand hier een geheim blijven, wat mij overkomt!’</p>
<p>‘Maar wat overkomt hem dan toch?’ vroeg Mevrouw Berck met bezorgdheid aan Gideon, die intusschen gelezen had.</p>
<pb n="381"/>
<p>‘De Heer Kolonel krijgt bij dezen order om naar Engeland terug te keeren,’ hernam Doctor Florensz, zelf verrast over hetgeen hij las.</p>
<p>‘Ik moet morgen in de vroegte naar Vlissingen reizen,’ hernam Edmund met tranen van spijt in 't oog, die hij trachtte te onderdrukken.</p>
<p>Huibert Berck kleurde van blijdschap; het was wel voor de eerste maal in zijn leven, dat hij een besluit van Leycester van ganscher harte toejuichte. Ludovica van Meetkerke scheen meer onaangenaam verrast dan smartelijk aangedaan, een verschil dat aan Gideon's scherpziend oog niet ontging. Agnès Berck, die stil en zwijgend aan het venster was blijven staan, hield haar zakdoek sterk tegen haar gezichtje gedrukt; haar broeder trad naar haar toe en trok dien een weinigje van voor hare oogen weg.</p>
<p>‘Wat is dit, zuster! waarom schreit <hi rend="i">gij?</hi>’ vroeg hij verschrikt. Zij wenkte met de hand dat hij haar laten zou en schreide voort.</p>
<p>Sir William had zich intusschen een weinig hersteld.</p>
<p>‘Dit is eene verbanning! eene ongenade. Mylord zendt in deze oogenblikken niemand naar Engeland terug, die hier zijn devoir doet en dien hij wèl wil. Daarbij komt nog, dat ik het bevel wachtende was om binnenkort met mijne Schotten naar de Veluwe op te rukken. En nu naar Engeland terug. 't Is mij onbegrijpelijk! Men heeft mij ondienst gedaan bij Zijne Excellentie, dat gaat vast.’ Toen tot Gideon op een toon, die van wat argwaan en bitterheid getuigde:</p>
<p>‘En gij, <hi rend="i">my reverend!</hi> wist gij, welk goed nieuws gij hadt over te brengen?’</p>
<p>‘Ik wist alleen, Sir! dat het niet van vroolijken inhoud moest zijn; zonder dàt had ik mij niet belast met eene commissie, die.... eigenlijk niet tot mijn ambt behoort.’</p>
<p>‘Gij brengt dan wel gaarne kwade tijding over, Doctor! dat bewijst, dunkt mij, niet veel voor uw Christelijken zin!’ sprak Edmund met eenige gemelijkheid.</p>
<p>‘Ook dan niet, Sir! als ik het deed met hope om hier van goeden raad te dienen?’</p>
<p>‘Hierbij komt raden noch overwegen te pas,’ zei Sir William, ‘hier valt alleen te gehoorzamen, meene ik...’</p>
<p>‘Wie weet, Sir! misschien vinden wij een middel om dit onweder af te leiden!... bij voorbeeld, zoo gij besluiten kost aan
<pb n="382"/>Zijne Excellentie... of... aan een tusschenpersoon... volkomene opheldering te geven omtrent zekeren liefdehandel.’ De laatste zinsnede had Gideon slechts halfluid uitgesproken, om alleen door hem verstaan te worden, maar de edelman riep luid en toornig:</p>
<p>‘Eilieve! welken liefdehandel bedoelt gij, Sir!’</p>
<p>‘Maar mij dunkt,’ hernam Doctor Florensz, eerst in 't rond ziende en ten laatste het oog op Ludovica latende rusten, ‘wij spreken hier niet van eene zaak, die voor iemand hier aanwezig een geheim is... uwe betrekking met Jonkvrouwe van Meetkerke!’</p>
<p>‘Ha! is het dàt!’ riep Sir William levendig; toen met een blik van verwijt aan Ludovica, zuchtte hij: ‘zoo zien we, wat dubbelheid ons toebrengt!’</p>
<p>‘Dit komt u over om mij!’ riep Ludovica, nu eerst getroffen, toen opstaande en met verheffing van stem: ‘Wel dan, Sir! wees gerust, waar ik schaadde, zal ik herstellen. Ik zal mij aan de voeten werpen van Zijne Excellentie. Ik zal alle valsche schaamte overwinnen; ik zal alles bekennen en men zal zien of die welverstandige Heer niet eer gezind zal zijn te beloonen, dan te straffen.’ Mevrouw Berck en Gideon hoorden dat stout en ernstig spreken van de Jonkvrouw met verrassing, maar met welgevallen; slechts hij, aan wien het gericht was, antwoordde niet, en luisterde niet. Sir William Edmund had naar Agnès heengezien en als een glans van blijdschap verhelderde op eens zijn gelaat; hij drukte de beide handen tegen zijn hart, als moest hij de al te sterke aandoeningen bedwingen.</p>
<p>Huibert had wèl geluisterd; als een tijger schoot hij toe op Ludovica.</p>
<p>‘Wel zeker!’ riep hij op sarrenden toon, ‘schud alle schaamte af; werp u aan de voeten van den vreemden tiran, om de gonst te verkrijgen uw uitlandschen minnaar bij u te houden, maar allereerst geef een eerlijk Hollander zijn minnepand terug, den gedenkpenning van zijns vaders vromigheid en trouwe, dien gij u niet schaamt tot spot te dragen, in spijt van uwe ontrouw!’ en met een snel en wild gebaar rukte hij haar een zijden lint van den hals, waaraan iets hing dat onder den kraag verborgen was. Nauwelijks echter had hij het in de hand, of hij wierp het van zich, als ware het een gloeiend ijzer geweest, en vlood toen weg met een snijdenden kreet.</p>
<pb n="383"/>
<p>Gideon raapte op wat hij had weggeworpen. Het was geen Geuzenpenning, het was een Engelsche rozenobel, met het randschrift van Elisabeth: ‘<hi rend="i">God is able to save us!</hi>’</p>
<p>De Jonkvrouw, door schrik en schaamte overweldigd, wierp zich schreiende in de armen van Mevrouw Berck, die haar schielijk buiten de kamer voerde.</p>
<p>De aanval van Huibert was zóó snel en zóó plotseling geweest, dat niemand dien had kunnen voorkomen; maar wat Edmund betreft, hij had dien zelfs niet opgemerkt. Gideon diep ontroerd door het tafereel van wilden hartstocht en huiselijk ongeluk, dat zich voor hem had ontwikkeld, sprak nu tot Edmund:</p>
<p>‘Gij ziet het, Sir! zij hebben geen ongelijk die de tusschenkomst des Graven hebben ingeroepen tegen de schrikkelijke beroering, die uwe tegenwoordigheid heeft gebracht in dit gezin. Breng daarin den vrede terug. Voorkom uwe verwijdering, door te voldoen aan 't geen de billijkheid van u eischt, door een eind te maken aan de onzekerheid, waarin hier allen verkeeren, en aan de valsche positie der Jonkvrouwe van Meetkerke.’</p>
<p>‘Op mijn woord als edelman, Sir! ik kan daarin niets doen!’ hernam Sir William in zichtbare verlegenheid.</p>
<p>‘Hoe, Sir!’ riep Gideon ten hoogste verontwaardigd, ‘gij zoudt de Jonkvrouw van andere verbintenissen hebben afgetrokken en gij zoudt niet hare hand kunnen vragen! Niet alzoo zal men de eer eener Hollandsche joffer prijsgeven. Zij is niet zonder vrienden, niet zonder beschermers en, zoo het zijn moet, zal men u dwingen haar recht te doen, al zou men den Graaf van alles onderrichten...’ Het éénig antwoord dat aan Gideon werd gegeven was het smartelijk snikken van Agnès Berck, dat ze trachtte te smoren, door haar zakdoek dicht tegen den mond te drukken, maar dat toch al luider en luider werd. Zij was op dezelfde plaats blijven staan, met den rug naar de sprekenden toegewend; zij had zich zelve als vergeten en men had haar vergeten.</p>
<p>Niet Sir William, die zeer verstrooid naar Gideon had geluisterd, en die nu naar Agnès was toegeijld. Hij sloeg zijn arm om haar heen en riep half smeekend, half troostend:</p>
<p>‘<hi rend="i">Dearest</hi> Agnès, ben ik de oorzaak van deze tranen, zoo wees gedankt, wees gezegend, welhaast zal ik ze mogen afwisschen.’ Met hare heldere oogen zag ze naar hem op met onuitspreke-<pb n="384"/>lijke teederheid en verrukking, als luisterde zij naar de heerlijkste muziek, maar zij kon niet antwoorden. Hij drukte een kus op haar voorhoofd. ‘Spreek u uit aan uwe moeder,’ ging hij voort, ‘zij kent mijn hart, zij kent mijne voornemens... en nu, melieve! laat mij met dezen Heer alleen,’ hij voerde haar tot aan de deur der kamer, en zeker waren het zoete troostende woordekens, die hij haar influisterde, want eer zij ging, zag men reeds wederden blos en den glimlach der blijde vroolijkheid op haar liefelijk gelaat.</p>
<p>Daarna wendde Edmund zich tot Gideon.</p>
<p>‘<hi rend="i">My reverend!</hi> Ziehier mijn antwoord op uw verlangen, dat ik Ludovica van Meetkerke ten hijlik zou vragen; wil verschoonen zoo ik het gaf in wat vreemde termen.’</p>
<p>‘Het is voor 't minst duidelijk genoeg, Sir!’ hernam deze; ‘alleen waarom dan het hof gemaakt aan Jonkvrouw van Meetkerke? ten spijt der pretensiën van Huibert Berck en tot groote bekommering van hare vrienden, die er hen vermoedelijk toe gebracht heeft om bij den Graaf op uwe verwijdering aan te dringen?’</p>
<p>‘Eer ik mij hierover verklaar, Sir! zeg mij wie die vrienden zijn, die dit op Zijne Excellentie hebben verkregen!’</p>
<p>Gideon zweeg.</p>
<p>‘Veellicht gij zelf, men zegt gij hebt invloed?’</p>
<p>‘Gesteld Sir! het ware zoo?’</p>
<p>‘Dan zou ik moeten zeggen, dat men onbillijk en voorbarig met mij gehandeld heeft, doch dat ik het u vergeef om de wille der oprechte belangstelling, die gij toont in het lot en de eere van eene Jonkvrouw, die zoo goed als weeze is.’</p>
<p>‘Neemt gij het zoo, Sir! dan kan ik u met gerustheid zeggen wat ik weet, of eigenlijk wat ik vermoed, want het is slechts eene gissing. Den maatregel, dien men tegen u genomen heeft en die mij meer hard dan doeltreffend voorkomt, met opzicht tot de Jonkvrouw, meen ik te moeten toeschrijven aan een man, die niet gewoon is onbillijk of overijld te handelen, aan den bedachtzaamsten en onpartijdigsten raadsman, dien Zijne Excellentie om zich heeft, met één woord aan den Kanselier van Gelderland! Deze was bij den Graaf, toen ik kennis gaf van mijn voornemen, om ten huize van Mevrouw Berck een bezoek te brengen. Zoo kon Dr. Florensz gebruikt worden om de berichten van Uwe Excellen-<pb n="385"/>tie over te brengen; de jonge Kolonel is gemeenlijk beter te vinden in dàt huis, dan op 't Hof,’ sprak de Kanselier luid en zachter tot mij: ‘zoo kunt gij teffens uwe officie doen en zekere luiden dienen van raad en troost!’ Ik voor mij heb sinds een uur de beteekenis van dat zeggen leeren begrijpen.’</p>
<p>Sir William had ditmaal niet met zijne gewone bedaardheid geluisterd. Verdriet en ergernis teekenden zich op zijne trekken, toen hij hernam: ‘De Kanselier van Gelderland! O! ik beken het, dat treft mij zonderling zeer, want ik voel het, hij brengt mij dezen slag toe ter wille van zijn zoon en dat Elias Leoninus tot zoover kan gaan in zijn onredelijken argwaan tegen een vriend, dat is voor mij zoo ongewacht als grievend. Sir! Gij kunt dat niet weten, maar Elias le Lion en ik waren halsvrienden. Sinds mijne terugkomst uit Sluis heeft hij het onbillijkst mistrouwen tegen mij opgevat. Dat hij mij van toen aan heeft gemeden met opzet, met volharding, dat zijn afkeer toenam en tot haat oversloeg, heb ik ondervonden, nog dezen morgen en ik heb er mij over bedroefd, doch zonder toorne, hopende in stilte op het einde, op die ééne goede uitkomst, die ik voorbereidde. Maar dat hij in 't heimelijk den invloed van zijn vader gebruikt om mij ondienst te doen, - dat hij mij door kuiperij zoekt te verdrijven, te verbannen, - dat grieft mij nog meer om hèm die het doet, dan om mij die het lijde...’</p>
<p>‘Sir! ik zie, gij zijt een edel mensch, maar veroordeel Elias niet in overijling! Ik onderstel, dat hij gansch onschuldig zal zijn aan dit alles. De Kanselier is voorwaar geen weekelijk vader, die een zoon in zwakheden zou sterken, maar de Kanselier is een vriend van Kolonel van Meetkerke en mogelijk is het op diens bede...’</p>
<p>‘Niets zal mij lichter vallen dan mij voor den Kanselier te rechtvaardigen, zoo hij mij ondervraagt in den naam van Ludovica's vader. Had Elias anders gehandeld, had hij mijne mededeelingen niet halsstarrig afgewezen, hij zelf zou reeds alles weten... mij danken... en gelukkig zijn.’</p>
<p>‘Dat ik u dan bidde, Sir open u aan mij, ik ben zijn vriend, zijn broeder als ik zeggen mag, en ook voor mij verzwijgt hij een geheim, dat ik sinds gisteren zie doorschemeren en dat mij nu al meer en meer helder wordt... Kan het waar zijn, dat Elias Leoninus genegenheid heeft opgevat voor Ludovica van Meetkerke?’</p>
<pb n="386"/>
<p>‘Het is meer dan eene genegenheid, het is eene van die hartstochten, die vernielend op het levensgeluk ingrijpen, tenzij de goede fortuin daaraan eene gunstige verhooring geeft. Ik weet wel, hij ontveinst het voor mij, omdat hij mij verdenkt en wantrouwt, maar de tegenzin dien hij mij toont, geeft mij juist het peil van 't geen er in zijn hart omgaat... Hij kan niet weten, dat ik het ben, die hier zijne belangen voorsta en handhoude, terwijl hij ze zelf deerlijk verwaarloost.’</p>
<p>‘En zij?’</p>
<p>‘Heb ik wel recht het geheim eener Jonkvrouw te openbaren?...’</p>
<p>‘Ja! zij zelve geeft u dat recht,’ sprak nu Ludovica binnentredende. ‘Ik heb uit de overmaat van beschaming, die mij is aangedaan, nu den moed gewonnen om mij heen te zetten over alle aarzelingen: ik heb met Mevrouw Berck gesproken. Ik wil niet, dat Sir William, mijn nobele vriend, langer verdenking zal dragen om mij. Gelooft gij niet, Welwaarde Heer, dat Mylord van Leycester zijn bevel zal herroepen, zoodra het bekend zal zijn, dat de arme Ludovica van Meetkerke heeft geleden ter wille van Elias Leoninus, die zich niet om haar bekommert, - die haar met kennelijk opzet ontwijkt, die haar vermijdt en ontvlucht waar hij kan, die nog dezen morgen, ten aanzien van anderen, de gebruikelijke plichten der courtoisie met opzet jegens haar heeft verzuimd? En dat Sir William, zijn vriend, mijn steun en leidsman is gebleven en dat deze het was, die mij van hem sprak, en die de hopelooze tot hoop wist op te voeren? Ziedaar dan die belijdenis, die men van mij heeft gewacht, ziedaar dan, Sir, wat ik u schuldig was te verklaren. En gij, welwaarde Heer, doe met mijn geheim, wat u oorbaar dunkt om Sir Williams onschuld in 't licht te stellen, ik vertrouw van u, dat gij mijne bekentenis niet zult overbrengen daar waar zij mij tot beschaming kon zijn, dat gij mij niet zult prijsgeven aan den overmoed van den jongen Leoninus.’</p>
<p>‘Wees daaraf gansch gerust, Jonkvrouw, maar vergun mij de vraag, of gij van uwe zijde gelooft niets schuldig te zijn aan Huibert Berck?’</p>
<p>‘Aan Huibert Berck!’ herhaalde Ludovica fier en met toorn. ‘Welwaarde Heer, hoe komt die vraag in u op? Al ware 't, dat ik hem vaste belofte had gedaan van minne en trouwe, dan nog zou zijne ruwe en onvoegzame handeling van zooeven mij daar-<pb n="387"/>van hebben losgemaakt! Maar ik ben geenszins door eenige belofte aan hem verbonden geweest. Hij beeldt zich wel in een recht op mij te hebben en matigt zich veel aan uit die oorzaak, maar door mij is hem dit recht nooit gegeven. En voorwaar, het inzicht dat ik in den laatsten tijd heb verkregen in zijn karakter, in zijne gevoelens, is meer dan genoeg om mij af te schrikken van eene verbintenis met hem.’</p>
<p>‘Maar had hij dan ook geen recht gehad van <hi rend="i">deze uwe</hi> beslissing kennis te dragen? Waart gij hem geene volkomene openheid schuldig en hadt gij door die gewisheid niet zijne rust verzekerd en u zelve de schokkende tooneelen van ruwen hartstocht gespaard?’ vroeg Gideon met zacht verwijt.</p>
<p>‘Neen, Welwaarde Heer, gij kent Huibert Berck niet als ge dàt zegt! Dat zou niets gebaat hebben, maar de twisten en onmoeiten vermenigvuldigd, die hier het huis beroeren sinds zijne thuiskomst, daarbij met daden als met woorden heb ik het hem reeds veelmalen aangewezen, maar het heeft hem toch niet belet telkenmale zijne zottelijke pretensiën te doen gelden, die eeniglijk gefondeerd waren op ijdel kinderspel.’</p>
<p>‘Misschien had hij ze opgegeven zoo ge hem zelfs dàt pretext hadt ontnomen; met één woord, Jonkvrouw, waarom hem niet zeker onderpand van trouwe teruggegeven, dat hier te lande voor vaste belofte geldt en waarop zijne kranke fantasie zich zooveel inbeeldt?’</p>
<p>‘Ik beken het, den moed daartoe had ik verloren. De gansche verandering van zijn karakter, de klimmende hevigheid onzer twisten, zijn volslagen gebrek aan alle zelfbeheersching, aan alle courtoisie, deden mij het ergste van hem vreezen, als hij niets meer zou hebben te ontzien. De zekerheid, dat hij zijne moeder, zijne zuster, onze vrienden, het leven zou verbitteren, mij het verblijf in dit huis onmogelijk zou maken, deden mij aarzelen en wachten en brachten mij tot het besluit hierin niets te doen, voordat ik mijn vader zou hebben weergezien en diens raad kon innemen. Mijn vader scheen mij de éénige middelaar, dien ik hier moest gebruiken... Sir William weet dit en...’</p>
<p>‘Heeft het altijd afgekeurd, Jonkvrouw,’ viel deze in, ‘ook om der wille van Leoninus, die zeer groot geloof schijnt te hechten aan uwe verbintenis met Huibert.’</p>
<p>‘Voegt het dan eener Jonkvrouw om zelve de luiden aan te
<pb n="388"/>zeggen, dat zij vrij is!’ hernam zij hare luim van lustige schalkheid hernemende. ‘Wat Huibert aangaat, die heeft nu op dit punt niets meer te weten; ik heb hem gewaarschuwd, zoo hij continueerde in zijn ongerechten haat tegen de Engelschen en Mylord van Leycester, dat ik zijn geuzenpenning zou verwisselen met een Engelschen rozenobel. Hij heeft niet willen luisteren, ik heb woord gehouden.’</p>
<p>‘Ik blijf er bij, Jonkvrouw, dat gij hem dit zóó niet hadt moeten zeggen en het niet op eene verrassing behoordet te laten aankomen.’</p>
<p>‘En gij zelf, Sir William, die mij gestadig rondheid voorpreekt, hebt gij dan niet om Huiberts vooroordeelen te sparen uwe minne voor Agnès zoo zorgvuldig verborgen dat het zedige kind die zelve nauw raadde? Gelukkig kon onze vriendschap u ten minste den dienst doen van u tot masker te zijn...’</p>
<p>‘Ik had mij verklaard aan mevrouwe Berck, ik had <hi rend="i">hare</hi> toestemming, zoo ik de liefde van Agnès kon winnen, maar uit aanzien van haar zoon, van haar broeder Gillis, eischte zij geheimhouding totdat Huibert naar Amsterdam zou zijn teruggekeerd!’</p>
<p>‘Huibert moet nu alles weten en zich dan beslissen of hij hier blijft of niet, oordeelt Mevrouw Berck.’</p>
<p>‘Ik ga bij haar,’ sprak Sir William, ‘ik wil niet dat zij met den driftigen jongen man dus lang alleen zal zijn.’</p>
<p>‘Hij mag schuld hebben, de arme Huibert Berck! hij zal toch troost behoeven,’ zei Gideon, ‘ik ga tot hem.’</p>
<p>‘Gij zult hem hier niet meer vinden, welwaarde Heer,’ sprak Ludovica, ‘hij is in arren moede het huis uitgeloopen, zooals hij gewoon is na zulke vlagen van drift.’</p>
</div>
<div type="chapter">
<head rend="h3">IX. Misverstand tusschen vrienden.</head>
<p>De eerste, wien Gideon ontmoette bij zijne terugkomst op het Hof, was Elias Leoninus.</p>
<p>‘Ik zocht u juist,’ riep deze hem toe, zoodra hij hem zag en hij voegde er als in één adem bij: ‘Gideon! ze zeggen, dat de Graaf u veel gehoor geeft, zoo toon me uwe vriendschap en maak
<pb n="389"/>dat ik met den kortsten van eene compagnie voorzien worde, om naar de Veluwe op te trekken.’</p>
<p>‘Ik betwijfel of de Graaf mijn advies hooren zou op het stuk van krijgszaken,’ hernam Gideon glimlachend; ‘doch waarom richt gij u niet zelf tot Mylord, die u in groote gunst houdt?’</p>
<p>‘Dat is het juist wat mij hier tegenhoudt; kan ik mijne verwijdering vragen, daar de dienst omtrent den persoon van Zijne Excellentie mij als singuliere gonste wordt aangerekend,... en nog daartoe kan ik terugkomen op een verzoek, dat mijn Heer vader al voor lang is afgeslagen?’</p>
<p>‘Maar waarom is iets, wat ge zelf een voorrecht hebt geroemd, nu op eenmaal voor u in een last verkeerd?’ vroeg Gideon, hem aanziende met een onderzoekenden blik.</p>
<p>‘Omdat... omdat... zeg eerst of gij mij helpen wilt, ja of neen, eer gij mij een verhoor laat ondergaan!’ hernam Elias, al vooruit gemelijk en ontrust als een gekwetste, die vreest dat men den vinger op zijne wond gaat drukken.</p>
<p>‘Maar ik dien toch reden te geven, waarom gij hier niet blijven wilt.’</p>
<p>‘De werkeloosheid mishaagt me.’</p>
<p>‘Een beleefd verwijt aan Zijne Excellentie, die meer dan iemand dezen stand van zaken betreurt, zonder daarin te kunnen verhelpen.’</p>
<p>‘Welnu dan! ik kan niet overweg met de Engelsche officieren.’</p>
<p>‘Onmogelijk! Sir Francis Vere, Mylord Milbrowe, Sir Arthur Darcy en tot Sir Richard toe, toonen zich allen uwe vrienden.’</p>
<p>‘Op deze allen dacht ik niet, maar er zijn anderen...’</p>
<p>‘Ik zie wel, het ligt aan den Schotschen landaard, bij voorbeeld Sir William Edmund,’ sprak Gideon wat spotachtig.</p>
<p>De goede Elias voelde, dat het bloed hem naar de wangen steeg en, geërgerd dat hij zich zelf niet beter meester was en dat hij zich aan Gideon verraadde, sprak hij spijtig:</p>
<p>‘Onze welwaarde Heer is heden in eene ongemeene luim van lustigheid!’</p>
<p>‘En de Heer hopman in eene luim van barschheid, die men, leider, niet zeldzaam kan noemen te dezen dage!’ hernam Gideon lachend.</p>
<p>‘Dank voor 't vermaan! alleen ik zou willen weten hoe <hi rend="i">gij</hi> het
<pb n="390"/>nemen zoudt, als gij hulp en raad zocht en men ging u aan met plagen en tergen.’</p>
<p>‘Gij hebt gelijk, gij kunt op dit pas geen scherts dragen! Dus in ernst, Elias, zijn we broeders of niet?’</p>
<p>‘Gij twijfelt aan mij, dat gij dit vraagt?’</p>
<p>‘Zoo beschaam mijn twijfel en geef mij uw vertrouwen, in plaatse van mij te dwingen een geheim stukswijze aan u te ontlokken... dat ik moet kennen, eer ik vrijheid heb u dienst te doen.’</p>
<p>‘Zoo luister: ik heb van ochtend woorden gehad met Sir William.’</p>
<p>‘De juiste uitlegging van deze bekentenis is dus: Hij heeft u willen toespreken, maar gij hebt niet naar hem willen luisteren...’</p>
<p>‘Omdat ik vreesde in onmoeite te komen.’</p>
<p>‘Dat was heel voorzichtig, maar toch is het jammer, dat gij niet even naar hem hebt gehoord, hij had u eene goede tijding mede te deelen.’</p>
<p>‘Eene goede tijding, hij, aan mij!’ riep Elias bitter.</p>
<p>‘Waarin heeft hij zich uw vijand getoond, dat gij nu niet dan het kwade van hem wacht? vóór uw vertrek naar Sluis waart gij vrienden, naar ik hoorde.’</p>
<p>‘Juist, omdat we vrienden waren, stond het hem kwalijk te handelen, als hij deed.’</p>
<p>‘Gij doelt zeker op zijne onvoorzichtigheid, dat hij de Jonkvrouw van Meetkerke inlichtte over de oorzaak van uw twist met Mylord Milbrowe?’</p>
<p>Elias sprong op. ‘Zij weet die! en gij, gij weet dat dan ook! O! nu begrijp ik uw spot, gij veracht mijne zwakheid.’</p>
<p>‘Ben ik de Kanselier, om mij boven het menschelijke te stellen en niet daar naast! Neen Elias, maar ik ben boos op u, dat gij zulk een leed zoolang bij u omdroegt, zonder er mij in te laten deelen.’</p>
<p>‘Gij zaagt mij lijden, zonder te vragen waardoor.’</p>
<p>‘Ik vreesde toen, het antwoord te weten en daarom zweeg ik.’</p>
<p>‘En nu ondervraagt gij als iemand, die zich te mijnen koste vroolijk maakt.’</p>
<p>‘Misschien, ondanks mij zelf, eene kleine wraak, maar bovenal omdat ik maar een enkel gul antwoord noodig heb om het woord te spreken, dat u mijne vroolijkheid zal doen deelen.’</p>
<pb n="391"/>
<p>‘Spreek het dan maar schielijk uit, Gideon, beste Gideon! gij die alles weet, wat weet gij van Ludovica van Meetkerke?’</p>
<p>‘Dat zij zeer nieuwsgierig is naar de redenen, die u bewogen hebben tot zulke heftige bewijzen van deelneming in haar persoon.’</p>
<p>‘Leider! eene onverklaarbare passie, die ik in mij zelf veroordeel! en zij, hoe heeft zij dat opgenomen?’</p>
<p>‘Zooals ieder ander jong meisje van eene levendige verbeelding! het heeft meer indruk op haar gemaakt dan voor hare ruste goed schijnt te zijn en Edmund is haar vriend, haar vertrouwde geworden, uit geene andere oorzaak, dan dat hij die opvatting onvoorzichtiglijk voedsel geeft.’</p>
<p>‘Daaraan heeft hij voorwaar zoo kwalijk niet gedaan...’</p>
<p>‘En uwe opgevolgde onverschilligheid?’</p>
<p>‘De Kanselier eischte dat ik zou terugtreden voor de rechten van Huibert Berck.’</p>
<p>‘Ik heb ze onderzocht die rechten en bevonden, dat de beklagenswaardige Huibert zich zelf verblind heeft over hunne waarde, - dat het aanmatigingen zijn, genomen uit jeugdige herinneringen en kinderlijke jok! En dat ze bovenal krachteloos zijn geworden door groote strijdigheid in gevoelens en in gemoedsaard. Het harte van Joffer Ludovica behoort niet aan Huibert Berck.’</p>
<p>‘Had ik het kunnen weten! Ik heb zooveel geleden, het heeft mij zooveel gekost mijn vader woord te houden, maar later oordeelende dat zij wispelziek was in hare gonste, en ziende dat zij die nu aan Edmund had weggeschonken...’</p>
<p>‘Onderzocht ge niet, maar kweektet zorgelijk wrok en argwaan als kostelijke planten. Fij, Elias, hoe kon dit opkomen in een gemoed als het uwe!’</p>
<p>‘Ben ik zoo gansch onverschoonlijk? had mijne verdenking dan geen grond in alles wat daar rondom mij werd gezegd?’</p>
<p>‘Onschuldig u niet, maar vraag Edmund vergiffenis, een oprechter vriend, een trouwer dienaar uwer belangen bij Ludovica hadt gij niet; schoon er een weinigje zelfzucht liep onder zijn ijver, want bij occasie zijner vriendendiensten aan u... wist hij het harte te winnen van de minnelijke Agnès Berck.’</p>
<p>‘Dat neemt mijne laatste aarzeling weg, Gideon! in mijn ongerechten argwaan heb ik Ludovica hard en onwaardiglijk behandeld, zal zij het mij ooit kunnen vergeven?’</p>
<pb n="392"/>
<p>‘Vraag het haar zelve, als ze morgen met Agnès en Sir William op het Hof ter feest komt.’</p>
<p>‘Morgen! meent ge dat ik zoolang zal wachten? ik vlieg naar 't huis van Mevrouw Berck, ik werp mij aan de voeten der Jonkvrouw.’</p>
<p>‘Dat kan niet zijn. Ter wille van den huiselijken vrede daar en uit medelijden met Huibert kunt ge nog niet dezen openlijken weg gaan. Den avond van morgen breng ik door met Mevrouw Berck en haar zoon en, zoo God wil, zullen wij trachten hem te stemmen, om in u geen vijand, in Edmund een broeder te zien!’</p>
<p>‘Tot morgen avond! dat duurt eene eeuw!’</p>
<p>‘De blijde hoop zal ze tot uren inkorten!’</p>
<p>‘Al krompen ze tot minuten, nog weet ik geen raad hoe ze om te brengen...’</p>
<p>‘En acht gij het nu nog noodig, dat ik u zekeren dienst zal bewijzen bij Zijne Excellentie?’ vroeg Gideon schalk.</p>
<p>Elias schudde lachend van neen.</p>
<p>‘Zoo bewijs er mij eene... weet gij waar de Kanselier zijn intrek heeft genomen?’</p>
<p>‘Ik weet er niets af; ik heb geen drie woorden met mijn vader gesproken. Toch komt het mij voor, dat hij den dag wel zal overbrengen op 't Hof; sinds de Staatsraad is afgeloopen, werkt hij in 't gindsche kabinet met Zijne Excellentie!’</p>
<p>‘Zoo zal stoornis kwalijk passen?’</p>
<p>‘Ziedaar Kapitein Pescarengis, die gaat af en aan in 't vertrek van den Graaf, vraag of hij u wil aandienen.’</p>
<p>Werkelijk trad Cosmo uit het kabinet; hij had Gideon reeds opgemerkt en wilde tot hem gaan, doch werd door Leycester teruggeroepen. Behalve de Kanselier, waren daar Willoughby en Pelham, terwijl de secretarissen Burggraaf en van Langen aan eene afzonderlijke tafel bezig waren met het afschrijven en in orde brengen van stukken, die ze den Gouverneur-Generaal ter teekening moesten voorleggen. De Graaf zelf was niet de minst werkzame; dan eens hield hij eene levendige discussie met de Engelsche bevelhebbers; dan weer luisterde hij naar een advies van den Kanselier, dicteerde Burggraaf in 't Italiaansch, wat door dezen en van Langen in 't Hollandsch moest worden vertolkt, of nam zelf de pen in de hand en zette zijne meening schriftelijk uitéén, doorgaans met veel vlugheid en gemak, want hij
<pb n="393"/>wist zich uit te drukken met veel juistheid en met zekere kernachtige kortheid, die aan de duidelijkheid geen schade deed en die het betreuren deed dat hij geroepen was tot het bestuur van een land, in welks taal hij vreemdeling was, waardoor hij in de noodzakelijkheid was gebracht, zich niet alleen van secretarissen, maar ook nog van tolken te bedienen, eene omslachtige wijze van zijne denkbeelden mede te deelen en zijn wil te doen verstaan, waaraan men gerustelijk menige verwarring en menig misverstand zal mogen toeschrijven. - Hoe dat ook zij, deze werkzaamheid had reeds den ganschen ochtend voortgeduurd en was alleen van tijd tot tijd afgebroken door vragen aan Cosmo, gelijk aan die waarvoor de Graaf hem nu terugriep.</p>
<p>‘Messer Cosmo! is Jonker Arend van Groenevelt aangekomen?’</p>
<p>‘<hi rend="i">Si</hi> Monsignor!’</p>
<p>‘Weet gij zijn logies?’</p>
<p>Cosmo's antwoord was nog korter, hij boog alleen.</p>
<p>‘Morgenochtend wacht ik hem hier met de andere kapiteinen.’</p>
<p>‘Hij zal er zijn, Excellentie.’</p>
<p>‘Hoe staat de zaak van den Baron de Maulde?’</p>
<p>‘Er is onverwijld een ijlbode afgezonden; hij kon al terug zijn vanwege den korten afstand der plaatsen!’ Cosmo zuchtte.</p>
<p>Leycester sloeg hem opmerkzaam gade en schudde toen eens het hoofd. ‘Wondre man,’ sprak hij bij zich zelf en daarop halfluid tegen Willoughby: ‘hij is zijn wicht in goud waard vanwege stiptheid en ijver, doch...’</p>
<p>‘Kan ik mij verwijderen?’ vroeg Cosmo met zeker ongeduld.</p>
<p>‘Nog dit, de patenten voor Monsieur de Meetkerke en Kapitein Héraugière?’</p>
<p>‘Naar Vlissingen verzonden aan Sir William Russell en op spoedig vervorderen aangedrongen.’</p>
<p>‘Genoeg Signor, voor 't oogenblik is er niets meer.’</p>
<p>Cosmo was al weg eer de Graaf had uitgesproken.</p>
<p>‘Hoe denkt men die regimenten samen te stellen?’ vroeg Willoughby.</p>
<p>‘Ze zijn samengesteld! ondervraag Cosmo zelf op welke wijze. Hij heeft contracten aangegaan met zekere kapiteinen, die een genoegzaam getal vrijwilligers met zich brachten en die hunne compagnie zullen defraieeren, middellijk zekere som, dat laatste nu is wel een bezwaar, want het geld, uit Engeland gezonden,
<pb n="394"/>is niet eens toereikende om in de soldij der Engelsche troepen te voorzien, maar ik wacht dat de Staten in dezen hun devoir zullen doen.... dat is een van de groote redenen, waarom ik haast heb met hunne bijeenkomst.’</p>
<p>‘En wellicht juist eene der voornaamsten, waarom zij daartoe zoo traag zijn,’ merkte Willoughby aan; de Graaf antwoordde alleen door eene vraag te richten tot den Kanselier.</p>
<p>‘Zijt gij gereed met uw concept, voor 't geen de raadsheeren mijnen Heeren van Holland zullen aandienen?’</p>
<p>‘Ja, Mylord, gelief te zien of ik uwe bedoeling heb gevat.’</p>
<p>‘Lees dat, master Secretaris!’</p>
<p>Burggraaf las, Leycester was tevreden. ‘Draag zorg, master Daniël, dat er bij de vertolking geenerlei verwarring, misverstand of alteratie plaats hebbe; Mijnheer van Langen, kan dit over een uur gereed zijn?’</p>
<p>‘Slechts een uur, Mylord?’ hernam van Langen aarzelend en den Kanselier aanziende.</p>
<p>‘'t Is een werk voor meerdere uren, Uwe Excellentie,’ sprak deze tot Leycester, ‘de Heer Secretaris heeft er den avond toe noodig en daarbij de Heeren Bardesius en Valke reizen immers eerst morgen.’</p>
<p>‘Kanselier! iedere dag is er een! al vergeten de Heeren van Holland dat, laten wij er aan gedenken. De raadsleden zijn tegen vijf uur bij mij ontboden en ik meende ze zouden terstond daarop aftrekken.’</p>
<p>‘Nog een dag respijt, Mylord! wie weet of morgenochtend de bezending niet overbodig zal zijn.’</p>
<p>‘God gave het,’ zuchtte Leycester, ‘want dat gaat mij diep ter harte, dat ik die schoone gewesten van de Veluwe en Betuwe, die ik nog onlangs uit 's vijands handen heb verlost, nu aan den Spanjaard zie vervallen uit oorzaak van hunne traagheid.’</p>
<p>‘Mij jammert het niet minder, Mylord, om mijn schoon vaderland en uw Lordschap is volkomen gerechtigd tot den maatregel, dien zij neemt jegens de Heeren van Holland; alleen geef nog één dag uitstel! wie weet wat de ochtend van morgen zal brengen.’</p>
<p>‘Ik zal geduld hebben,’ hernam de Graaf, ‘schoon God weet, dat het ons in dezen daaraan niet heeft ontbroken.’</p>
<p>‘Mylord, wij bewonderen uwe lankmoedigheid,’ zei Pelham levendig, ‘zonder haar te begrijpen.’</p>
<pb n="395"/>
<p>‘Dat is ook niet noodig, Sir, ik weet waarom ik dit dragen wil, ik zal ten uiterste geduld hebben met deze lieden, ter wille van deze landen, die God behoeden moge, want ik voorzie kwade dagen bij hetgeen er nu omgaat, alleen ik wil mij zelf bezitten.’</p>
<p>‘Zelfbeheersching, Mylord, is onder alle deugden die, welke een mensche waardigheid geeft, zonderling een Regent,’ zeide de Kanselier, ‘uw Lordschap toont ons die bij haar exempel!’</p>
<p>‘Kanselier, ik tracht alleenlijk willig het kruis te dragen, dat de Heer mij oplegt!’ hernam Leycester opstaande.</p>
<p>‘Als 't Uwe Excellentie belieft de zaak van deze zijde te beschouwen, is 't mij ook wèl,’ hernam Leoninus, reeds tevreden met de resultaten, zonder over de oorzaak te willen strijden; want hij had werkelijk van Leycester na vier dagen wachtens niet die matiging durven hopen. Hij had een geweldigen maatregel gevreesd, terwijl de Graaf zich eenvoudig bepaalde om aan de Staten van Holland eene deputatie te zenden met last om hen aan te sporen hunne gecommitteerden ter dagvaart af te vaardigen, zonder langer verwijl. De instructie hield allerlei beweegredenen in, die zulken eisch moesten aandringen en klem bijzetten. De deerlijke staat van het krijgswezen, zoowel vóór als na het verlies van Sluis, het gebrek aan geldmiddelen en de onkunde, waarin de Gouverneur-Generaal bleef verkeeren omtrent dit wichtige punt, werd er met krachtige trekken in geschetst. De volstrekte noodzakelijkheid van eene haastige voorziening in beiden en de mogelijkheid daarbij voorondersteld, dat bij verwaarloozing daarvan ‘de vijand tot voor Utrecht zou mogen komen en gansch Overijsel met alle de steden van de Veluwe, ook die aan de Zuiderzee liggen met de Nederbetuwe, ook de Dordtsche Waard lichtelijk ten onder zou brengen, ende tot Oudewater en Woerden voor de poorten komen.’</p>
<p>Die voorstelling was zeker zeer duister, maar zij was niet uit de lucht gegrepen en zij werd dus gegeven op hoop, dat men ‘<hi rend="i">zulks zou willen voorkomen</hi>, <hi rend="i">(gelijk het ook noodig is</hi>, <hi rend="i">zooverre men</hi>, <hi rend="i">behalve ons verderf Haar Majesteits ongunste niet op zich zal willen laden</hi>), <hi rend="i">zoo begeert Zijne Excellentie klaarlijk ende categorijckelijk verzekerd te zijn van den staat van het volk herwaarts over</hi>, <hi rend="i">dat hij tot afkeeringe van zulks</hi>, <hi rend="i">te velde zal mogen gebruiken</hi>, <hi rend="i">onder behoorlijk gebod en autoriteit</hi>, <hi rend="i">in ende bij allen</hi>, <hi rend="i">volgens het tractaat met Hare Majesteit</hi>, <hi rend="i">en de Hem opgedragen autoriteit van
<pb n="396"/>Gouverneur-Generaal, item van prompte en gereede penningen tot willigmaking ende onderhouds zelfs</hi>, <hi rend="i">ook eenige merkelijke somme tot onverdachte kosten, ook staat van allerhande ammunitiën. Ende dat voorts alle verhindernissen, die zulks, als voren gesteld, zouden mogen beletten</hi>, <hi rend="i">bij behoorlijke wegen ende middelen mogen worden afgedaan. Van al 't welk Zijne Excellentie ende die van den Raad</hi>, <hi rend="i">u Edelmogende (als 't meeste lidt der geuniëerde Provinciën) wel hebben willen adverteren, om</hi>, <hi rend="i">oft' bij faute van dien, eenige vordere schade of verloop mogt overkomen, ('t welk God genadiglijk gelieve af te wenden)</hi>, <hi rend="i">zij daar af voor God ende een iegelijk geëxcuseerd</hi>, <hi rend="i">ende voor zuiver mogen gehouden worden; als die gene die nog staat, noch beleijdinge van penningen, noch van krijgsvolk, noch vol en behoorlijk gebied over dezelve hebben.</hi>’</p>
<p>Men ziet het, de toon van deze instructie (waarvan wij u het langwijligste deel hebben gespaard), was ernstig, maar gematigd. De suprematie van Holland, (als meest vermogende en meest contribueërende) werd er in erkend en niet ondubbelzinnig aan dit gewest de verantwoording opgelegd van de gevolgen der verwaarloozing der aangewezene hulpmiddelen.</p>
<p>Het is waarschijnlijk, dat de Graaf en sommige leden van den Staatsraad goede verwachting hadden van den uitslag dier bezending; maar het is zeker, dat de Kanselier haar niet deelde; want hij trachtte in dezen naar uitstel; zeker in de hoop dat Holland uit zich zelve welhaast aan hare verplichtingen zou voldoen en in de vrees dat de deputatie zich kruisen mocht met hare gecommitteerden, - iets wat de hooggevoeligheid van die Heeren ten hoogsten zou kunnen kwetsen.</p>
<p>Terwijl zoo wichtige belangen in het kabinet overwogen werden, was het in de zaal, waar Elias Leoninus met Gideon zich bevonden, zeer woelig geworden. Verscheidene officieren en edellieden waren achtereenvolgens binnengetreden en, toen zij Cosmo bemerkten, bestormden zij hem met vragen over 't geen er gaande was, daar men den Graaf den geheelen morgen niet had zien uitrijden, wandelen, noch eenige uitspanning nemen tegen zijne gewoonte. Cosmo, nooit heel spraakzaam, was ditmaal bijzonder droog en kort. Gideon bekommerde zich reeds, hoe die weinige goedwilligheid zou worden opgenomen, toen er opnieuw iemand binnenkwam, die door allen met luid gejuich welkom werd geheeten en die haastig op Pescarengis toetrad, hem om den hals viel en uitriep:</p>
<pb n="397"/>
<p>‘Signor Cosmo! mijn beste vriend, hoe grooten dank ben ik u schuldig.’</p>
<p>‘Mij gansch geen dank! Jonker de Maulde, mij voorzeker niet,’ hernam de Piémontees stroef, terwijl hij hem zachtkens van zich afstiet.</p>
<p>‘Of gij 't weten wilt of niet! <hi rend="i">ik</hi> weet het,’ riep de jonge Baron levendig, ‘en al begeert gij geen dank, ik houde dien in 't hart.’</p>
<p>‘Hoe! is de Kapitein Pescarengis de oorzaak, dat we u wederzien?’ vroegen eenige jongelieden.</p>
<p>‘Ja, hij heeft den Graaf vertoond, dat ik niet verdiend had dus terruggezet te worden.’</p>
<p>‘Gij bedriegt u, Baron, ik heb alleen gehoorzaamd en met spoed, want de Graaf begeerde 't zoo, ziedaar alles; mijne opinie was... dat ge blijven zoudt waar ge waart en dat zulks u vooreerst het best diende.’</p>
<p>‘Luistert niet naar hem, mijne vrienden, hij is beter dan hij zich toont; hij vindt er vermaak in het goede, dat hij doet onder een mom van norschheid te verbergen...’</p>
<p>‘Bravo, Kapitein, dat is beter dan onder heusch gelaat kwade treken,’ sprak Sir Francis Vere.</p>
<p>‘Leve Kapitein Pescarengis!’ riep Elias Leoninus.</p>
<p>‘Master Cosmo <hi rend="i">for ever!</hi>’ juichten de Engelsche Heeren.</p>
<p>‘<hi rend="i">Per dio! Signori!</hi> wat een rumoer houdt ge hier, 't is of we te midden van 't carnaval zijn en dat in de voorzaal van Zijne Excellentie, de achtbare Kanselier zal nauw het hoofd bij den arbeid kunnen houden!’ riep Cosmo, zich onttrekkende aan hunne handdrukken en begroetingen en zich bij Gideon voegende, ‘ziet doch, hoe dwaas ze zich aanstellen uit blijdschap over de wederkomst van dien jongen man, die de serpent der verleidinge in den muil loopt.’</p>
<p>‘Geef u toch niet altijd toe aan duistere inbeeldingen! geniet veel liever den dank, dien men u biedt, ik weet dit heeft u een offer gekost.’</p>
<p>‘Mij in 't minste niet. Ik dacht alleen op hem, niet aan mij zelf, toen ik hem ver van hier wenschte, doch het ligt er nu toe; Satan moet zijne offers hebben, al zouden de Engelen des lichts hem die ook toevoeren,’ eindigde hij met een zucht en met eene uitdrukking van liefde op Gideon ziende.</p>
<p>‘Gij ook hier op 't Hof, welwaarde Heer?’ zei de Maulde op-<pb n="398"/>geruimd tot Gideon, dien hij nu gewaar werd en die hem verwelkomde.</p>
<p>‘<hi rend="i">Per Bacco!</hi> zoo hij <hi rend="i">niet</hi> hier ware, twijfel ik of men u hier zien zou en dus feestelijk inhalen,’ bromde Cosmo.</p>
<p>Gideon nam zijn arm en voerde hem wat ter zijde. ‘Om u zelfs wil! te mijnen gevalle, laat ze blijven bij die opinie,’ sprak hij dringend, ‘gebruik toch die voorzichtigheid, dat gij door kwade luim niet bederft wat pas ten goede is geleid. Dat wat ik van u gevergd heb, waart gij schuldig te doen en het was allernoodigst voor u zelf. Gij werdt verdacht door de meeste dezer Heeren van willekeur en kwade praktijken; gij zijt nu gerechtvaardigd en...’</p>
<p>‘Wat zegt mij hunne verdenking! Wat zegt mij hun haat! die is zoo redeloos, als de liefkoozingen, daarmee ze den zwakken Jonker vertroetelen!’ hernam Cosmo ruw en scheen willens zich van Gideon te verwijderen; maar deze hield hem staande, zag hem aan onder een treurig hoofdschudden en hervatte: ‘Cosmo! Cosmo! gij weet niet hoe het mij bedroeft, in uwe ziel te vinden wat ik er <hi rend="i">nu</hi> in leze, ergert het u in <hi rend="i">die</hi> mate, den man nevens u te zien, aan wien gij zooveel te danken hebt, dat gij niet met een goed gelaat zijne blijdschap en die zijner metgezellen kunt aanhooren?’</p>
<p>‘Ik erger mij aan niets, dan hieraan, dat gij mij miskent!’ hernam Cosmo toornig en rukte zich van hem los.</p>
<p><hi rend="i">Signor</hi> Pescarengis, daar komt de Graaf, om diens wille eisch ik behoedzaamheid van u,’ fluisterde Dr. Florensz, eer hij zich van hem afwendde.</p>
<p>Pescarengis knikte tot antwoord, hij kon niet spreken, de arme Piémontees, in wiens ziel zóóveel smart en bitterheid was samengepakt, dat ieder droppel die deed overloopen, en nu... miskenning van dezen, van dezen éénigen, voor wien hij eeniglijk en geheel zijn gemoed openhield; wat hem dit zeide, hij kon het niet uitspreken, hij zou het hebben uitgegild, zoo hij den mond had geopend, maar hij moest zich verbijten, hij moest blijven en zich beheerschen; hij wist zelf niet of hij Gideon niet haatte in dien oogenblik. En zeker, de jonge Doctor was hard voor hem geweest, de bezorgde liefde had wel een diepen blik geworpen in die ziel; maar al ware die juist, het ware wellicht beter geweest niet zoo scherp toe te zien, of althans niet zoo ras van dat inzicht be-<pb n="399"/>wijs te geven. ‘Wees niet al te rechtvaardig,’ zegt Salomo, ‘wees het vooral dàn niet, mag men hem nazeggen, als de snerpende ademtocht uwer rechtvaardigheid de rookende vlaswiek van uws naasten zwakken zedelijken moed kan uitblusschen. ‘Hoe dat zij, Gideon kende Cosmo beter dan deze zich zelf kon kennen. Zonder daarvan duidelijke bewustheid te hebben, was de Maulde hem tegen, als eene herinnering uit zijne meest vernederde levensperiode. De jonge Baron had hem ter wille van een noodlottigen hartstocht voor de Prinses de Chimay uit het slijk der verachting opgetrokken; voor al de anderen was hij krijgsman geweest, in welken rang dan ook; de Maulde kon zich in hem nog den Lombardischen woekeraar denken; eene hereeniging tusschen de Maulde en de Prinses de Chimay, die altijd mogelijk was, zoo ras de eerste eenigszins op den voorgrond werd gesteld, moest die herinnering voor hem, voor die beiden als onwillekeurig medebrengen en Cosmo vreesde die, te midden van die edelen en officieren, onder welke hij zich nu gelijke voelde, als een brandmerk der schande; ook, toen Leycester hem raadplegende in zekere krijgszaken, de bestemming 
van enkele officieren zoo goed als in zijne hand liet, had hij zich gehaast de Maulde in verwijdering te houden, onder het voorwendsel dat hij den Graaf aangaf en waaraan hij zelf geloofde, dat de jonge Baron te Dordrecht in zonderlinge gevaren zou komen van hartstocht en verleiding. Hoe meer waarheid er was in de voorstelling, hoe vaster Cosmo zich inbeeldde dat zij de éénige <hi rend="i">ware</hi> was en de blik, dien Gideon hem liet slaan op dit verborgen onrecht, in schijn van behoedzaamheid gewikkeld, verschrikte hem dus niet eens, maar verbitterde hem. Hij had den invloed van Gideon geraden in de wijze, waarop Leycester zijne plotselinge belangstelling in den jongen Baron te kennen gaf; ook hij had dien niet tegengestreefd, hij had zich bevlijtigd den Graaf te gehoorzamen en Gideon te voldoen; maar toen hij gedaan had wat men hem had gevergd, oordeelde hij het recht te hebben om met geheel zijn gedrag op te komen, niet tegen den wil van Leycester, maar tegen ‘de simpelheid van de luiden, die den jongen dwaas midden in de verlokking voerden,’ en zoo wilde hij zich de <hi rend="i">simple daad</hi> ook niet laten toedichten.</p>
<p>Intusschen was de Graaf binnengekomen met den Kanselier en de Engelsche Heeren; de Maulde trad een weinig vooruit en
<pb n="400"/>Leycester, hem ziende en herkennende, wenkte hem tot zich. De jonge Baron dankte hem met opgewondenheid voor zijne terugroeping als voor een gunstbewijs.</p>
<p>‘Het is geene gunst,’ hernam Leycester, ‘u geschiedt alleen recht, nadat er onrecht was gepleegd; toen ik dat inzag, heb ik getracht het te herstellen en den spoed waarmee aan mijn besluit is voldaan, dankt ge aan den ijver van Kapitein Pescarengis, een spoed,’ voegde Leycester er lachend bij, ‘die u welkom schijnt, als blijkt uit de haast, waarmede gij tot ons komt.’</p>
<p>‘Doorluchtigste Heer, nevens de order om mijn post aan mijn luitenant over te laten, werd de vergunning gevoegd om mij onverwijld bij uwe Excellentie te mogen aandienen en dat gaf mijn ongeduld, mijn verlangen nieuwe prikkelen.’</p>
<p>‘Zoo zal uwe verwachting gespannen zijn, wat nieuws wij u hebben mee te deelen. Wees gerust, wij meenen u geene teleurstelling te bereiden. Wij gedenken u gunst te bewijzen; wij hebben veel gehoord van uw ridderlijden moed tot Sluis betoond en daarbij’, vervolgde Leycester hem de hand op den schouder leggende en met welgevallen op zijn innemend voorkomen ziende, ‘gij brengt uwe eigene aanbeveling met u en dit hier,’ hij wees even naar een der litteekenen op de Maulde's edel voorhoofd, ‘dit hier zou mij verklagen, zoo ik vergat te voldoen, wat de goede cause u schuldig is. Wij zullen u ruime gelegenheid geven om nog meer voor haar te doen.’</p>
<p>Leycester reikte hem de hand. De Maulde boog de knie om die te kussen en deed vurige betuigingen van verdubbelden ijver, trouw en aanhankelijkheid aan de Graaf, die hem aan zijne tafel noodigde met de vleiende bijvoeging, dat dit eigenlijk eene gunst was aan zijne vorige krijgsmakkers, die naar zijn bijzijn gewenscht hadden en aan de overige Engelsche Heeren, die zijne kennis wilden maken. De jonge man begaf zich ter zijde, als in een roes van vreugde over deze ontvangst en had men hem in dezen oogenblik afgevraagd, of hij sterven wilde in den dienst van Leycester, hij had zeker niet met het antwoord geaarzeld. Geheel onder dezen indruk had hij niet opgemerkt, dat hij zich juist aan de zijde van Cosmo bevond; te heftiger schrikte hij op uit zijne aangename bedwelming, toen de schrille stem van den Piémontees, verscherpt door onderdrukte aandoeningen, hem influisterde: ‘Meen niet, dat <hi rend="i">ik</hi> mij vergis in uwe haast, gij zijt hier gekomen om <hi rend="sc">haar</hi>!’</p>
<pb n="401"/>
<p>‘Cosmo! waaraan doet ge mij gedenken,’ riep de jonge man smartelijk, ‘terwijl ik tracht te vergeten?’</p>
<p>‘Trachten te vergeten, is het krachtigste middel ter herinnering, wees daar zeker af.’</p>
<p>‘Ik heb u nooit dus wreed gekend; waartoe mijne oude wond dus vinnig open te scheuren?’</p>
<p>‘Kan ik het helpen dat ik hier de éénige wijze ben; ze zijn hier allen met dolheid bevangen. De Graaf onthaalt u of ge den Staat hadt gered. Dr. Florensz schijnt in u den gelijke van St. Antonius te zien en acht u tegen alle verzoeking bestand....’</p>
<p>‘Baron, de Graaf gaat aan tafel; sta mij toe u aan mijne vrienden voor te stellen.’ Het was Sir Francis Vere, die op deze wijze tusschenbeide kwam. De Maulde liet zich wegleiden. ‘Tot nader Messer Cosmo,’ sprak hij, en groette zijn voormaligen luitenant wat achteloos; deze had hem eene heldere ure verduisterd.</p>
<p>‘Baron! Baron! hij, en ik, wie ben ik voor hem, wie ben ik voor die anderen?’ sprak Cosmo in zich zelf met eene woeste smart, die te heftiger moest ingrijpen, daar zij zich door niets uiterlijks toonde. ‘Wie ben ik voor God?’ voegde hij er langzaam bij en met zielsangst in 't oog zag hij rondom zich. Allen hadden zich verwijderd. Gideon was in een levendig gesprek met den Kanselier en verliet met dezen de zaal, zonder naar Cosmo om te zien.</p>
<p>‘Ik ben van God verlaten; ik ben in de macht van Satan!’ riep de ongelukkige, en bleef staan bij den ingang der voorzaal, strak en stijf als een bronzen standbeeld, maar bleek als een doode.</p>
<p>‘Zal Uwe Edelheid ook niet mee aanzitten?’ vroeg een van Leycester's hofbeambten, die toevallig voorbijkwam.</p>
<p>‘Voorwaar neen! Ik heb hier mijn post. Ik heb te zorgen, dat het gepeupel hier niet binnendringe en de rust verstore, staande hun maaltijd,’ hernam Cosmo met een glimlach, die pijn deed te zien.</p>
<p>De Kanselier had aan Gideon ophelderingen gegeven over den last aan Edmund opgedragen, die hem vreezen deden dat zijne tusschenkomst hier vruchteloos zou zijn. De Staatsman had aan niets anders gedacht dan aan het gewicht van de zaak in quaestie en toen hij Edmund aanwees als een geschikt persoon, was dat op grond van diens welgeslaagde onderhandeling met den Graaf
<pb n="402"/>van Nieuwenaar. De geheime zending aan de Koningin kon niet worden toevertrouwd, dan aan iemand, die men wist haar aangenaam te zijn en van wien men zeker was, dat hij, in Engeland zijnde, de belangen van Leycester als Gouverneur-Generaal der Nederlanden onverdeeld zou dienen en met voorzichtigheid zou voorstaan. Iemand tevens, die met al het moeielijke van des Graven positie en met al de zwarigheden van zijn bestuur volkomen bekend was, zonder daarover met al te groote verbittering vervuld te zijn. Dit alles onderstelde Leoninus bij Sir William Edmund en Leycester had hem toegestemd, dat hij die goede gevoelens deelde. Het was dus eene eer, in plaats van eene ongenade en zoo kon de opdracht niet worden teruggenomen, hoogstens een paar dagen uitgesteld en daartoe moest Sir William zich aan Leycester zelf wenden, of Gideon in zijne plaats. Niets scheen lichter en toch was het voor den laatsten uiterst moeielijk. ‘Ik ben voorwaar niet met den Graaf op een voet om gunsten te vragen,’ voerde hij aan.</p>
<p>‘Gij zijt al te zedig,’ hernam Leoninus, ‘de Graaf heeft mij dezen morgen van u gesproken, in termen, die van zijne bijzondere hoogachting en goede genegenheid getuigen, en 't lust mij u te zien uw crediet employeeren.’</p>
<p>‘Onmogelijk, Achtbare Heer, ik kan de diensten die ik Zijne Excellentie zou mogen verleenen, mij niet laten betalen in gunsten voor mijne vrienden. Zoo ik dit loon zoeke, heb ik mijn recht van spreken verloren, waar het hoogere zaken geldt.’</p>
<p>‘Dat is schromelijke trots of de onhandelbaarheid van Stugge geestdrijverij! Geen van beiden duld ik in den zoon mijner ziele. Ik voor mij vraag den Graaf wat ik oorbaar acht, en heb mij echter nooit ontzien de waarheid te zeggen, waar ze gehoord moest worden.’</p>
<p>‘Het kan trots zijn,’ hernam Gideon, die zich, terwijl Leoninus hem voortleidde, in nadenken had verdiept, ‘en als dat is, dan...’</p>
<p>‘Hier brenge ik voor Uwe Excellentie een suppliant, die zich in moeielijkheden heeft gewikkeld, daaruit hij zich niet kan redden, dan met uwe hulp,’ sprak op eens de looze Kanselier, die Gideon's verstrooiing had gebruikt, om hem bij Leycester te brengen.</p>
<p>‘Die zal hem niet gebreken,’ hernam de Graaf lachende, doch vroeg zachter: ‘reeds zwarigheid met de kerkdienaren?’</p>
<pb n="403"/>
<p>Gideon haastte zich hem gerust te stellen en in korte woorden het voorgevallene met Edmund duidelijk te maken. Hij had de verwijdering van den Schotschen Kolonel toegeschreven aan oorzaken, die daaraan gansch vreemd waren en hij had op grond van dat misverstand zijne bemiddeling aangeboden. Dat was zeker onvoorzichtig, doch het zou al te hard zijn, zoo de hoop, die er nu eenmaal was opgewekt, zoo plotseling werd teleurgesteld. De Graaf toonde zich niet bijzonder gesticht, dat eene zending, die eenige haast had, ter oorzake van een minnehandel en bijkomende omstandigheden, moest worden uitgesteld. ‘Iedereen zweert onze cause en die van deze landen met ijver te dienen, alleen te zijner eigener tijd en gelegenheid,’ sprak hij gemelijk. Hij scheen buitendien eenigszins ingenomen tegen den Kolonel, die wel wat achteloos scheen geweest te zijn in zijne hovelingsplichten. Toch eindigde hij met toe te geven, ‘om zich geene vijandinnen te maken van Mevrouwe Berck en hare aardige dochter’ als hij er bijvoegde met fijnheid tegen Gideon, om dezen gerust te stellen, dat de toestemming hem niet zou worden aangerekend als eene persoonlijk gunst.</p>
<p>Een der groote bezwaren van het geestelijk bestuur door menschen over menschen uitgeoefend, is daarin gelegen, dat ze noch alwetend, noch alomtegenwoordig kunnen zijn. Ware het Gideon mogelijk geweest, de verschrikkelijke uitwerking te raden van zijn ontdekkend woord, dat tot zelfonderzoek had moeten leiden en dat slechts gestrekt had om in de ziel van den beklagenswaardigen Cosmo, door argwaan, jaloezie en een gevoel van miskenning gefolterd, de vreeselijkste twijfelingen op te wekken, zeer zeker zou die getrouwe Evangeliedienaar zich van alle belemmeringen hebben losgeworsteld en alle kleinere plichten hebben daargelaten, om die lijdende ziel te troosten en vrede te brengen in dat ontrust gemoed; maar hij had dat zelfs niet kunnen gissen, om de goede reden, dat hij zijne aandacht elders had moeten geven aan de belangen van anderen op hetzelfde oogenblik, dat hij met slechts even om te zien, met slechts één blik te slaan op het gelaat van zijn vriend, alles had kunnen lezen wat er moest omgaan in dit lijdend harte, waarbij hij althans zou geraden hebben, dat hij blijven moest en niet van hem heengaan. Nu had hij zich omgekeerd en hij had niets begrepen. Wel was hij een weinig getroffen geweest over Cosmo's toornig
<pb n="404"/>antwoord, maar in den laatsten tijd was hij norschheid van hem gewoon. De lichtgeraaktheid van den Piémontees was voor hem geen vreemd verschijnsel; maar hij wist ook, dat zij schielijk voorbijtrok en hij hield het er voor, dat een misverstand tusschen hen zich zou oplossen bij de eerste opheldering en volkomen zou worden uitgewischt door eene enkele uitdrukking van die liefde, die Gideon voor hem in het harte had en deze had zich zelf beloofd die verklaring zoo spoedig mogelijk uit te lokken.</p>
<p>Maar juist dát was hem niet spoedig mogelijk, zonderling! als twee zielen te zamen zullen gebracht worden, treffen en vinden zij elkaar ondanks alle uiterlijke hindernissen, die zich daar tegenstellen; en juist als eene innerlijke betrekking zal worden verscheurd, is het of de uiterlijke omstandigheden, die 't meest geschikt schenen hen samen te voegen, medehelpen tot het misverstand, tot de verwijdering.</p>
<p>Het verdere van den dag was Doctor Florensz door allerlei oorzaken van Pescarengis gescheiden gehouden, totdat hij met hem samentrof in den laten avond in het salet van den Graaf, waar Cosmo diens bevelen kwam ontvangen en waar Gideon rekenschap kwam geven van zekere geheime liefdewerken, hem door Leicester opgedragen.</p>
<p>De scherpe blik van den Italiaan onderkende spoedig tusschen den Graaf en den jongen leeraar de kenteekenen van eene vertrouwelijkheid, die hem ter wille van beiden had moeten verheugen; doch in zijne tegenwoordige zielstemming verwekte dit in zijn gemoed eene zonderlinge jaloerschheid. Hij benijdde den Graaf het voorrecht eener betrekking, waarop hij zelf een uitsluitend recht meende te hebben, en die hij achtte dat hem nu werd ontzegd. Ook vermeed hij met hardnekkig opzet Gideon's oog te ontmoeten, dat het zijne zocht, om hem alles te zeggen wat de dwang van het oogenblik verbood met woorden uit te spreken. Verwonderd, maar niet afgeschrikt, waagde Gideon nog ééne proeve, toen Leycester Cosmo ontsloeg. Vertrouwende, dat de Graaf in dezen eene schending der vormen zou overzien, ging hij naar hem toe en wilde hem even de hand drukken, maar de Piémontees voorkwam hem, kruiste de armen over de borst, groette eerbiedig maar strak en verliet haastig het vertrek.</p>
<p>‘Heeft hij werkelijk mijne voorkomendheid niet willen opmerken, of meent hij als krijgsman die terughouding verschuldigd te
<pb n="405"/>zijn aan de tegenwoordigheid van den Gouverneur-Generaal?’ vroeg zich Gideon. Hij kon niet weten welke verwoesting, welke omkeering die korte uren van misverstand reeds in die ziele hadden aangericht.</p>
<p>Vrij laat bij Leycester teruggehouden, verliet Dr. Florensz den anderen morgen in de vroegte zijne kamer, met oogmerk om Cosmo op te zoeken; hij vond hem werkelijk in eene soort van wachtkamer, waar hij zich gewoonlijk ophield; hij zat in een lederen stoel met houten leuning, den éénigen, die er aanwezig was, hij had groote vellen papier voor zich en scheen bezig met berekeningen of plannen. Zoodra hij Gideon bemerkte, rees hij op, groette strak en ernstig en bleef staan zonder een enkelen stap voorwaarts te doen. Gideon stoorde zich niet aan die strakheid.</p>
<p>‘Ik kom deze vroege uren met u overbrengen, Cosmo,’ sprak hij met zijne zachtste stembuiging.</p>
<p>‘Eene vroege ure, welwaarde Heer! ter contrarie, het is te laat!’</p>
<p>‘Ik vreeze u te begrijpen; gij schijnt gekrenkt, dat ik eerst <hi rend="i">nu</hi> tot u kom, doch ik zal u zelf laten beslechten, of het mij eerder mogelijk was.’</p>
<p>‘Een Heer als uwe welwaarde heeft zeker zijn tijd noodig voor velen!’ hernam Cosmo droog en met zekeren zijblik op zijne papieren, ‘doch ik... ik heb <hi rend="i">nu</hi> mijne bezigheden.’</p>
<p>‘Toch niet van zoo dringende haast of gij kunt <hi rend="i">deze</hi> rustige ure aan mij geven. Mij dacht wij hadden veel te spreken,’ hernam Gideon zacht, maar ernstig.</p>
<p>‘Verschoon mij, <hi rend="i">Signor!</hi> ik heb u niets te zeggen.’</p>
<p>‘Gij hebt dan gansch geene behoefte aan troost, aan voorlichting, aan liefde?’ vroeg Gideon, met droeven weemoed naar hem opziende.</p>
<p>‘<hi rend="i">Signor</hi>, gij hebt haar veelmaal in mij misprezen, die groote aanhankelijkheid aan uw persoon, zoo dan prijs me nu! Ik ben losgemaakt, ik ben vrij!’</p>
<p>De toon, waarop Cosmo dat zeide, was zóó diep wanhopig, dat Gideon rilde van schrik. Op zoo iets was hij zoo weinig voorbereid, dat hij als versuft en verslagen staan bleef en alleen zeggen kon: ‘Ik heb tegen afgodeering vermaand, Cosmo! maar tusschen die en zulk terugstooten...’</p>
<pb n="406"/>
<p>‘Houdt men dan den laffen middelmaat, als men is die ik ben, als men zich Cosmo Pescarengis noemt?’ riep deze wild en toornig.</p>
<p>‘Als men zich Cosmo Pescarengis noemt, heeft men behoefte aan een welmeenend vriend.’</p>
<p>‘Totdat men geleerd heeft zich niet meer te steunen op hulp van menschen,.... die ons afleidt van God!’</p>
<p>‘Zoo is dit in vollen ernst gemeend?’ zeide Gideon, zonder zich moeite te geven de tranen te onderdrukken, die zijne oogen bevochtigden.</p>
<p>‘Het <hi rend="i">is</hi> ernst,’ hernam Cosmo, die het hoofd omwendde en met het gevest van zijn degen driftig tegen het houten beschot tikte.</p>
<p>Twee of drie vreemde krijgslieden, begeleid door lansquenets van de lijfwacht, traden daarop binnen.</p>
<p>‘Aan onze zaken, mijne Heeren!’ zeide Cosmo tot de eersten.</p>
<p>‘Het was onnoodig mij <hi rend="i">dus</hi> te verdrijven,’ hernam Gideon met waardigheid, ‘gij hebt een woord gezegd, dat mij geene vrijheid laat aan te houden; maar,’ voegde hij er zachter bij, ‘toch... zoo gij mij noodig mocht hebben, eenmaal, wanneer ook, wees daarvan zeker, dit hart zal zich nooit sluiten voor u.’</p>
<p>Cosmo antwoordde niets, hij had Gideon niet aangezien gedurende dit tooneel, hij liet zich neervallen in zijn stoel, zijne vingers grepen krampachtig rond in de papieren, die onder zijn bereik lagen.</p>
<p>‘De hopman schijnt in eene booze luim,’ fluisterden de soldaten.</p>
<p>‘Nu kan ik alles!’ riep Cosmo, voor 't eerst weer met bewustheid rondziende.</p>
</div>
<div type="chapter">
<head rend="h3">X. Een feestavond op het hof.</head>
<p>Hoewel de ordonnantie van den Dordtschen Magistraat strengelijk werd gehandhaafd, in zoover zij waakte tegen het indringen binnen 't Hof, bleek zij echter niet van genoegzame kracht, om ook den toevloed van het volk te weren daar buiten. Het voorplein
<pb n="407"/>van het oude Augustijner klooster was na de reformatie niet meer kloostergrond, maar publieke weg; meer dan ééne zijstraat van de woelige koopstad kwam er op uit en men kon den voorbijgangers het oude recht niet betwisten nog bemoeielijken, zonder vele burgers in ongelegenheid te brengen, vandaar de clause in de ordonnantie: ‘ten ware iemand daar noodelijk te doen hadde,’ maar die nooddwang kon natuurlijk ten ruimste worden uitgebreid, men hield elkander staande, men vormde groepen, bleef eene wijle toeven, en ten laatsten werd het getal der overtreders dus groot, dat het straffen der overtreding te moeielijk zou zijn geworden. Zij werd dus oogluikend toegelaten, zoolang zij de perken, door voorzichtigheid haar voorgeschreven, niet te buiten ging. Zoo werd er dan nu ook alleen zeker toezicht gehouden over de nieuwsgierigen, die onder het voorwendsel van voorbijgangers te zijn, heen en weer wandelden om zich te verlustigen met het zien van de aanzienlijke Heeren en Vrouwen, die te feest gingen op 't Hof bij Zijne Excellentie. Reeds had de koets van de Prinses douairière van Oranje, de eerste en éénige in Nederland, de gewone uitroepen van verwondering en voldoening aan de menigte ontlokt, maar men scheen daarbij zelfs de tegenwoordigheid van de Prinses te vergeten, misschien wel omdat men met teleurstelling gewaar werd dat ‘de jonge Graaf Mourinck’ het kind van den Staat, niet aan hare zijde was. Toch wist men, dat hij nu in goede verstandhouding leefde met den Gouverneur-Generaal.</p>
<p>Meer andere belangwekkende personen waren achtereenvolgens voorbijgegaan en hadden in meerdere of mindere mate de opmerkzaamheid van het volk getrokken. De leden van den Magistraat met hunne vrouwen, dochters of nichten, de Pensionaris Menin met zijne gade, de Schout Muys van Holy, voor wien de menigte zóó snel en zóó eerbiedig terugweek, dat hij in zijne voldoening vergat, hoe zij zondigde tegen zijne keure door stil te staan, waar haar alleen het voorbijtrekken was vergund. Verder kwamen er de van Beverens, de Heeren van Crooswijck, de Repelaars, Teresteyns, en andere aanzienlijke Dordtenaars; eene bijzondere aandacht trok Cornelis van Scharlaken, want hij begeleide zijn hoogen gast den ambassadeur Buckhorst. Mylord Willoughby en andere Engelsche Heeren volgden dezen op den voet en aan dezen stoet sloot zich aan de Kolonel Sonoy met zijne dochter, terwijl de Friesche Edelman Lieuwert Manninga,
<pb n="408"/>zonder zich juist nevens de laatste te voegen, toch zoo dicht achter haar ging, dat men reden had om aan eenige stille overeenkomst tusschen die beiden te denken. Het toeschouwend publiek dacht daaraan echter niet, maar wel om den trouwen dienaar van den Graaf met vroolijke toejuiching te begeleiden. Terwijl deze nog aanhielden, trad een gezelschap het voorplein over, waarop niemand acht sloeg dan zeker jonkman, die al de overigen met blijkbare onverschilligheid had zien voorbijtrekken, hij had ten minste geen enkel blijk van welgevallen gegeven en enkele woorden die hij binnensmonds prevelde, konden tot de onderstelling voeren, dat hij verdriet of ongeduld voedde bij de geestdrift, die hij hoorde uiten, maar hij had die afkeuring niet dus luide lucht gegeven, dat zij konde krenken wie rondom hem stonden, zoodat hij geen tegenstand vond in den kwaden wil zijner buren, toen hij plotseling opmerkzaam geworden, vooruit wilde treden. Men liet hem voorgaan, maar hij deed meer, hij scheen te willen volgen en verder zelfs dan een der overigen uit de volksmenigte zich had gewaagd, men zag hem de trappen van de stoep optreden en toch, hij kon geen der genoodigden zijn; zijn grove lakensche mantel en zijn groote ruige Duitsche hoed dienden wel om zijne gestalte en zijn aanzicht te vermommen, maar niet om hem als een man van aanzien te onderscheiden. Eenig gedrang, veroorzaakt door wat grooten toevloed van personen, die gelijktijdig wilden binnentreden, begunstigde aanvankelijk de vermetele poging van den indringer. Toch werd die opgemerkt, en wel door de gevaarlijkste blikken die hem konden treffen, die namelijk van de schoutsdienaren, tot handhaving der ordonnantie aangesteld. Een hunner vatte hem bij den arm op het oogenblik zelf dat hij meende binnen te dringen. Een tweede voegde zich bij zijn makker, want de overtreder scheen niet willens aan de zwijgende vermaning gehoor te geven.</p>
<p>‘Vriend! zijt ge van de genoodigden?’ vroeg de officiant van den Gerechte.</p>
<p>‘Wat gaat u dat aan!’ was het bitse antwoord van den aangesprokene, die zich intusschen trachtte los te wringen.</p>
<p>‘Zooveel, dat wij u niet zullen toelaten de Hofpoort binnen te gaan, ten ware ge daar geroepen oft genood zijt.’</p>
<p>‘Ik laat me roepen noch nooden bij hunne feesten! ik wil alleen even binnen gaan, dewijl ik dat zoo verkies.’</p>
<pb n="409"/>
<p>‘Eene verkiezing, die men u niet zal laten volgen, plompe linker!’ riep de officiant, geërgerd over dien toon. ‘Eerst hebt ge de ordonnantie overtreden en nu volhardt ge bij uw opzet, ge zijt boetschuldig, vriend! gij hebt uw opperkleed verbeurd en we gaan u naar den Onderschout leiden tot verdere correctie.’</p>
<p>Eene dergelijke discussie tusschen de handlangers der politie en een overtreder heeft nimmer plaats ten aanzien eener volksmenigte, zonder hare belangstelling te wekken, die zij niet zelden toont door partij te nemen voor den laatste; ditmaal echter had diens vermetelheid hare ergernis gewekt en de luide scherpe verwenschingen, die hij uitsprak tegen ‘den Engelschen dwingeland, en zijne adhaerenten,’ terwijl hij zich verzette tegen zijne gevangenneming, maakten hem vijanden van het aandringende volk, waaronder hij anders wellicht zijne bondgenooten zou hebben gevonden. Men hoorde hier en daar zulke luide kreten van toorn en verontwaardiging tegen hem opgaan, dat de officianten nauwelijks wisten hoe zij hun arrestant veilig zouden heenleiden door dit gedrang; toen deze op eens met een snelle beweging zich van zijn mantel ontdeed, waarbij men hem gegrepen hield en met de vlugheid van een gejaagd hert de trappen van het bordes opwipte en de Hofpoort binnendrong, vóórdat de schoutsdienaren nog van hunne verbazing bekomen waren. Binnen het Hof wachtte hem echter eene ontvangst, waarop hij bij koel beraad had kunnen verdacht zijn. De beambten en soldaten van den Graaf, die in het groote voorportaal hun dienst deden, hadden zoowel als het volk hunne opmerking gegeven aan 't geen er met den vreemde voorviel. Zij waren getuige geweest van de groote opschudding, die zijne arrestatie had verwekt en, toen zij hem dus zoo plotseling zagen binnendringen, konden zij hem kwalijk aanzien voor een genoodigde, die recht had in te gaan. Ook werd hij onverwijld aangehouden en ondanks zijn wilden en heftigen tegenstand, in de wachtkamer gebracht, waar een paar forsche hellebaardiers tot zijne bewaking met hem bleven. De officianten van den Gerechte, in het onzekere of het hun geoorloofd was hun delinquent te vervolgen binnen 't Hof van zijne Excellentie, waren haastig de bevelen gaan vragen van den Onderschout, die tot krachtiger handhaving der orde zich 
op het Hofplein bevond, maar, als vanzelf spreekt, juist aan die zijde, waar <hi rend="i">geen</hi> wanorde heerschte. De wakkere man oordeelde het
<pb n="410"/>geval wichtig genoeg om zich in persoon naar het Hof te begeven en den gevangene op te eischen. Toen hij zich echter daartoe aanmelde, werd hij door de Engelsche hofbeambten, die hem kwalijk verstonden en dus niet begrepen wat hij wilde, vrij barsch afgewezen, daar hij echter bleef aanhouden, ontstond er een twist, die zóó luid en heftig werd, dat een dienstdoende luitenant van de lijfwacht oordeelde, ‘men moest <hi rend="i">Il Signor Capitano</hi> roepen, die alle talen verstond en die in staat zou zijn den lastigen Hollander op zijne plaats te stellen.’</p>
<p><hi rend="i">Il Signor Capitano</hi> was niemand anders dan Cosmo Pescarengis, onder dezen titel gemeenlijk aangeduid door Leycester zelf en die daarom door alle omringenden werd overgenomen.</p>
<p><hi rend="i">Il Signor Capitano</hi> had het dien avond bijzonder druk, ware het hem mogelijk geweest zich te verdubbelen, wis had hij het gedaan. Hij wilde het oog hebben in de feestzaal om te zien wat er omging tusschen sommige personen; daar buiten had hij te waken voor de ontvangst en het ordelijk binnenleiden der genoodigden; hij had te letten op de wenken van den Graaf, die hem dikwijls iets had te vragen of te bevelen, waarop hij niet had kunnen rekenen, ‘en nog daarbij geroepen te worden om geschillen te beslechten tusschen Hollanders en Engelschen,’ sprak Cosmo ontstemd, terwijl hij met zekere drift den luitenant volgde. Zoodra de Onderschout hem echter had ingelicht dat hij een gevangene kwam opeischen, niet met oogmerk om dien te bevrijden, maar om hem te straffen, terwijl de Engelschen riepen dat het een verdacht persoon was, die zich verzet had tegen de lijfwacht en die gansch geen reverentie scheen te toonen voor Mylords naam en titels, en dat zij hem niet wilden uitleveren, omdat het strekken zou tot verkleining van des Graven recht, oordeelde Cosmo het noodig, den gevangene zelf te zien eer hij in dezen uitspraak deed. Hij trad de wachtkamer binnen, gevolgd van den Onderschout; de gevangene liep rond met de woeste onrust van een wilden vogel, die geen begrip heeft van zijne opsluiting en die wanhopig rond fladdert om een uitweg te vinden. Nauwelijks zag hij de deur openen of hij schoot toe in hoop te ontsnappen, alsof niet terstond zijne wachters de hellebaarden zouden kruisen om hem af te weren. Cosmo, die gewacht had iemand uit het volk te zullen aantreffen, was verwonderd bij het zien van eene rijke smaakvolle kleeding, nu niet meer door
<pb n="411"/>den mantel verborgen. Naar houding en gestalte scheen het een jongmensch, schoon de gelaatstrekken nog verduisterd werden door de neerhangende randen van den hoed. Hij droeg geen degen en men had hem de armen met een stevig touw vastgesnoerd.</p>
<p>‘Was dat noodig?’ vroeg Cosmo met zeker misnoegen.</p>
<p>‘Het kon niet anders, Kaptein,’ zei de hellebaardier, ‘zoolang hij den ponjaard op zijde had en de armen roeren kon was er niets met hem aan te vangen; hij heeft in zijn razenden tegenstand twee of drie van de onzen dus deerlijk toegesteld, dat wij hem moesten boeien om zeker van hem te zijn.’</p>
<p>De Onderschout intusschen, niet minder verwonderd dan Cosmo, dat de gevangene geen armelijke schooier bleek, zeide halfluid: ‘we moeten toch weten met wien we te doen hebben,’ en gewoon geene omstandigheden te maken met de lieden, die in zijne handen vielen, lichtte hij hem schielijk den hoed af, maar even schielijk trad hij verschrikt achteruit, terwijl hij in de hoogste verbazing uitriep:</p>
<p>‘Te droes! mijnheer Huibert Berck, zijt gij het? wat bijstre gril is dit, u onder de schamele menigte te begeven en u aan te stellen als een linker daar de politie tegen waken moest?’</p>
<p>Werkelijk; het was Huibert Berck en wij vragen met den Onderschout, hoe het in hem opkwam als ter sluips getuige te willen zijn van een feest, dat hij als genoodigde had kunnen bijwonen, zoo hij zijne vooroordeelen had willen ter zijde zetten. Aan de feestvreugde dacht de arme jonkman wel het minst. Na de treurige tooneelen van twist en hartstocht, die hij had veroorzaakt, was hem het huis zijner moeder te bang geworden; hij was het ontvlucht met de drift van een gejaagde, maar Dordrecht te verlaten in deze onzekerheid, onder deze indrukken, hij voelde het terstond, het zou hem onmogelijk zijn; zoo ging hij gastvrijheid vragen bij zijn moeders vader, heer Huibert Tak, een grijsaard die zijn kleinzoon, zijn petekind, liefhad met al de blinde ingenomenheid van eene liefde, die tot zwakheid ging, die geene gebreken wilde kennen, noch kon zien in haar voorwerp; als Huibert bij zijnen grootvader kwam klagen, - hij was het van jongs af gewoon, - kreeg hij gelijk in alles en tegen allen, iedere wensch, dien hij uitsprak, werd zonder ommezien voldaan en zoo had hij dan ook niet lang uit te wijden over de redenen waarom hij het
<pb n="412"/>huis zijner moeder ontweek, om met vreugde te worden verwelkomd. Hij vond bovendien bij zijn grootvader instemming met zijn afkeer van de Engelschen. De oude Heer Tak, bevooroordeeld als een suffende grijsaard, kon aan de nieuwigheid van een Engelschen Gouverneur-Generaal niet zijne goedkeuring hechten en oordeelde zijn wantrouwen gerechtvaardigd, toen hij zijn zoon Gillis en andere groothandelaren de duisterste voorstellingen hoorde doen omtrent Leycesters geringe verschooning voor hunne handelsbelangen. Hij vermeed dus alle aanraking met de Engelschen, zag met onwil de blijdschap zijner medeburgers over de tegenwoordigheid van den Graaf in hunne stad en kon het zeer goed in Huibert begrijpen en verschoonen, dat hij niet in goede verstandhouding kon leven met al die vreemden, die zijne moeder inhaalde. De oude Heer ging zelf nooit meer uit en de ongehuwde dochter, die zijne huishouding bestierde, was eene stille bedaagde Jonkvrouw, die zich sinds lang had teruggetrokken van alle woelige vermaken. Huibert kon dus nooit betere wijkplaats hebben gekozen om buiten aanraking te blijven met zijne antipathiën, behalve in een opzicht, waaraan hij niet had gedacht. Het huis van heer Huibert Tak, een der aanzienlijkste van Dordrecht, dat later vorstelijke familiën heeft geherbergd, grensde namelijk aan het Hof van den Gouverneur-Generaal, en wel op zulk eene wijze, dat de arme jonkman, ondanks al zijn goeden wil om die nabuurschap te vergeten, daaraan gedurig op allerlei wijze werd herinnerd. Vooral op den tweeden dag van zijn verblijf in dat huis, die van het groote Banket, dat Leycester zou geven, begon de gedachte aan die nabijheid hem al meer en meer te kwellen en op te winden. Werkelijk, er was iets tergends in, allen, die hij liefhad en haatte zoo dicht in zijne nabijheid te weten, vroolijk feestvierende zonder met hen samen te kunnen zijn, de verhitte verbeelding moest hem alles wat er zou voorvallen in de sterkste kleuren en vormen 
voorstellen, hij zag Ludovica zich bewegen te midden van zijne vijanden, hare vrienden! hij zag Sir William haar zegevierend rondvoeren door de feestzaal, haar heenleiden naar den Graaf, als een kostelijken buit op den simpelen Hollandschen jonkman veroverd en het pijnigende gevoel der waarschijnlijkheid, der zekerheid dezer voorstellingen klom, toen het feestuur naderde, toen hij eenige genoodigden in statelijk plechtgewaad den weg zag nemen naar het Hof, terwijl hij niet kon besluiten zich naar een afgelegen
<pb n="413"/>vertrek te begeven, maar zich telkens door de onrust zijner ziel als naar de vensters gedreven zag, waar hij bleef als door onweerstaanbare macht geboeid, om aan te zien wat hem het hart ontroerde. Ook haar zou hij moeten zien, ook haar, aan <hi rend="i">zijn</hi> arm en hij zou niets daartegen vermogen, hij zou haar hier niet eens kunnen opschrikken, door eene vraag, door een verwijt, door een blik. Geene enkele bijgedachte aan hem zou haar kwellen, terwijl hij deze folteringen leed. Neen, dat lijden der verbeelding, hij kon, hij wilde het niet dragen; liever nog wilde hij tegenwoordig zijn en aanschouwen, dan gissen, dan raden. Het volk trok wel in drommen op naar 't Hof, hoe licht zou het hem vallen onder het dichte gewoel weg te schuilen tot zij voorbijtrok en dan, waarom zou het hem niet vrijstaan binnen te treden, een blik in de feestzaal te werpen, zonder zich de laagheid te getroosten Leycesters gast te zijn? Onder dien inval sloeg hij de mantel om van een der bedienden, opdat zijne kleeding zijn stand niet mocht verraden, drukte een hoed op het hoofd, wiens slap neerhangende randen zijne gelaatstrekken vermomden en was onder de toeschouwende menigte op het Hofplein, eer hij het zelf wist; hij had geen gevaren voorzien, geene hinderpalen berekend en geene zijner volgende handelingen was ook iets anders geweest dan de ingeving van het oogenblik. Men heeft gezien hoe zwaar hij ze boette. Hij zelf miste in dien toestand die helderheid van oordeel, die hem gezegd zou hebben, dat alles wat hem overkwam zijne eigene schuld was; in zijn hartstochtelijken toorn verweet hij zich zelven niets, anderen alles. De Graaf van Leycester, de Engelschen, Ludovica, Edmund, zijne landgenooten, laag genoeg om ter wille van de Engelschen een stadgenoot te vervolgen, die allen hadden schuld tegen hem; die allen vermengde en verwenschte hij in zijn onbillijken toorn en hij gedroeg zich op eene wijze, die de hellebaardiers waarlijk van hardheid vrijsprak, schoon ze hem 
boeiden. Men moest hem voor een gevaarlijk mensch aanzien en hij deed niets om die verdenking van zich te weren. Op een paar vragen, die Cosmo hem deed, antwoordde hij zóó laatdunkend en in zóó beleedigende termen voor den Graaf en diens dienaren, dat de Onderschout meende te moeten tusschenbeide komen in zijn belang.</p>
<p>‘Jonker, bederf toch niet uwe eigene zaak door dit onverduld. Gij meent niets van al die zware woorden, die gij zegt. Gij neemt
<pb n="414"/>het alleen wat hoog op, dat mijne luiden u als een linker hebben bejegend, doch dat is uwe eigene schuld, ge hadt u alleenlijk maar te noemen, wij weten wel dat de keure niet tegen luiden van uwe kwaliteit is gemaakt; men had u dan vrijelijk laten doorgaan!’ toen tot Cosmo: ‘goede heer hopman, wil dezen jongenheer verschoonen; hij spreekt wat stout, maar hij voelt zich gekrenkt, dat hij op het Hof niet beter is onthaald, zijne vrouw moeder is ganschelijk goed gezind voor den heer Graaf, en was nog onlangs diens gastvrouw.’</p>
<p>‘Ik wil het beste gelooven van zijne vrouw moeder en 't geene haar belangt, doch deze hier heeft zich wel tien malen in dit uur schuldig gemaakt tegen des Graven hoogheid!’</p>
<p>‘'t Is de jonkheid, gestrenge heer!’ hernam de Onderschout, van vervolger plotseling in verdediger omgekeerd.</p>
<p>‘<hi rend="i">Il est avec le ciel des accommodemens</hi>,’ zegt Tartuffe, en de Dordtsche Onderschout der 16<hi rend="sup">de</hi> eeuw had hetzelfde gevoelen omtrent den ‘Gerechte,’ als het den zoon gold uit eene der aanzienlijkste familiën der stad, die volle handen gouds kon werpen in de schale des rechts. - Daarom ging hij voort met zekere beduiding: ‘Ik kenne den jongenheer van zeer nabij; hij is schatrijk en zijne verwanten hebben een hoog aanzien, zoowel bij den Graaf, als in den Magistraat; zoo hij boetschuldig mag zijn, zal de poene dubbel en dwars worden voldaan, daar wil ik noodziende borg voor zijn; doch laat hem vrij of geef hem in mijne handen, sinds zijn vergrijp door onze vierschaar moet geslist worden.’</p>
<p>‘Dat ik hem loslate!’ zeide Cosmo, die de verbetene woede van Huibert had gadegeslagen, ‘zoo groote onvoorzichtigheid zal ik geenszins plegen. De veiligheid en de bewaking van den persoon Zijner Excellentie is mij opgedragen en het zou ontrouw zijn een verdacht en gevaarlijk persoon, als deze zich heeft getoond, die geen woord spreekt om zich te berouwen of te ontschuldigen, op vrije voeten te stellen!’</p>
<p>‘Zoo stel hem in mijne handen ter bewaking.’</p>
<p>‘Zekerlijk neen! ik betrouw in zulke gevallen best mij zelve; hij is mijn gevangene en zal het blijven tot de Graaf zelf in zijne zaak recht komt spreken.’</p>
<p>De jonge Berck stampvoette van spijt; de Onderschout klaagde van vergrijp tegen de privilegiën der stad, tegen de jurisdictie
<pb n="415"/>van Schout en Schepenen, doch Cosmo, zelden heel lankmoedig, had ditmaal dubbele redenen om kort en hoog te zijn. De Onderschout moest onvoldaan aftrekken en Huibert Berck bleef gevangen en zelfs geboeid; dat laatste was echter omdat hij zelf het zoo wilde. Cosmo had hem voorgesteld hem vrij te laten in zijne gevangenkamer, mits hij zijn woord als Edelman gaf zich rustig te gedragen en geen geweld te plegen jegens zijne bewakers. Huibert antwoordde bits dat hij geen Edelman was, maar een vrij poorter, en dat hij zijne vrijheid zou zoeken te verkrijgen tot iederen prijs. De moeder van dien jongen dwaas mocht hem eene plaats in het dolhuis koopen, dacht Cosmo, terwijl hij bevelen gaf voor verdubbelde waakzaamheid.</p>
<p>Het ongeval van Huibert Berck heeft zoolang onze aandacht gevergd, dat wij verzuimd hebben die te vestigen op de feestgenooten, waaronder er toch zijn die haar wel verdienen, onder anderen Edmund. Nauwelijks had hij zijne dames de zaal binnen geleid, of Elias Leoninus kwam hem te gemoet.</p>
<p>Tusschen Sir William en hem werd op dat oogenblik geen woord gewisseld, maar met een hartelijken handdruk zeiden ze elkander genoeg, de vriendschap tusschen hen was hersteld, de achterdocht en het kwaad vermoeden waren verdwenen uit het harte van Elias; Sir William had niet dan verschooning gekend voor de zelfkwelling, waarmee zijn vriend zich had gemarteld. Na een paar woorden met eene weifelende stem tot Ludovica gezegd te hebben, bood Elias haar zijn arm, dien zij aannam zonder aarzeling, terwijl de frissche blos harer wangen zich nog verlevendigde, voerde hij haar zwijgende en met zekere drift door de zaal, tot zij in de galerij waren gekomen, die zich opende op verscheidene kleine vertrekken, voor dien avond ter beschikking gesteld van de gasten en leidde haar binnen.</p>
<p>Wij zullen hun gesprek niet beluisteren, een gesprek tusschen minnenden in hun toestand kan men zich licht voorstellen, wij zullen alleen zeggen, dat het afgebroken werd door den Kanselier, die Ludovica als zijne dochter kwam omhelzen. Hij bracht nog een vriend met zich, die Elias Leoninus met een vroolijken uitroep in de armen sloot, terwijl hij hem zijn geliefden zoon noemde. Het was niemand anders dan de Kolonel van Meetkerke zelf. Eene verrassing, door den Graaf van Leycester het gelukkige paar bereid.</p>
<pb n="416"/>
<p>Er had dien avond nog eene hereeniging tusschen gescheiden gelieven plaats, maar zij gaf minder waarborgen eener heldere toekomst, op het oogenblik zelf dat de draagstoel van de Prinses de Chimay voor het bordes stilhield, was Kapitein Nicolaas de Maulde de Hofpoort binnengegaan. Dit had plaats nog eer de catastrophe met Huibert Berck voorviel. Cosmo bevond zich dus waakzaam op zijn post, bij den ingang der groote zaal. De goedhartige jonge Edelman had Cosmo zijne ontijdige waarschuwingen reeds vergeven, doch hij kon voor zich zelf niet ontveinzen, dat ze indruk hadden gemaakt en wel een tegenovergestelden dan er bedoeld moest zijn. De gedachte aan de mogelijkheid eener hereeniging was nu eenmaal in hem opgewekt; zij deed zijn hart kloppen, maar zijn voorhoofd gloeien van verontwaardiging, hij schaamde zich die te wenschen en hij betrapte zich gedurig op de berekening van kansen, waardoor die kon worden daargesteld. Het groote banket bood de eerste en natuurlijkste aanleiding daartoe en de Maulde kon niet op zich verkrijgen, die te vermijden - zooals Cosmo hem geraden had - onder voorwendsel, dat de Graaf het ten kwade kon nemen, zoo men zijne uitnoodiging veronachtzaamde en dat hij aan alle zijne vrienden uitlegging zou moeten geven van zijne afwezigheid. De Italiaan had alleen geantwoord met een minachtend schouderophalen over die zwakheid, maar zij stelde hem gerust op het punt van Leycester's gunst. De slaaf eener vrouw kon nooit een goede dienaar zijn van zulken meester, die alle getrouwheid en allen ijver voor zich zelven alleen vordert, dacht hij, en het matigde zijn geheimen wrevel tegen den jongen Baron, die, wat hem betrof, in Cosmo een vriend was blijven zien, ondanks de ruwe ontkenning van ‘den zonderling’, als hij hem noemde. Hij voegde zich nu echter niet bij hem, want hij wilde de intrede der Prinses gadeslaan en zien wien ze tot geleider had en... met één woord, haar in stilte bespieden, eer hij zich bepaalde welke 
houding hij jegens haar zoude aannemen, maar tot zijne verwondering was zij zonder cavalier, alleen verzeld door eene volgjuffer; zij zag wat schuchter en verlegen om zich heen, als ongewoon op deze wijze een hoofschen kring binnen te treden; toch kon deze verlatenheid alleen een gevolg zijn van hare verkiezing, het kon Maria de Brimeux, nog in den vollen glans harer bevalligheid, niet aan een gelei-jonker ontbreken in eene stad, waar zooveel jonge
<pb n="417"/>edellieden en officieren samen waren. Daaraan dacht de Maulde niet, maar wel merkte hij op dat zij alleen was, dat ze verlaten scheen, en dat ze het fiere hoofd onder eenige bekommering nederboog, en meer was er niet noodig voor zijn zwak en edelmoedig hart, om zich tot haar getrokken te voelen; hij wilde haar naderen, haar den arm bieden, maar Cosmo, die het oog op hem had gehouden, stelde zich schielijk daartegen.</p>
<p>‘Sir Valentin!’ riep hij met luide stem, ‘ziedaar eene dame zonder geleider, denk op uw ambt.’</p>
<p>En Sir Valentin, die de taak van ceremoniemeester vervulde, was reeds toegeschoten en bood de Prinses eerbiedig den arm, tot groote spijt van de Maulde, die toornig tot Cosmo zeide: ‘<hi rend="i">Signor</hi> Pescarengis, ik ben niet gezind dergelijke aanmatiging langer van u te dragen.’</p>
<p>‘Mijn arme jonge Baron! gij maakt u boos tegen den éénigen oprechten vriend, dien gij hebt; gij wilt niet luisteren naar zijn raad, zoo moet hij zelf waken dat gij niet met opene oogen in den afgrond ijlt.’</p>
<p>‘Gij hebt u dat nu eenmaal in het hoofd gesteld, maar ik zeg u, gij zijt mijn voogd noch mijn hofmeester en gij hebt niet over mijne handelingen toe te zien.’</p>
<p>‘Gij mocht wel van God bidden dat ik het ware! dan zat ge nu nog hoog en droog in eenige vestingstad, in plaats van u op drie schreden afstands te bevinden van die sirene!’</p>
<p>‘Kort en goed, Messer Cosmo, ga uit mijn weg, ik heb noodig binnen te gaan.’</p>
<p>‘Ja, dat heeft haast!’ riep Cosmo met een ironieken lach, daarop zijn arm nemende en hem nog meer terugvoerende, ondanks zijn tegenstreven, sprak hij zacht maar ernstig: ‘Zoo gij niet leven kunt buiten haar, gebruik dan voor 't minst die wijsheid en zorg haar meester te worden! zoo niet, ge wordt opnieuw haar speelbal, dien zij wegwerpt zoo ras ze wil.’</p>
<p>‘Ik voel dat ge waarheid zegt, en toch ik zie niet hoe...’ De jonge Baron zuchtte half uit ongeduld, half om een bittere bijgedachte.</p>
<p>‘Gij kunt het nu! Zij heeft u hooren prijzen; zij weet u gunsteling van den Graaf; hare ijdelheid is geprikkeld; zij wil u opnieuw aan hare zijde, liefst aan hare voeten, ik verzet er mijn hoofd op, dat zij op deze wijze hierheen gekomen is met intentie op u.’</p>
<pb n="418"/>
<p>‘Cosmo <hi rend="i">mio!</hi> ge spreekt gouden woorden! en om er zekerheid van te hebben wil ik beginnen met mijn hof te maken aan alle Jonkvrouwen, die mij te voren komen, mooi of leelijk... om te zien hoe ze 't nemen zal...’</p>
<p>‘Niet kwaad... maar beter nog zoo gij u bij eene enkele voegt en dier gezelschap kiest den ganschen avond door... doch ik zie wel ge luistert niet meer; uw geest is elders, zoo laat ik u vrij.’ Werkelijk hield hij hem tot daartoe vastgeklemd door de forsche greep zijner hand.</p>
<p>‘Veel dank, <hi rend="i">Signor</hi>, veel dank,’ riep de Maulde lachende, en ging de feestzaal binnen.</p>
<p>‘<hi rend="i">Maledetto!</hi> die meent nog dat hij danken moet!’ prevelde Cosmo met een sarcastischen glimlach.</p>
<p>De jonge Baron was geen nieuweling in de kunst met vrouwen om te gaan, vooral met eene soort van vrouwen als de Prinses de Chimay en, zoodra hij zich eenmaal den dwang had opgelegd niet de stem van zijn hart gehoor te geven, viel het hem niet moeielijk den schijn eener onverschilligheid aan te nemen, die hem tot de vervulling moest leiden van een geheimen wensch. Het geluk diende hem daarbij uitnemend. De Graaf van Leycester had aan de Prinses douairière van Oranje de eereplaats afgestaan aan het hooger einde der zaal, waar een vorstelijk verhemelte haar zetel overschaduwde en waar verder alle personen, tot haar kring en tot haar gevolg behoorende, zich op verschillende afstanden bij haar hadden gevoegd. De Prinses de Chimay, als verwant aan het huis van Nassau, werd door Sir Valentin naar die zijde heengevoerd. De Graaf zelf had zijn zetel aan het tegenovergestelde einde der zaal, geene slechte voorzorg, om diegenen onder zijne vrienden en volgers, die op een wat al te koelen voet stonden met Maurits en de zijnen, gescheiden te houden, zonder dat de scheuring al te zichtbaar werd gekenmerkt; die het wilden, mengden zich wederzijds ondereen; die het duchtten, konden het vermijden zonder er opzet in te leggen.</p>
<p>De Maulde behoorde als vanzelf tot den kring van Leycester's edellieden en officieren en bevond zich dus terstond op zeer verren afstand van de Prinses en, al had hij daarin geen opzet willen leggen, verscheidene zijner nieuwe kennissen gingen hem reeds bij zijne komst te gemoet en hielden hem in hun midden onder vroolijke scherts en geestigen kout, waaraan hij ruim zijn deel
<pb n="419"/>toebracht, want de herlevende hoop gaf hem bezieling en gloed; de gloed van den hartstocht, dien hij had willen dooven, ontvonkte zijn geest, ontboeide zijne luim en, boven alles, wilde hij geen zwaarmoedige lijder schijnen in de oogen eener vrouw, die in hem het meest zijne schitterende eigenschappen had liefgehad; hij wist het, hij moest allen behagen om haar te bevallen; de vonken van zijn vernuft moesten zich her- en derwaarts verspreiden, om hare oogen te treffen en die overtuiging gaf den hartstochtelijken jongen man zulk een prikkel, dat het hem geene moeite kostte met de geestigsten te wedijveren en te overwinnen. Daarbij, hij was een en twintig jaar, de genoegens van dezen glansrijken kring en de verwachting vuurden hem aan en brachten hem als in eene tuimeling van lust en vroolijkheid, die zijne gitzwarte oogen deed stralen en zijne mannelijke schoonheid verhoogden; ook trok hij de opmerking van alle dames tot zich, zonder (zeldzaam verschijnsel) de benijding van de mannen te wekken, men had hem lief om zijne goedhartigheid, om zijne welwillendheid, hij wist geestig te zijn zonder scherp te wezen en vermaakte zich nooit ten koste van anderen. Daarbij, hij voelde zich een weinig de held van den avond; de vreugd zijner vrienden en krijgsmakkers, hem weer in hun midden te zien op een feest, de belangstelling die zijne nieuwe kennissen getoond hadden in zijn lot, de voorkomendheid van allen die hem omringden, stelden hem op den voorgrond, en de Graaf van Leycester kroonde dat alles door hem opnieuw gemeenzaam toe te spreken en aan den Admiraal Howard en aan den ambassadeur der Koningin voor te stellen. Niets van dat alles ontging de Prinses de Chimay; de afstand die haar scheidde van het gedeelte der zaal, waar de Maulde zich ophield, was niet zoo groot of zij kon dezelfde opmerkingen doen, die wij maakten. Daarbij was de scheiding tusschen de beide partijen niet zoo scherp afgeteekend en werd nog minder strak in acht genomen, of de Engelsche en 
Hollandsche Heeren van Leycester's partij gingen hunne opwachting maken bij de Prinses douairière en hare dames, terwijl de Heeren van Maurits zijde niet in gebreke bleven de schoone vrouwen en juffers uit de Dordtsche patricische familiën hun hof te maken, die nevens hare vaders, echtgenooten en broeders in den halfcirkel zaten, waarvan de zetel van den Gouverneur-Generaal het middenpunt was. Bijgevolg zag de Prinses de
<pb n="420"/>Chimay niet slechts de zegepralen van de Maulde, maar zij hoorde er van spreken; zij hoorde het dat men hem bewonderde, vierde, eere deed, beminnelijk vond; en de helft van 't geen zij hoorde zou alleen reeds genoeg geweest zijn voor hetgeen de Maulde er van hoopte, maar, het was eigenlijk niet meer noodig. Cosmo had goed geraden. Maria de Brimeux was reeds gekomen met eene bijgedachte aan hem. Maria de Brimeux was geene vrouw zonder hart; zij was alleen eene vrouw, die zich beurtelings liet wegslepen door de indrukken van haar hart en door de eischen van haar belang, en zij had de Maulde opgeofferd aan het laatste, maar niet zonder te voelen dat het ook voor haar zelve eene opoffering was. Later, toen zij hem te Sluis wist, had zij veel om zijnentwil geleden en nu, bij haar verblijf te Dordrecht, hoorde zij zijne dapperheid prijzen, zag zij zijne verdiensten erkend, zijn hart gewaardeerd door velen, door allen, die zij van hem hoorde spreken... en het verlangen naar wederzien was reeds in haar opgewekt, eer de waarschijnlijkheid die nog voedsel gaf. Toen dit dus zekerheid werd, toen zij vernam met welke blijdschap zijne terugkomst door zijne jonge vrienden werd toegejuicht en hoe gunstige ontvangst de Graaf van Leycester hem had aangedaan, was dat verlangen werkelijk tot hartstocht gestegen en het behoefde dus niet meer opgewekt te worden; men kan zich denken hoe die steeg, waar zij hem zag toegejuicht, onderscheiden, - en boven alles, waar zij hem zelf wederzag in al de volheid zijner beminnenswaardigheid en levenslust, door al de prikkels van onrust en onzekerheid, toen zij zag dat hij niet onverwijld tot haar kwam, toen zij vreesde dat hij haar met opzet zou vermijden, toen zij eindelijk zekerheid, meende gekregen te hebben, dat hij besloten had hare vroegere onbarmhartigheid met de koelbloedigste verwaarloozing te vergelden. Zij mocht niet van onbillijkheid klagen, bekende zij zich zelve, doch... kon hij dit, dan ook was hare hoop ijdel, dan was 
zij niet meer bemind. Zij wilde toch zekerheid en zij wist wel hoe die te verkrijgen; maar gewoon de eerste beweging van haar hart niet in te volgen, dan met de meeste omzichtigheid en na overleg met haar belang, besloot zij te wachten op eene gunstige gelegenheid, om uit te voeren wat zij wilde, zonder zich al te zeer bloot te geven.</p>
<p>Die gelegenheid bood zich welhaast. De Dordtsche Predikanten hadden den Gouverneur-Generaal niet onduidelijk te kennen ge-<pb n="421"/>geven van ‘hoe schadelijk exempel het zou zijn, zoo hij ten zijnent toestond te dansen.’ Gideon, geraadpleegd zijnde, had verklaard dat hij het eene middelbare zake achtte, doch dat het in dezen raadzaam was den zwakken geene ergernis te geven; zoo zou men dan niet dansen, maar de tijdruimte tot aan het souper diende toch aangevuld door iets anders, zou het gemis van dat vermaak zich niet al te zeer laten gevoelen; daar werkelijk de dans eene tijdkorting is, uiterst geschikt om een groot getal personen van den verschillendsten leeftijd, landaard en gevoelens op eene eenigszins gemakkelijke en gemeenzame wijze te doen samenzijn; wie te wijs, te oud of te ernstig is voor die verlustiging, kan zich vrijer en lichter bewegen, zich desnoods tot een ernstig onderhoud een rustig plekje kiezen, als maar eens de dans door het vormen zijner bonte figuren, de stijve halfcirkels of statige lijnen van zittende en staande feestgenooten heeft gebroken. De Graaf had er op uitgevonden de leegte aan te vullen door een kamerspel te laten vertoonen, waartoe de Fonteinisten (de Dordtsche Rederijkers) zich hoffelijk hadden aangeboden. Het was eene allegorische voorstelling, zoo duidelijk en toepasselijk gemaakt op de gelegenheid, waarbij het feest werd gegeven en op de doorluchtige personen die tegenwoordig waren, als mogelijk was en waarbij de Dordtsche stedemaagd, kenbaar aan hare attributen en aan het stads wapen dat zij voerde, niet verzuimde in treffelijke rijmen de hoogdravendste lofspraken te geven aan eene andere juffrouw in 't wit gekleed met eene sierlijke kroon op het hoofd, met den Bijbel op haren schoot, den schepter in de handen en eene groote witte roos op de borst, hetgeen bewees dat zij de Koningin van Engeland moest verbeelden. Na de vertooning zouden deze karaktermaskers een ommegang doen in den tuin, met fakkelen en 
toortsen onder begeleiding der muziek. De feestgenooten zouden volgen, en men zou hun het schouwspel aanbieden van een prachtig vuurwerk en van eene verlichting op de rivier door pekkransen en drijvende teertonnen; maar nauwelijks was de allegorische voorstelling in de zaal vertoond, of de Prinses douairière stond op om heen te gaan, iets waarop de gastheer was voorbereid, daar zij in 't afwezen van ‘<hi rend="i">Monsieur le Comte</hi>, <hi rend="i">son fils</hi>’ geen deel kon nemen aan het banket, doch iets, waarop de Graaf niet had gerekend, was dit, dat behalve de heeren en dames van haar geleidde, de vrienden en verbondenen van haar en van
<pb n="422"/>haar zoon, mede oprezen om haar te volgen en hij had al de dissimulatie van den hoveling, al de courtoisie van den ridderlijken Edelman noodig om bij het uitleiden der Prinses en onder hare complimenteuse dankbetuigingen, zijne gekrenktheid over die teleurstelling te ontveinzen. De lijn van afscheiding tusschen zijne vrienden en aanhangelingen en die van Maurits, die hij gehoopt had dat staande de feestviering langzamerhand zou worden overschreden en uitgewischt, werd nu plotseling dus scherp afgeteekend, dat ook de Prinses de Chimay voelde, dat zij eene keuze moest doen, doch tegelijk dat hier niet enkel te kiezen was tusschen blijven of gaan, maar dat het hier gold zich vriendin te bekennen van het huis van Nassau of van den Gouverneur-Generaal. In het tijdvak van des Graven afwezigheid had zij wisselend heen en weder gewankeld, en had ten laatste, onder den indruk van Modets mislukten aanslag, waarin zij gecompromitteerd was, zich uit dwang van omstandigheden met hare Nassausche verwanten vereenigd. Sinds dien tijd was er veel veranderd; zij achtte nu de partijen uiterlijk verzoend en hoopte met beiden wèl te kunnen zijn, zonder zich rechtstreeks te verklaren. Zij moest het nu. Zij overwoog, dat de Prinses van Oranje haar alleen <hi rend="i">du bout des lèvres:</hi> ‘<hi rend="i">ma cousine</hi>’ had genoemd; dat de galanterieën van den jongen Graaf Maurits jegens haar niet fijn genoeg waren om zijn gebrek aan hoogachting te vergoelijken; dat Graaf Lodewijk van Nassau in wien zij wel eens gehoopt had iets meer te zullen vinden dan een bloedverwant, zoo het haar gelukte hare scheiding van den Prins de Chimay te doen wettigen, nu openlijk verloofd was met de Gravin Anna van Nassau en, al ware het ook, dat de Graaf van Leycester haar na zijne terugkomst juist geene groote voorkomendheid had betoond, toch was er aan zijne zijde iets, dat haar genoeg aantrok om hare keuze te beslissen, zonder dat men die oorzaak zou 
gissen. De Maulde was met Leycester; niemand zou het raden dat zij om diens wille deze partij koos. Zij bleef!</p>
<p>‘Zij blijft!’ juichte de Maulde, ‘dat is een goed teeken,’ maar hij oordeelde het nog niet voorzichtig te bewijzen, dat hij het opmerkte. De Graaf van Leycester, integendeel, was al te gevoelig aan ieder blijk van gehechtheid dat hem gegeven werd, of dat zich daarvoor wilde doen gelden, om er geene dankbaarheid voor te toonen. Hij ging naar de Prinses de Chimay en
<pb n="423"/>bood haar zijn arm en wandelde eene poos met haar door de zaal, maar daar het oogenblik gekomen was, waarin het feest zich in den tuin zou voortzetten, zag hij om naar een cavalier voor haar, daar het niet in zijn plan lag slechts aan eene zelfde dame alle zijne opmerkzaamheid te bewijzen. Juist was hij met haar den groep Edellieden genaderd, in wier midden de Maulde's bevallige gestalte de hoofdfiguur vormde.</p>
<p>Leycester wenkte hem tot zich. ‘Baron!’ sprak hij, ‘ik heb u mijne gunst toegezegd, mij dunkt ik kan u die in dezen oogenblik niet beter bewijzen, dan door u de zorge aan te bevelen voor deze dame, de cavalier te zijn van de schoonste onder de schoonen, placht altijd als het benijdbaarste voorrecht geconsidereerd te worden door ridderlijke jonge Edellieden...</p>
<p>U, mevrouwe, mag ik de verzekering geven, dat de Baron de Maulde de eere niet onwaardig is, die ik hem toeken.’</p>
<p>‘Satan voltooit zijn werk! en de Graaf schijnt voorverordineerd zijnen vrienden kwade diensten te doen,’ sprak Cosmo in zich zelf, terwijl hij deze samenvoeging gadesloeg.</p>
<p>Toen kostte het de Maulde veel zijne rol van onverschilligheid vol te houden, hij kleurde, hij verbleekte, en het was hem in 't eerst onmogelijk anders te antwoorden dan met eene zwijgende buiging; toch verkreeg hij op zich om te zeggen, hoe hij vreesde dat de Hooggeboren Vrouwe geen genoegen zou nemen met zoo slechten geleider.</p>
<p>Doch de Prinses antwoordde, terwijl zij een harer vriendelijkste glimlachjes tot den Graaf richtte, dat zij genoegen nam in alles wat haar in de gelegenheid stelde zich de gehoorzame dienares te toonen van Zijne Excellentie.</p>
<p>Eigenlijk was de Prinses maar half voldaan. Zij was tot hem gekomen; hij had geen stap gedaan haar te gemoet; zij wist nog niets en zij voelde zich vernederd. Zij zou hare <hi rend="i">revanche</hi> hebben, de Maulde voerde haar weg; hij kon zich meester blijven zoolang hij nog niet met haar samen was, maar toen eens haar arm in den zijnen rustte, kon hij de kloppingen van zijn hart niet langer bedwingen. Alles verraadde hem, de Prinses zegevierde, zij was nòg bemind. De muziek ruischte, de pekkransen knetterden, terwijl ze lichtten, vuurbollen stegen op in de lucht, gloeiende vonken spatten in veel verscheiden vorm en gloed voor het bewonderend oog der toeschouwers, maar feller gloed en
<pb n="424"/>gevaarlijker vlamme werd daar opnieuw ontstoken in de harten van dit paar, dat zich moedwillig ter prooi stelde voor den gloed der hartstochten.</p>
<p>Reiner liefde wachtte nog op dit feest eene gelukkige uitkomst. Sir William Edmund had reeds vroeg in den avond in de gelegenheid geweest Agnes Berck als zijne verloofde aan den Graaf voor te stellen. Het minlijke kind had niet vergeten het haar op te sieren op de wijze, die de Graaf haar eenmaal had aangewezen en evenmin verzuimd zich te tooien met zijn prachtig geschenk, ook had zij eer van die zorge. Leycester sprak tot haar op een toon van goedheid en welgevallen, vroeg naar hare moeder met eene belangstelling, die niet enkel hoffelijkheid was, prees Sir William gelukkig over deze verbintenis en zeide, dat hij menig ander onder de Engelsche Heeren een gelijk deel toewenschte in Holland; hij zeide het niet alleen, maar hij meende het; hij zag in die verzwagering van Engelschen met Hollanders door de zachte en hechte banden van huiselijk geluk, eene voorwaarde van de toekomst zooals hij die wenschte, daarom moedigde hij die verbintenissen aan en het was zelfs ten gevolge van zijn verlangen, dat Mevrouw Berck haar stil en deftig huis open stelde voor den bonten en woeligen kring van vreemde jonge mannen en Jonkvrouwen uit de eerste Dordtsche familiën; de Graaf had haar te kennen gegeven, dat die omgang voor de kennis der tale, voor het aanwinnen der Hollandsche gewoonten, voor de goede verstandhouding tusschen de beide natiën goed zou zijn en de goede weduwe, wie niets te lastig viel om, zoo ze meende, den vromen Heer en het lieve vaderland dienst te doen, had zijne bedoelingen begrepen en gewillig gesteund. Men ziet het, de instinctieve haat van haar zoon Huibert was niet zoo gansch zonder oorzaak, hoe goed Leycesters bedoeling moest zijn, van zijn standpunt gezien, voor den zuiver Hollandschen zin was zij niet gunstig, men zou verengelst worden, - een overgang, die, door welke middelen dan ook daargesteld, altijd smartelijk moest vallen aan elk die zich voor Holland eene toekomst van zelfstandigheid dacht en liefde had voor het volkseigen, 
denkbeelden en gevoelens die Huibert door de opvoeding bij zijn oom waren ingeprent.</p>
<p>Wij echter weten nu genoeg om te begrijpen, dat Leycester Edmunds verbintenis met welgevallen zag en waarom hij hem
<pb n="425"/>volgaarne een weinigje verwaarloozing vergaf ter wille van deze Jonkvrouw.</p>
<p>Toen daarop de Kanselier met zijne gewone kalmte, maar toch met een glimp van vergenoegen op het gelaat, zijne goedkeuring vroeg op het huwelijk van zijn zoon, dat zeer spoedig zou voltrokken worden, sprak Leycester lachend: ‘nogal een paar? Bij St. Joris, zoo we niet den laatsten Augustus schreven, ik zou meenen we vierden St. Valentijn's dag; want zie, daar staan ook twee jongeluiden, die bij al den ernst van hunne houding toch de minne in 't hoofd hebben en ik ben zeker dat de Gezant van Graaf Lodewijk op dit oogenblik bij Jonkvrouw Sonoy gansch andere belangen bepleit dan die van zijn meester. Kolonel Sonoy, mijn goede vriend, gun mij middelaar te zijn tusschen u en deze gelieven. De secretaris van Graaf Lodewijk is mij goede woorden komen overbrengen van zijn meester en wil geen geschenk van mij aannemen, zooals de gewoonte eischt dat ik hem geve; de éénige belooning, die hij wenscht, staat niet bij mij te geven: 't is de hand uwer dochter, geef hem die, en betaal mijne schuld.’</p>
<p>‘Uwe Excellentie blijkt in alle opzichten een goed Christen,’ antwoordde Sonoy, ‘als sprekende voor zijne vijanden; ik voel mij echter geroepen uwe zaak meer getrouw te blijven dan gij zelf. In Lieuwert Manninga is niets tegen dan dat hij staat aan de zijde uwer tegenpartij.’</p>
<p>‘De verzoening heeft plaats gehad; ik wil niet dat mijne vrienden langer geheugen zullen houden van mijne grieven dan ik zelve...’</p>
<p>‘Ik wensch mij in alles de getrouwste en de gehoorzaamste dienaar uwer Doorluchtigheid te betoonen, maar mijne memorie en mijne consciëntie liggen, vreeze ik, buiten het gebied van eenig wereldsch heer,’ hernam Sonoy met vastheid.</p>
<p>‘Zoo willen wij hopen dat de liefde den nobelen Heer Manninga tot ons overbrengt,’ hernam de Graaf, dezen tot zich wenkende.</p>
<p>Deze trad toe, zonder den arm van Emerentia los te laten. ‘Is het niet zoo, mijnheer, dat gij aan de zijde staan zult waar gij uwe bruid zult vinden?’</p>
<p>‘Zeer zeker doe ik, Mylord!’ hernam de Fries ernstig.</p>
<p>‘De schalk durft boerten?’ hernam Sonoy hoofdschuddend, ‘en
<pb n="426"/>dwingt me mijne dochter aan te klagen als eene zeer grootevriendin van Barneveld!’</p>
<p>Leycester zag Emerentia aan met groote verwonderde oogen.</p>
<p>‘Uw Heer vader heeft eene zonderlinge wijze van schertsen,’ hervatte hij, ‘of anders... verklaar me zijne bedoeling, Jonkvrouw!’</p>
<p>‘Mijn Heer vader doelt op hetgeen voormaals geweest is,’ hernam Emerentia rustig. ‘Meester van Oldenbarneveld is onze cousin, maar de vriendschap, die ik voor hem heb gevoed, is niet bestand geweest tegen den slag dien hij mijn vader in faam en eere heeft toegebracht, door zijne handelwijze tijdens uw afwezen, Mylord... Overigens geloof ik in niets mijne plichten jegens Uwe Doorluchtigheid verzuimd te hebben, noch daartoe in het toekomende gezind te zijn.’</p>
<p>‘Wij gelooven u, mijn kind; de dochter van Kolonel Sonoy zal zich geen bondgenoote toonen van wie mij tegen zijn. En de bruigom, dien zij gekozen heeft, is de dienaar van een Heer, dien ik onder mijne waardigste vrienden wil gehouden hebben. Gij verstaat mij, niet waar, Heer Gouverneur van West-Friesland?’</p>
<p>‘<hi rend="i">By God!</hi> Doorluchtigste Heer, meent gij dat ik de Heeren van Nassau voor vijanden houde? Heb ik wellicht den ouden Prins niet van de eersten en als de besten gediend.... maar.... alevel acht ik het in dezen tijd geen zaak mijne dochter ten hijlik te geven aan den Secretaris van den Gouverneur van Friesland.’</p>
<p>‘Dan willen wij ons beste vermogen doen, dat de tijd daartoe spoedig kome, want ik zie 't de Jonkvrouw aan dat deze uitspraak haar niet minder bedroeft dan Heer Lieuwert Manninga zelf. Geef ze ten minste die hope, dat ik bij mijn aanstaand verblijf tot Medemblik, op dit aanzoek terugkomende, u in betere luim van toegevendheid zal vinden.’</p>
<p>‘Als Uwe Excellentie hare belofte houdt van tot ons in 't Noorderkwartier te komen, dan... zal zij daar over alles te gebieden hebben wat bij mij te geven staat!’ hernam Sonoy in geestdrift.</p>
<p>‘Nu, mijnheer Manninga,’ sprak Leycester lachende, ‘zoo staan uwe zaken toch niet op een al te kwaden voet; want, zoo ras de aangelegenheden in Holland het mij veroorloven, zal mijne reize naar het Noorderkwartier doorgaan.’</p>
<pb n="427"/>
<p>‘Dat is voor ons allen een goed woord tot afscheid, Mylord,’ hernam Sonoy, ‘want als Uwe Doorluchtigheid zich herinneren zal, moet ik morgen de terugreize aannemen en mijne dochter volgt mij.’</p>
<p>‘Zoo ben ik zeker dat zij u behulpzaam zal zijn mij eene goede ontvangst te bereiden,’ sprak de Graaf, en met eene minzame buiging tegen Emerentia verwijderde hij zich van die groep.</p>
<p>Cosmo Pescarengis nam de gelegenheid waar van den ommegang in den tuin, om den Graaf te naderen en zonder opzien te wekken kennis te geven van de gevangenneming die er gedaan was.</p>
<p>‘Laat dien jonkman ten spoedigste los en zijns weegs gaan,’ beval Leycester, ‘ik wil niet eens weten dat men hem in mijn huis moeite heeft aangedaan...’</p>
<p>‘Ten gevolge van zijne eigene dwaasheid en schuld, <hi rend="i">Monsignor</hi>, hij is met geweld begonnen.’</p>
<p>‘Het kan wel zijn, Cosmo! maar toch... ik heb verplichting aan zijne moeder, die mijne cause oprechtelijk is toegedaan en die behoort tot de considerabelste luiden van deze stad en, zoo ik hem gevangen wilde houden, zou ik door zoovele en zoo dringende aanzoeken en smeekingen worden bestormd, dat ik toch zou moeten eindigen met toe te geven... en zoo is 't beter dat ik geene kennis neme van zijne schuld, die ik toch niet vermag te straffen.’</p>
<p>‘Doorluchtige Heer! met uw welnemen, een zoo overgroote goedheid moet ik ontraden. Zoo men dit heftige jonge mensch, wiens drift nog meer is geprikkeld door 't geen hij nu ondervond en geleden heeft, nu op eens ontslaakte, is er te vreezen dat hij van zijne vrijheid gebruik zal maken, zoo niet tegen uw persoon, dan toch tegen andere van de Engelsche natie en, zooals het op dit oogenblik staat in deze stad, met de opgewondenheid der gemoederen, kon dat groote opschudding geven.’</p>
<p>‘Wat raadt gij dan daarin?’ hernam de Graaf met zeker ongeduld, ‘want ik zeg u, ik kan den zoon van Mevrouw Berck niet straffen, zonder mij vijanden te maken van welverzekerde vrienden en zelfs zonder mijn gevoel grootelijks geweld aan te doen.’</p>
<p>Cosmo haalde de schouders op. ‘Voor 't minst <hi rend="i">Monsignor</hi>, houd hem een dag of drie gevangen, tot die overmoedige stout-<pb n="428"/>heid tot gedweeheid zij gebracht, en laat hem dan vrij, mits conditie zijne verwanten voor hem in staan en borg blijven.’</p>
<p>‘Dat denkbeeld is niet kwaad en daarbij blijft het; ik zal Mevrouw Berck door Edmund laten geruststellen...’</p>
<p>‘De wachtkamer, waar hij zich nu bevindt, is een ongeschikt en kwalijk verzekerd verblijf voor meer dan eenige uren; vindt Uwe Excellentie goed, dat ik hem in een der kleine kamerkens stelle boven de groote zaal.’</p>
<p>‘Dat is mij wèl, mits gij zorgt dat hij goed behandeld worde; ik wil niet dat hij met recht over mij zal kunnen klagen.’</p>
<p>‘Uwe Excellentie kan gerust zijn, daar zal hem niets geschieden dan het strikt noodwendige.’</p>
<p>Toen Cosmo zich had verwijderd, voegden de Kanselier en de Pensionaris Menin zich bij den Graaf en dienden hem aan, dat de Raadsheer Bardesius van zijne zending was teruggekeerd en door hunne intercessie al aanstonds gehoor vroeg.</p>
<p>Leycester achtte de zaak wichtig genoeg om hierin toe te stemmen en verliet onder begunstiging van het gewoel, de muziek, en de afwisselende duisternis, zonder opzien de tribune, waar hij plaats had genomen, om met de beide leden van den Staatsraad zich naar zijn kabinet te begeven, waar Bardesius tot hem werd toegelaten. Hij had zich echter alleen gehaast om eene zeer onvoldoende en zeer ontrustende mededeeling te ontvangen. In antwoord op zijne ernstige en dringende aanmaning, lieten de Staten van Holland hem weten: ‘dat zij zich wel wenschten te houden aan de verzoening tot Middelburg getroffen en Zijne Excellentie wilden helpen goede ordre te stellen op alles, mits zij herstel kregen van 't geen in den jare 1586 zoo door bedrog van eenige kwade geesten, als door misverstand tegens de tractaten was gepleegd en tegen de gerechtigheden van deze Landen! met het verzoek, vorders geen geloove te geven aan degenen, die oneenigheden tusschen Zijne Excellentie en de Staten vorderen en voeden, gelijk ze hem bij hunne remonstrantie door hunne gemachtigden particulierder zouden doen verzoeken!’</p>
<p>‘Wat is dat!’ riep Leycester, door de uiterste verwondering getroffen, ‘waar ik ze inroep om met mij mede te werken tot voorziening in den tegenwoordigen nood, spreken ze van de oude grieven van 86; ze toonen aan de satisfactie van Middelburg te
<pb n="429"/>denken en ze uiten zich alsof ze gezind waren alle oude wonden open te rijten... dit gelijkt wonder veel op hunne zonderlinge begroeting bij mijne terugkomst... Ik zet ze aan tot spoed om ter vergadering te komen en zij antwoorden met eene bezending van gemachtigden en met een vertoog! Wat dunkt u daaraf? mijne Heeren!’</p>
<p>De Kanselier haalde bedenkelijk de schouders op.</p>
<p>‘Ik ondersta mij geen oordeel, Mylord! vóórdat ik den inhoud van die remonstrantie zal kennen.’</p>
<p>‘Zekerlijk,’ voegde Menin er bij, ‘van die remonstrantie hangt alles af, doch, zoo zij is wat deze inleiding belooft, zoo duchte ik, dat men hier geene betering zoekt van oude plagen, maar zich zelve en 't gemeene vaderland nieuwe kwellinge bereidt.’</p>
<p>‘Gij hebt gelijk, meester Menin en ik deel uwe vreeze; want zoo zij dezen weg willen gaan, dan zie ik niet dat de gezegde verzoening tot iets heeft gebaat, dan om den strijd heftiger te doen ontbranden.’</p>
<p>‘Mylord!’ smeekte de Kanselier, ‘doe nog geen overhaaste uitspraak in uw toorn; dit kan niet hun zoeken zijn, de woorden klinken rouw, licht is de intentie milder...’</p>
<p>‘Wees gerust, Kanselier, wij weten wat wij ons zelf, onzen rang en, boven alles, Gode schuldig zijn, die ons in deze plaats heeft gesteld en wij zullen matiging oefenen, zooveel in ons is. Moge de Heer ons daartoe kracht verleenen.’ Daarop tot Bardesius: ‘En die gemachtigden, mijnheer! zal men ze welhaast hier zien?’</p>
<p>‘Ze zijn aangekomen, Doorluchtigste Heer! zijnde gelijktijdig met mij afgereisd, schoon niet met dezelfde gelegenheid.’</p>
<p>‘De Heeren Gedeputeerden hebben zich tot mij gewend om bij Uwe Excellentie gehoor aan te vragen,’ ving Menin aan met eenige verlegenheid.</p>
<p>‘Opdat ze niet over <hi rend="i">mijne</hi> vertraging en lauwe behartiging der zaken te klagen hebben, wacht ik ze morgen te negen ure, zeg hen dat aan, <hi rend="i">monsieur</hi> Menin, en vorders, gij Heeren, houdt voor u wat we hier vernomen hebben. Ik wil niet dat ons feest door eenigen somberen uitgang zal gestoord worden en men weet niet welken indruk zulke berichten konnen maken op sommige schroomvallige gemoederen. Mijnheer Bardesius, wij achten het goed dat gij u naar uw logies begeeft, opdat niemand hier uwe komst verneme en u met ijdel vrage vermoeie.’</p>
<pb n="430"/>
<p>Leycester in de feestzaal gekomen, waar de gasten zich reeds verzamelden rondom den prachtigen disch, gaf het voorbeeld van wijze behoedzaamheid. Het was hem niet aan te zien, welke nieuwe onrust en krenking hij voor de lustige feestgenooten verkroppen moest. Alleen merkte men op, dat hij bij 't afloopen van den maaltijd met zekere verstrooidheid den zilveren beker in de hand bleef houden en met starren blik staren bleef op het jaartal 1587, dat daarin was gegraveerd onder het wapen der stad Dordrecht.</p>
<p>De Burgemeester, die tegenover hem zat, meende dat deze bijzonderheid zijne aandacht trok en trachtte hem die te verklaren.</p>
<p>‘Op gelijke wijze heeft de Magistraat al de zilveren plateelen, kannen en bekers doen merken, die zij hier in 't Hof heeft gesteld, ten gebruike van Uwe Doorluchtigheid, opdat men bij die wijze eeuwige gedachtenis moge houden van dat merkwaardige jaar en van haar gezegend verblijf in onze goede stad!’</p>
<p>‘Een uitnemende maatregel, hare erntfeste, wijze, voorzienige regeerders waardig, mijne bijzondere vrienden, wier heusche en treffelijke bejegening mij immervoort bijblijven zullen,’ hernam Leycester, onder de toespraak van zijne pijnlijke overdenkingen afgeleid, ‘en ter wier eere ik dezen beker vorders ledige.’</p>
<p>Daarna stond hij op, zijne begeerte uitdrukkende dat niemand der gasten nog vooreerst zijn voorbeeld zou volgen; toen hij zich verwijderde, viel echter zijn oog op Sir William Edmund, wien hij tot zich riep en eenige woorden toesprak, die den jongen Kolonel bewogen om onder eenig voorwendsel zijne Agnès wat spoedig naar huis te voeren en haar onderweegs voor te bereiden op hetgeen er met haar broeder was voorgevallen.</p>
</div>
<div type="chapter">
<head rend="h3">XI. De Staten van Holland in hunne nederlaag.</head>
<p>Het was onmiskenbaar, de Staten, met name die van Holland, hadden na den 5<hi rend="sup">den</hi> Augustus eene nederlaag geleden, waarvan de ootmoedige akte van den 15<hi rend="sup">den</hi> als de erkentenis was en het voldingend bewijs. Sinds dien tijd was er niets voorgevallen, waar-<pb n="431"/>door hunne verhouding tegenover den Gouverneur-Generaal had kunnen veranderen; alles, integendeel, scheen samen te werken om dezen in zijn gezag te bevestigen en toch was hun antwoord op de zending van Bardesius een zoodanig, alsof ze zich plotseling uit hunne vernedering hadden opgericht en zich toegerust wisten met kracht tot een nieuwen strijd. Had dan de Advocaat van Holland er werkelijk iets op uitgevonden, zooals van Arnhem van hem had gewacht? Of begingen zij in driesten overmoed de onvoorzichtigheid van te spreken op een toon, die veeleer de tegenstem was dan de uitdrukking van hun toestand? De Staten van Holland, onder de leiding van Oldenbarneveld, waren niet gewoon onvoorzichtigheden te plegen en, zoo zij moed toonden, schijnbaar in strijd met hunne krachten, moest het zijn, dat zij die raapten uit den drang der omstandigheden, die hen voortdreef, of uit het bezit van geheime middelen tot tegenstand, op wier goede uitwerking zij hoopten.</p>
<p>Om hiervan ingelicht te worden, moeten wij het oog op hen richten in hunne nederlaag, zooals men den Graaf van Leycester heeft aanschouwd in zijn triomf. Van den laatste weten wij het, dat hij dien gansch niet ongestoord heeft genoten en voornamelijk heeft gebruikt om wat uiterlijken glans om zich heen te verspreiden, om door wat vertoons van macht zijne vrienden aan zich te verbinden en zijne politieke tegenpartij zijn overwicht te doen gevoelen, zich echter onthoudende van alles wat genomen kon worden als eene schending der uiterlijke verzoening. Dat hij zich tegen hen geene daad heeft veroorloofd, die eene vijandige mag worden genoemd. Hij gebruikte zijn gezag om eenige noodwendige schikkingen te maken in het bestuur, om eenige ‘ordre te stellen op de krijgszaken,’ om aanstalten te maken tot de verdediging tegen den vijand, die echter niet konden worden uitgevoerd, zonder medewerking der Staten, die hij dringend inriep. Zeker spaarde hij geene dier middelen, die in zijne hand waren, om zijne partij te versterken, zijne vrienden om zich te verzamelen en allen, wie zijne zaak toegedaan waren, door minzaamheid, mildheid en edelmoedigheid tot nauwere aansluiting aan zijn persoon en belangen over te halen. Maar in dit alles zien wij niet, dat hij zondigde tegen de geslotene overeenkomst, waarmee wij echter niet willen gezegd hebben, dat zij hem in het harte meerder ernst was, dan hen.
<pb n="432"/>Zelfs, waar wij hem voorgesteld hebben als gebruik makende van de verademing, hem gegund om te voldoen aan zekere innerlijke behoeften en zich overgevende aan die krachtige geestelijke opwekking, die hem dwong tot zich zelf in te keeren en rust te zoeken voor zijn ontrust geweten, zelfs daaruit durven wij niet tot het besluit komen, dat hij zich in volle oprechtheid verzoend had met zijne politieke tegenpartij, of zich daartoe in gemoede verplicht achtte. Het waren twee strijdende beginsels, twee strijdende machten, die elkander ‘ten gemeenen beste’ behoorden te ontzien en te verdragen, maar die zich nooit volkomenlijk konden <hi rend="i">vereenen</hi>, noch vermengen, dat was ook niet van hem gevraagd. Bij het Middelburgsch verbond had hij voldoening verkregen voor geleden grieven en beloofd: ‘zich van alle persoonlijke wraakneming te onthouden en ten dienste der gemeene cause van 't vaderland, alle vijandschap en partijschap aan eene zijde te zetten’ en die belofte heeft hij niet het eerst geschonden, hij is niet van eenige persoonlijke wraakneming te betichten, zoo min tegen de personen als tegen het lichaam der Staten; hij heeft niet aanvallenderwijze gehandeld, zelfs al hield hij zich ter verdediging toegerust en hij heeft al de lankmoedigheid gebruikt, die met de dringende belangen, welke hij had te behartigen, bestaanbaar was. De zending van Bardesius zelf was geene daad van overhaasting of van toorne, maar een maatregel door den drang der omstandigheden voorgeschreven.</p>
<p>Wat nu de Staten betreft, zij ook schenen niet willens iets anders te doen dan wachten, en toezien bij 't geen Leycester deed. Maar... wachten en stilzitten, waar er van hunne zijde als van de zijne moest gehandeld worden in 't gemeen belang, was reeds schending van de overeenkomst, en al ware 't ook, dat zij geene andere wapenen tegen hem hadden aangewend, dan de kracht der traagheid, alleen, men zal toch moeten erkennen, dat het een zeer vijandelijk, een zeer gevaarlijk, een zeker treffend wapen was, waar het in handen werd genomen door een man als Barneveld, tegen een man als Leycester, die door ongeduld tot opbruisen en van dit tot uitspatten kon worden vervoerd. Kon het ook zijn, dat men dit van hem wachtte? dat men niet de eerste wilde zijn om te verklaren, hoe de verzoening maar schijnverzoening was geweest, die men had gewild om een weinig te bekomen van den schok, dien men had gevoeld na 't verlies van Sluis, zonder dat men daarom iets had
<pb n="433"/>opgegeven van 't geen men vroeger had bedoeld en beraamd?</p>
<p>Om over de gegrondheid dier vermoedens te oordeelen, zal men weldoen naar hunne gemachtigden om te zien en te luisteren naar een gesprek, waartoe dezen worden uitgelokt door den Kanselier van Gelderland en den Pensionaris Menin. Wij zien deze Heeren samen in eene afzonderlijke kamer van eene herberg, waar ‘het Vosken’ uithing. Geen kwaad symbool voor Staatslieden, zonder nog aan den middeleeuwschen Reynaert te denken.</p>
<p>Hoe dat zij, Mr. Barneveld zelf had hier zijn logies genomen, tijdens zijn laatste verblijf te Dordrecht in Juli. En de Heer van Almonde, een der Gedeputeerden, had zeker zijne redenen gehad om dit voorbeeld te volgen, vermoedelijk stond de waard als staatsgezind bekend; in elk geval zullen de Heeren hier zeker zoo goed op hun gemak zijn geweest als de inrichting van de toenmalige herbergen het slechts veroorloofde, hetgeen nog niet veel beteekent van ons 19<hi rend="sup">de</hi> eeuwsch standpunt gezien. Genoeg, ze hadden stevige stoelen met lederen ruggen, eene hechte eikenhouten tafel, eene oplettende bediening, van stadswege den noodigen wijn en waren wel verzekerd tegen nuttelooze stoornis of onwelkom bezoek. Als zoodanig kon niet worden geacht, dat van den Kanselier, hoewel het misschien wat ontijdig mocht heeten en zeker niet was gewacht; want nog dien eigen avond, zoodra het hem mogelijk was van Leycester's feestdisch op te staan, had Leoninus Menin voorgeslagen, om gezamenlijk het antwoord van den Gouverneur-Generaal aan de gemachtigden over te brengen en om naar deze aanleiding eenige opheldering te verkrijgen over de zonderlinge handelwijze van hunne lastgevers. Menin alleen had hier een officieel karakter als overbrenger van des Graven last, maar Leoninus stond op vriendschappelijken voet met Jonkheer van Almonde, die Curator was van de Leidsche Hoogeschool, die de letteren beminde en beoefende en die in hem den doctor van Leuven welkom zou heeten, al ware 't ook dat de komst van Leycester's vertrouwden Raadsman op deze oogenblikken hem wel eenigszins verwonderen moest.</p>
<p>Mr. Joost de Menin, als Pensionaris van de stad, die zoo openlijk partij had gekozen voor Leycester, voelde zich wel wat in eene moeielijke verhouding tegenover zijne collega's uit de Staten van Holland; hij begreep dus, dat het bijzijn van den geachten Kan-<pb n="434"/>selier hem sterken zou en had diens voorslag met blijdschap aangenomen. Zij troffen den Heer van Almonde niet alleen; hij was samen met zijn collega Jonkheer William van Zuylen van Nijeveld, Utrechtenaar van geboorte, maar streng Hollandschgezind van gevoelen, zooals blijken zal uit zijn spreken. Beide Heeren wachtten in zekere spanning de komst van Menin en het antwoord van den Graaf, toen hun dat was overgebracht, de eerste groeten en vragen waren gewisseld en de vier Heeren gezeten waren, richtte Leoninus zich tot de Hollandsche Gedeputeerden, zeggende: ‘Ik zou mijn gehaast bezoek kunnen versieren met het mom der vriendschap, die ik den Heere van Almonde toedrage; doch ik wil gansch oprecht zijn: hetgeen meest mij aanzette om onverwijld hierheen te komen, is zware bekommernis en zorge voor de goede cause des gemeenen vaderlands.’</p>
<p>‘Mij dacht de cause, die gij voorstaat, Erntfeste Heer Kantzelaer, staat toch zoo kwalijk niet. Hier te Dordrecht althans hoort men van niets dan van de blijde inkomste, de triumfeerende gesten, en de princelijke festijnen... des... Graven van Leycester. Naar men mij bericht, prediken de leeraars ter zijner gonste in de kerken, de Dordtsche dames in hare saletten, de Magistraat in deszelfs publikatiën en het kleine volk krijt, giert en gilt zijn naam uit op de straten niet anders dan oft hij de groote Bevrijder en Souvereine Heer dezer landen ware... wat kan men meer voor hem wenschen?’ sprak van Zuylen, die terstond met zekere bitsheid het woord had genomen.</p>
<p>‘'t Is niet de groote vraag, Edele en Mogende Heer, wat de Graaf van Leycester ervaart in de eene of andere stad, maar wat de Algemeene Landvoogd te wachten heeft van de zijde der Staten van Holland en dit kwam ik in vertrouwen afvragen van mijn zeer waardigen vriend, den Edelen Heer van Almonde.’</p>
<p>‘De Staten van Holland verstaan hebbende, dat Zijne Excellentie van meening is over een of twee dagen naar Bergen op Zoom te reizen, in zooverre middelerwijl de Staten-Generaal tot Dordrecht niet en compareeren, hebben noodig bevonden, dat hunne gecommitteerden in diligentie heen zouden reizen,’ hernam van Almonde wat verlegen.</p>
<p>‘Om Zijne Excellentie te congratuleeren met zijne aankomst te Dordrecht en vorders zijn genadig goedachten af te wachten op 't geen zij te verklaren hebben,’ voegde van Zuylen er bij.</p>
<pb n="435"/>
<p>‘Mijne Heeren,’ hernam Leoninus met zekeren nadruk, ‘dit is geen antwoord; naar de officiëele vorme van uwe commissie heb ik niet gevraagd. Veinst niet met mij! Het is zoo, ik sta aan de zijde van den Graaf, maar ik sta er als een waarachtig liefhebber des vaderlands, als een voorstander van de vrijheden en voorrechten der Geuniëerde Provinciën en als een middelaar en voorspraak van uwe belangen, zoo vaak de gelegenheid des tijds zulks vereischt...’</p>
<p>‘In trouwe, gij hebt u altijd een zulken betoond!’ zeide van Zuylen.</p>
<p>‘Niemand betwijfelt uwe oprechte vromigheid en gansch bijzonderen ijver tot 's Lands welzijn,’ voegde Almonde er bij.</p>
<p>‘Wilt mij dit ter dezer stond loonen met een volkomen vertrouwen en verzwijgt mij niet waarom gij hier zijt; is 't om in naam der Staten deugdelijk mede te werken tot behoud van den getroffen zoen, of wacht ons eene nieuwe breuke...?’</p>
<p>‘Het staat niet aan ons dit te beslissen. Het antwoord van Zijne Excellentie op onze commissie zal dat uitwijzen,’ zei Almonde.</p>
<p>‘Mij dacht het kan ook liggen in den aard dier commissie zelven,’ merkte Leoninus aan. ‘Het bescheid, waarmee men Bardesius heeft heengezonden, is geen antwoord op de aanvrage van den Landvoogd.’</p>
<p>‘Het herstel van onze grieven dient voor te gaan, eer men naar de nieuwe eischen des Graven kan hooren.’</p>
<p>‘Mij dacht dat niets zooveel haast had als datgene waarop de Graaf aandringt, de middelen ter verzekering der grenzen,’ hernam de Kanselier, ‘maar dit daargelaten, zoo heeft men dan weer van nieuwe grieven te klagen! Eilieve, laat ze mij kennen, veellicht gelukt het mij ze weg te ruimen of op te helderen eer het tot Zijne Excellentie komt.’</p>
<p>‘Hier is nog niet eenmaal sprake van nieuwe zwarigheden, we willen eerst betering van de oude; maar waartoe deze vragen aan ons, Kanselier? de remonstrantie zal nu morgen tot u komen en, zoo uwe nieuwsbegeerigheid zich niet langer spenen laat, dat de Pensionaris Menin spreke, hij kent die zoo goed als wij.’</p>
<p>‘Hoe!’ riep Menin verbleekend, ‘hoe! zegt ge dat ik die zou kennen, het kan doch niet hetzelfde vertoog zijn, dat...’</p>
<p>‘Dat reeds te Middelburg had moeten behandigd worden, maar
<pb n="436"/>dat de Gedeputeerden toenmaals hebben achter gehouden op aandringen van den Pensionaris van Dordrecht, die uit oorzaak van zekere poincten in dat geschrift niet verkoos te consenteeren in de overgave, dreigende met allerlei schrikbeelden van de toorn des Graven van Leycester en der Koninginne van Engeland.’</p>
<p>‘Dat waren geene schrikbeelden, Mijnheer, het waren ernstelijke voorstellingen der waarheid. En het kwam ons te stade, dat men ze gehoor had gegeven na 't verlies van Sluis, want de breuke zou onheelbaar geweest zijn, zoo dat vinnig en aanmatigend vertoog toenmaals ware behandigd!’ antwoordde Menin, terwijl diepgaande onrust uit zijn toon en trekken sprak.</p>
<p>‘En wat toen in die mate ongeraden was, zal men dan nu wagen?’ riep de Kanselier, ‘mijne Heeren van Holland, ziet voor u wat gij doet en of dit geen onzinnig beginnen is, die oude wonden van wederzijdsch misverstand en misvernoegen, die wel dienden nog een langen tijd vastelijk verbonden te blijven, nu op eenmaal met schendige hand open te rijten! Dit is geen onbedachtheid uwerzijds, dit is opzet; gij hebt vooruit berekend wat dit werken moet; zoo heeft die verzoening met zooveel moeite en zwarigheid daargesteld den langsten tijd geduurd?’</p>
<p>‘Wat schade, sinds het doch nietwes is geweest dan schijnverzoening!’</p>
<p>‘Het blijkt nu wel, dat dit aan uwe zijde zoo moet geweest zijn!’ hernam Leoninus, ‘sinds gijlieden de oude pretensiën en de oude grieven geen oogenblik uit het oog hebt verloren noch opgegeven.’</p>
<p>‘Zoo gij uw roep van zuivere onpartijdigheid niet wilt verliezen, Heer Doctor, zult ge moeten toestemmen, dat het van des Graven zijde niet beter staat!’ voegde Almonde hem toe.</p>
<p>‘Mij is geen feit bekend, waardoor Zijne Excellentie tegen de publieke verzoening heeft gezondigd en wat daar in 't harte moge zijn, sterfelijke menschen mogen elkander daarover niet oordeelen, zijnde dit aan 't Opperwezen voorbehouden; doch dit mocht men wachten en moet men eischen, van u als van hem, ten oorbaar van 't Gemeenebest, dat gij den schijn dier verzoening zoekt te bewaren, die voor 't minste toelaat over de wichtige belangen des lands goede correspondentie te houden en die behoedt tegen de schrikkelijke calamiteit van een openlijken vredebreuk en fellen strijd.’</p>
<pb n="437"/>
<p>‘Beter openlijke strijd dan schijn van vrede, waar onmin en wederzin de gemoederen beheerschen,’ viel van Zuylen uit.</p>
<p>‘Collega! zekerlijk ge gaat te ver; de intentie van de Heeren Staten is zich te houden aan de verzoening van Middelburg zoo 't Zijne Excellentie belieft en het verloop der tijden dat doenlijk maakt;’ sprak van Almonde bedachtzaam.</p>
<p>‘Verschoon mij, edele Heer en waardige vriend,’ viel de Kanselier in, ‘ik geloof dat Jonkheer van Zuylen hier de bedoeling der Heeren Staten vrij juister uitspreekt, dan gij het u zelf uit liefde tot den vrede wilt diets maken. Zoo 't anderszins waar is, wat ik uit uw mond gelooven moet, dat gij in last hebt het voorzeide vertoog aan te bieden...’</p>
<p>‘Wij hebben dien last! het vertoog moet worden aangeboden zooals het gereed lag.’</p>
<p>‘Dat is zeker bewijs, dat men den vrede wil breken,’ sprak Menin mismoedig.</p>
<p>‘Het is meer, Pensionaris, het is reeds feitelijke schending van de belofte bij de verzoening afgelegd. Men heeft elkander eeuwige vergetelheid bezworen en beloofd niet terug te zien. Wat is dan nu dit? Waarvoor moet de Graaf dit nemen, tenzij hij zich willens blind toont, of versta dat men hem in 't aanzicht bespot... En wij allen kennen hem voor een gansch anderen! Onder welk schild zult gij u dan dekken tegens zijn toorn, of wat zult gij doen om dien af te leiden?’</p>
<p>‘Onze instructie heeft op zoodanige incidenten niet voorzien,’ zeide Almonde deftig.</p>
<p>‘En al ware dat, ik weet niet of het wel zake zou wezen er deze Heeren vooraf mee bekend te maken,’ voegde van Zuylen er bij, half schertsend, half in ernst.</p>
<p>‘Indien die twijfel meenens is, Jonker van Zuylen, zoo vrage ik niet verder; doch mij dunkt, ik zeide 't reeds, ik ben niet hier dan om 't gemeene welzijn op vertrouwelijken voet te bespreken en de voorkennis van 't geen er besloten is, zou ik niet konnen, niet mogen, niet willen gebruiken, dan eeniglijk om te waarschuwen en ten goede te raden ter dezer zijde en ter andere om zoo mogelijk de gevolgen te keeren voor 't geval, dat mijn goede raad werd verachteloosd.’</p>
<p>‘Wij weten dat van u, Heer Doctor, en wij verlaten ons daarop ten volle, wat Mr. Joost de Menin aangaat, die is door zijn eed
<pb n="438"/>aan de Staten gebonden en bij zoo vroom en kerksch man als hij gezegd wordt te zijn, moet dàt voldoende wezen,’ sprak van Zuylen scherp.</p>
<p>‘De Staten, die het voor zich geene eere schijnen te achten voor vroom en kerksch bekend te staan, nemen dan zekerlijk daaruit hun recht om den hunnen te breken,’ repliceerde Menin, niet minder scherp. ‘Hoe dat zij - zoo de remonstrantie, die ik kenne, onveranderd wordt overgeleverd, dan mogen die van Holland zien, hoe zij zich in de Generale Staten buiten stem en medewerking van Dordrecht zullen behelpen; want zoolang ik Pensionaris blijf, zal onze stad nimmer meer haar consent geven tot hetgeen men zich daarin aanmatigt...’</p>
<p>‘Onze instructie luidt: die over te geven, niettegenstaande eenige zwarigheden, die bij die van Dordrecht daar tegen zouden worden ingebracht, Pensionaris!’ hernam van Zuylen. ‘Zoo 't u overigens niet belieft te continueeren in de vergadering der Staten-Generaal, zal daarin anders voorzien worden.’</p>
<p>‘Ik zal weten wat mij te doen staat, Jonker van Zuylen! Alleen wees daaraf verzekerd, ik wil geene dubbele rol spelen noch mij zelf in perikel brengen van eedbreuke. En hierop zoo late ik u, mijne Heeren! Mijne commissie vanwege Zijne Excellentie is nu afgedaan, ik wil den erntfesten Heer Kanzelaer niet binden aan mijn tijd, noch zijne goede bedoelingen hinderlijk zijn door mijn bijwezen.’ En Menin nam driftig zijn hoed, groette in 't ronde en ging heen.</p>
<p>De Kanselier en van Almonde wilden hem terughouden, maar van Zuylen zeide vrij luid: ‘Laat hem gaan, 't is beter een openbare tegenstander, dan een twijfelachtige vriend.’</p>
<p>‘<hi rend="i">Ik</hi> ga nog niet,’ sprak de Kanselier met zijne gewone bedaardheid, ‘want ik moet weten waaruit dit nieuwe kwaad zijn oorsprong neemt. De Advocaat is er de man niet naar, om zonder wichtige redenen het land in vuur en vlam te zetten. Want dat zie ik komen; een onbestemd misvertrouwen jegens den Graaf heeft er altijd bestaan en zal van die zijde wel altijd rusten op ieder Eminent Hoofd van dezen Staat; de Prins zelf heeft het niet konnen ontgaan, doch zoodanig misvertrouwen gerechtigt toch niet tot eene handelwijze als deze, waarbij de rust van 't gansche land op het spel wordt gezet.’</p>
<p>‘Misvertrouwen zonder grond, zeker neen! maar bij al wat men ziet en hoort om dat te rechtvaardigen...’</p>
<pb n="439"/>
<p>‘Wie met gescherpten argwaan toeziet, vindt ligt iets wat hem 't zoeken loont.’</p>
<p>‘Ook wie 't zoeken mijdt, moet dat in het oog springen, hoe de Engelsche Heer dit land in de armen knelt, onder schijn van liefde, maar... om het dood te drukken.’</p>
<p>‘Dit is eene vrij onbestemde aantijging. Op mijn woord als eerlijk man! mij zijn geene handelingen van den Graaf bewust, die zulke aantijging billijken. En toch, ik ben, na Reingoud's val, zijn voornaamste raadsman.’</p>
<p>‘<hi rend="i">Certeyn</hi> Kanselier, hij raadpleegt u veel, maar, hij zegt u niet alles; het gebreekt ons niet aan goede kondschap en wat achter uw rug om wordt uitgevoerd, dàt weten wij.’</p>
<p>‘Een enkel feit daaraf, als ik u bidden mag, Jonker van Zuylen! ongewisse verzekeringen konnen geenszins mijn gemoed beroeren, allerminst mijn verstand overtuigen.’</p>
<p>‘Een enkel! En dan alle die schandelijke en schadelijke middelen, waardoor de Graaf zijne partij tracht te stijven!’</p>
<p>‘Hij tracht zich aangenaam en welgekomen te maken onder grooten en geringen, door den weg van mildheid, edelmoedigheid en kerkschheid, dat laatste, - schoon het mijn weg niet zijn zou, want het geeft den kerkdienaren al te groot gewicht; - dat laatste komt uit zijn gemoed en acht ik geene veinzerij; daar is veel in zijn leven en karakter, dat zijne gehechtheid aan zekere godsdienstige vormen verklaart.’</p>
<p>‘Daarop komen wij nog niet eens; doch wat dunkt u van de zending van Junius naar Arnemuiden, om te vernemen wat men dáár voor den dienst van de Koningin en van Zijne Excellentie zou overhebben?’</p>
<p>‘Van eene zulke zending weet ik niets, doch ik ben eenige dagen van Zijne Doorluchtigheid gescheiden geweest, om zaken, in dien tijd kan dit geschied zijn.’</p>
<p>‘Datgeen waaraf wij spreken, heeft plaats gehad kort nadat de zoen was getroffen, staande Zijner Excellenties verblijf in Zeeland.’</p>
<p>‘Juist, toen was ik op West-Souburg; doch laat dit u niet ontrusten, alsof er arge bedoeling in stak. De Graaf, die gemeenlijk zijne woorden zoo nauw niet weegt, en die gebrek heeft aan allerlei hulpmiddelen tot het voeren van den oorlog, zal zich hebben willen vergewissen van 't geen de rijke en volijverige bevolking
<pb n="440"/>van Arnemuiden <hi rend="i">ten gemeene beste</hi> over had, konnende niet meenen zijne zaak en die der Koningin van de onze afgescheiden te achten.’</p>
<p>‘Gewisselijk neen! in Holland zien we dat anders. De Graaf weet wel, dat hetgeen men in Utrecht en elders verstaat onder den dienst der Koningin en Zijner Excellentie, veeleer strijdt, dan samenstemt met de vrijheden en rechten der Geuniëerde Provinciën, zonderling met die der Staten van Holland, wier autoriteit hij zoekt te verkleinen en te fnuiken en in dien zin is 't ook, dat de looze Junius die commissie heeft gedaan. Mr. van Oldenbarneveld, die meer van zijne treken weet, laat diens mans wegen niet bespieden zonder wichtige oorzaak.’</p>
<p>‘Meester van Oldenbarneveld heeft daarin voorheen reeds meer gedaan dan billijk en veilig was, en diende het nu hier bij te laten rusten.’</p>
<p>‘Hoe 't zij, dit heeft het mistrouwen der Staten zeer gescherpt, zonderling bij de geruchten, die omgaan van den vredehandel tusschen Engeland met Spanje!’</p>
<p>‘Altijd die geruchten, die door de tegenpartijders der eenigheid en goede ordre uit de lucht worden gegrepen! 't Is mij verklaarbaar, dat men ze gebruikt als pretext om de gemoederen tegens den Graaf en de Engelschen in te nemen, maar dat men er aan uwe zijde aan gelooven zou... dring mij dit niet op.’</p>
<p>‘Ze steunen, leider, op te goed fundament om te kunnen twijfelen. De Keurvorst van Keulen, die, als gij weet, vele connexiën heeft aan 't Engelsche Hof, heeft het voor vast verzekerd aan den Grave Mauritius en de Prinsesse douairière van Oranje heeft den Staten geadverteerd, dat zij daaraf gewisse berichten had door den Gouverneur van Rammekens.’</p>
<p>‘De Prinses douairière! zij gedenkt zekerlijk haar plicht te doen en de belangen van haar hoogloffelijken Heer zoon te vorderen, met op deze dingen acht te geven en ze aan te dienen; doch, mijns bedunkens, zal de Graaf van Nassau zoomin als de Staten van Holland beholpen zijn, met de nieuwe desordren, die uit zulke gissingen en suspiciën moeten ontstaan. En wat den Keurvorst belangt, ik zal mij wachten zijn gedrag te kwalificeeren, zijnde hij grootelijks verplicht aan den Graaf van Leycester, die zijne zaak heeft voorgestaan bij de Koningin en die hem hier in Holland met zonderlinge eere en goedwilligheid maintineert.
<pb n="441"/>Nu acht ik het niet meer vreemd, hetgeen Mylord straks grootelijks heeft geërgerd, dat hij de Prinsesse douairière onverwijld is gevolgd. Ik oordeelde het reeds een kwaad omen, dat zoovelen op zulke wijze afscheid namen, maar zoo zwaar als dit nu blijkt, had ik het niet ingezien.’</p>
<p>‘Kanselier! uwe goedrondheid vermijdt zich uit te spreken op het stuk van den pays!’ viel van Zuylen in, ‘willende dit niet toestemmen en darrende 't niet ontkennen.’</p>
<p>‘Jonker van Zuylen, overzeker ik zweeg niet om zulke oorzaak, wat ik daaraf houde schrome ik niet te zeggen. Mij is nog door geene geloofwaardige berichtgevers overgebracht, dat de onderhandelingen over den vrede worden voortgezet tusschen de Koningin van Engeland en den Koning van Spanje; doch alevel kan dat plaats hebben en met een schijn van oprechtigheid, die wel geschikt is de kleinmoedigen onder de geringe burgers te ontrusten, doch die niet behoorde zoo grootelijks te bekommeren, de luiden van kwaliteit die gij mij noemt, zonderling niet personen als meester van Barneveld en anderen, wel bekwaam met een juister oog de politieke handelingen der Vorsten te doorgronden. Onrust over de groote wapening in Spanje, over de gevolgen, die de terdoodbrenging der Koningin van Schotland kan hebben voor de rust in haar eigen rijk, kan er de Koningin toe brengen eene houding aan te nemen, of zij den vrede wilde om de onderhandelingen te rekken; doch, terwijl zij Hendrik van Navarre en zijne Hugenoten steunt, terwijl zij deze landen op allerlei wijze secours en protectie verleent, is 't niet denkelijk, dat het haar met den pays volle meenens is. De Graaf van Leycester daartoe, diens opinie grooter gezag blijft houden in den raad der Koningin, dan men hier wil gelooven, is om vele redenen te zamen sterk tegen eene alliantie met Spanje. Hij ducht grootelijks wat men van de Roomsche ligue te wachten heeft, die hare pretensiën op de herovering van Engeland niet zal opgeven, al ware 't ook, dat zij den schijn aannam er van af te zien. Hoe kan men dan zoo groot mistrouwen scheppen uit de geruchten van negotiaties, die alleen maar moeten dienen om den gemeenen vijand te doen weifelen en op te houden... De Koningin van Engeland zou met eigene hand het gezag van haar Luitenant-Generaal in de Nederlanden omverwerpen, zoo ze bestond iets meer daarvan te maken dan dit en gij weet het immers als ik,
<pb n="442"/>Elisabeth hecht te veel aan Mylord Robert Dudley, om hem zóó roekeloos prijs te geven aan het wantrouwen en het misnoegen van ons volk.’</p>
<p>‘En indien zij het toch deed en indien de Graaf eens minder hoog stond in hare gunst en aanzien, dan men ons hier diets maakt, wat dan? zouden wij dan hier niet in slechter conditiën geraken, dan de slaven van Indiën?’</p>
<p>‘Gelooft ge, dat we er beter aan toe zouden zijn, indien men de Koningin in dezen vooruitloopt, door tegen den Gouverneur-Generaal een strijd aan te vangen, die zijne meesteres niet alleen pretext, maar recht geeft om ons in toorne aan ons zelven over te laten en haar bijstand te ontzeggen?’</p>
<p>‘Beter nog dit, dan dat wij het zoover laten komen, tot Leycester naar hare bevelen zich hier meester zal gemaakt hebben van 't gezag en de Koningin ons overlevert aan Spanje, om zich een beteren vrede te koopen.’</p>
<p>‘Tegen zulke voorstellingen is geen praten, maar zeker als men uitgaat van een <hi rend="i">sustenu</hi>, dan begrijp ik dat men <hi rend="i">alles</hi> durft wagen, dat men <hi rend="i">alles</hi> geoorloofd acht, alleen dan sta ik verwonderd van twee zaken, eerstelijk dat de Graaf van Leycester zoo weinig doet om zulken last uit te voeren en tweedens, dat de Staten van Holland zelve zich zoo wonderlijk veel moeite geven, om hem dat licht te maken en ten dezen in de hand te werken.’</p>
<p>‘Die betichting past voorwaar niet op de Staten,’ riep Almonde.</p>
<p>‘Een vreemd zeggen, dat de Graaf te weinig doet, <hi rend="i">ons</hi> althans doet hij te veel,’ voegde van Zuylen er bij.</p>
<p>‘Ik zal 't eerste bewijzen, zoo haast gij mij op 't andere zult hebben ingelicht.’</p>
<p>‘Beziet maar alleen wat de Graaf uitricht hier tot Dordrecht, zich omringt van zijne vrienden...’</p>
<p>‘Maar Jonker van Zuylen, zoudt gij dat staatswijsheid en billijkheid noemen, indien een Heer in des Graven van Leycester's positie verkeerende, zich bij uitnemendheid deed omringen, niet van zijne vrienden, maar van de zoodanigen, die als zijne tegenstanders bekend waren? En nog daartoe, ik weet dat de Gouverneur-Generaal sommigen onder hen instantelijk heeft genoodigd, alleen... men is niet gekomen.’</p>
<p>‘<hi rend="i">Bylo</hi>, Kanselier, daarvoor was reden. Gedenk de fabel van Phaedrus; men ziet wel hoe men het hol van den leeuw binnen-<pb n="443"/>komt, doch niet hoe daaruit, spreekt de vos,’ zei Almonde.</p>
<p>‘Fij! van dat misvertrouwen, zonderling van den Advocaat had ik betere dingen verwacht. Wie zich zoo sterk weet, moet niet zoo kleinmoedige vreeze toonen. Hij had van de eersten hier moeten zijn, zooals ik hem gebeden heb.’</p>
<p>‘Geen kwaden inval! Alsof de Staten daarin zouden bewilligd hebben. Er hangt te veel aan zijn persoon. In dezen eenen hield de Graaf ons allen in zijne macht.’</p>
<p>‘Maar! wie denkt aan zoo iets!’</p>
<p>‘Gij zeker niet, Kanselier! maar kan men weten waarop de Graaf denkt, bij zooveel krijgsvolk als hij hier tot Dordrecht samenbrengt!’</p>
<p>‘Maar de Graaf is algemeen veldheer van de Engelsche troepen, en door het nader tractaat met de Staten is hem het gansche krijgsgebied opgedragen; is het vreemd, dat hij de troepen om zich vereenigt, ten einde ze in oogenschouw te nemen, eer ze te velde trekken, dat hij zich persoonlijk bekend wil maken met hun toestand, met de personen der Kapiteinen en Bevelhebbers, eer hij ze hunne bestemming aanwijst? Bij de groote vaderlijke zorg, die de Graaf van Leycester altijd heeft betoond voor de soldaten onder zijne bevelen staande, zou het als een vreemde ommekeer en verachteloozing zijner plichten mogen beschouwd worden, zoo hij ze in den oorlog zond zonder zulken maatregel, en lacen! dat ze nog blijven... dat ze niet optrekken naar hunne garnizoenen, is niet, omdat de Graaf hen zou willen gebruiken tegen onze Staten, maar omdat men hem het geld en de middelen onthoudt om ze aan te voeren tegens den vijand.’</p>
<p>‘En zoo acht gij dat ook geene aanmatiging boven het hem vertrouwd gezag, dat hij Kolonel Morgan tot bevelhebber over Bergen op Zoom heeft aangesteld en den Graaf van Nassau bevolen heeft daarin te berusten?’</p>
<p>‘Zoudt ge meenen, dat de Graaf van Nassau, die zoo goed als iemand de rechten en plichten van den krijgsstand kent, zich zou onderworpen hebben, zoo hij daarin misbruik van macht had gezien?’</p>
<p>‘De grave Mourinck heeft berust, dat is waar, doch de Staten, die Zijne Genade beleefdelijk hebben verzocht naar 's Hage weer te keeren, zullen hem daar op dit punt en op al het andere beter inlichten.’</p>
<pb n="444"/>
<p>‘De Staten zouden wijzer doen met den veldmaarschalk Hohenlo tot zijn plicht te brengen, die doorgaand verzoenlijkheid weigert en die zich onderstaat de patenten des Gouverneur-Generaals gehoorzaamheid te weigeren.’</p>
<p>‘Men heeft tot het eerste in gemoede het uiterste devoir gedaan, doch die Heer heeft gezworen liever het Land te ruimen dan zich met Leycester te laten verzoenen, tenzij deze hem volle eerherstelling biedt. Een oogenblik scheen hij willens zich te laten overhalen tot Dordrecht te komen, doch vernemende, dat luiden als Prouninck, Sonoy en anderen heuschelijk ten hove ontvangen en bewelkomd waren, is hij te rade geworden die <hi rend="i">rencontre</hi> te mijden.’</p>
<p>‘Naijver op anderen is altijd het zwak geweest van dezen veldheer, diens groote kwaliteiten en singuliere diensten ik niet te kort wil doen, doch wiens hardnektheid en aanmatiging men niet behoort te stijven, door den Grave van Leycester te vergen dezulken voor hem achter te stellen, die met deugdelijke trouw, zij het dan ook met al te stouten ijver, zijne belangen hebben gediend.’</p>
<p>‘Als gij niets meer wilt afkeuren in den Graaf, dan zult gij het veellicht ook goed noemen, dat hij drukke en geheime correspondentie houdt met Sir William Russell, den Gouverneur van Vlissingen.’</p>
<p>‘Ik bemerk dat men er ten uwent trouwe en vlijtige spieën op na houdt. Maar dat moest u toch allerminst bevreemden, dat de Gouverneur van eene zoo wichtige Engelsche Pandstad in voortdurende correspondentie is met den Luitenant-Generaal zijner Koningin, met den algemeenen Landvoogd dezer provincie.’</p>
<p>‘Maar Sir William Russell is den Staten om vele redenen zeer verdacht, hij heeft groot aanzien onder de Engelschen, zoowel als onder geheel de Reingoudsche factie en men weet, dat hij het is, die de luiden souteneert en aanmoedigt, die hier Engelsche scholen willen opgericht zien en boeken laten prenten om de borgers die tale te leeren verstaan...’</p>
<p>‘Wel! mij dunkt, indien dat zijn beslag kreeg, men zou betering krijgen van die Babelsche verwarring der sprake, die bij al de andere diffusiën nog zooveel kwaad doen... en zoo gij in waarheid geene grootere betichtingen hebt tegen dien Heer... en dit al is wat ge tegen den Graaf kunt inbrengen... dan...
<pb n="445"/>verschoon me, dan vind ik de redenen wat zwak, die Holland bewegen tegens de belofte der voldoening van Middelburg tot eene rupture te komen!’</p>
<p>‘Hoe ligt gij ze acht, het zijn toch de éénige uiterlijke redenen, die men kan aangeven; wat de anderen betreft... die men niet kan uitspreken...’</p>
<p>‘Ja! dat begrijp ik, die zijn het eigenlijk... dat zijn de oude, de onveranderlijke en die Leycester noch iemand kan verhelpen; want zij liggen in de twee strijdige beginselen. Mij was het te doen om te weten wat er gedaan was dat door den Graaf kon hersteld worden, hopende Zijne Excellentie daartoe te brengen, doch gij hebt mij niet overtuigd, dat de schuld in hem moet of kan gezocht worden.’</p>
<p>‘Gij zegt dat om met recht ons uw bewijs schuldig te blijven, dat de Staten zijne gezegde kwade intentiën in de hand zouden werken...’</p>
<p>‘Neen, want ik was wel besloten u dat bewijs toch te leveren, mag het zijn ter voorkoming van verder onheil. Wat de kwade intentiën betreft, daaraan geloove ik niet, tenzij men als kwade intentën neme, zijne zucht om de hem gegevene autoriteit te handhouden.’</p>
<p>‘Al is dat geen kwaad van zijne zijde gezien, ge zult ons toch toestemmen, dat het wel slagen daarin schade zou zijn voor ons, ondenkelijke schade en dat daarop dus moet worden toegezien uit alle macht.’</p>
<p>‘Men had moeten toezien eer men den Gouverneur-Generaal meer gaf, dan men van zins was toe te staan; nu dat eenmaal gedaan is...’</p>
<p>‘Toegegeven dat het eene fout was, behoort men die dan niet te herstellen?’</p>
<p>‘Ten koste van eerlijkheid en goede trouw? mij dunkt, neen!’</p>
<p>‘Als men dubbelheid en geweld aan de andere zijde ziet ter hand nemen om nog boven het toegestane te verkrijgen...?’</p>
<p>‘In 't redelijke toezien en waken, dat de vrijheden des Lands niet verkracht, de privilegiën niet ingekort worden, onder de regeering van een vreemden Heer, die met beiden niet volkomenlijk bekend, daartegen somwijlen zondigt zonder het altijd te willen, acht ik plichtmatig voor hen, aan wie de zorge daarvoor is toevertrouwd. Maar de stelselmatige tegenwerking, die ik heb
<pb n="446"/>waargenomen staande het gouvernement des Graven van Leycester en die door Holland wordt aangevoerd, houd ik niet enkel voor oneerlijk, maar uiterst gevaarlijk daartoe. Wat vreest men bovenal? dat de Graaf en de Koningin het land ten laatsten zouden voeren aan den Spanjaard en wat doet men? Men weigert de noodige hulpmiddelen tot den krijg, daardoor steden den sterkten, die hadden konnen behouden of herwonnen worden, aan den Spanjaard komen of blijven. Wat Sluis betrof, dit late ik nog daar, wetende, dat men zich in Holland niet overzwaar bekommert om de landen van het Brugsche Vrije, maar de Geldersche grenzen, maar de Veluwe, de Betuwe, tot wier hulpe de Graaf zijne uiterste krachten zou willen inspannen, worden verachteloosd, zulks we iederen dag wachten van daaraf het ergste te vernemen... Dwingt men alzoo den Graaf niet om eigenmachtig te voorzien in 't geen de Staten hem niet willen toestaan? Men vreest Leycesters invloed op burgers en geestelijkheid en men noodzaakt hem onder dezen en door dezen zijn gezag te handhouden, daar de Staten dat alleen in woorden schijnen te erkennen. Men brengt aldus zelf de troebelen te wege daarover men zich het meest ontrust, en in stede van met hem samen te werken, stelt men eene geregelde tegenwerking daar, die hem recht geeft, ja nooddwingt, om zijne vrienden en volgers daartegenover te stellen. Laat het doch niet zoover komen, de Graaf wil het niet...’</p>
<p>‘Juist! die zou vrij wat anders willen! die zag zich liefst onbetwist gesteld in 't souverein geweld over deze landen. Dat zou hem beter passen, dan nog eerst tegens de vrienden der vrijheid te moeten kampen!’</p>
<p>De Kanselier zuchtte.</p>
<p>‘Wij verstaan elkander reeds niet meer,’ hernam hij ernstig, ‘want mijne bedoeling was er bij te voegen, dat ik zoodanigen strijd niet wachte vóórdat de rupture volkomen en onheelbaar zal zijn. De Graaf wil het niet en, mij dunkt, gijlieden zijt toch nu ook niet in de conditiën om het te willen; de haat tegen de Staten wordt wel onderdrukt, maar is ganschelijk niet gedempt; de liefde voor den Graaf is zonderling zeer toegenomen, de Koningin schijnt meer gezind dan ooit om Zijne Excellentie te mainteneeren, uit alles spreekt het u toe: de strijd zal niet enkel fel zijn, maar... zeer ongelijk en die ongelijkheid zal niet zijn in uw voordeel...’</p>
<pb n="447"/>
<p>‘Niet zoo ongelijk altoos als men dat aan uwe zijde meent,’ wiel van Zuylen uit. ‘Bij de ontdekking, die de Advocaat heeft gedaan...’</p>
<p>Almonde zag verschrikt op en maakte tegen van Zuylen eene beweging van spijt en onrust.</p>
<p>‘De Advocaat heeft eene ontdekking gedaan? Eilieve deel me die mede!’ vroeg de Kanselier gespannen.</p>
<p>‘Eene zulke daarmede Barneveld zich sterkt, Leycester binnen twee maal vier en twintig uren die hooggeroemde volksgunst te ontnemen, daarmee de vreemde Heer zich zoo hoog boven ons meent te verheffen.’</p>
<p>‘Jonker van Zuylen!’ viel de Kanselier in, ‘zoo gij u niet van onbehoorlijke grootspraak verdacht wilt zien, zeg me eerst wat het is daarop men zoo wondre hope bouwt...’</p>
<p>‘Jonker van Zuylen heeft reeds te veel gezegd in de hitte der opgewekte drift,’ sprak van Almonde met hoogen ernst. ‘Als zijn collega en mede-gecommitteerde moet ik hem herinneren aan den plicht, die gebiedt te verzwijgen hetgeen er in de geheime vergaderingen passeert. Met aan te houden, Kanselier, zoudt ge tot schending van vertrouwen uittergen. Hetgeen in dezen de Advocaat van Holland heeft gezegd, gedaan of nog zal doen, geschiedt ten meesten oorbaar des gemeenen vaderlands en het geschiedt niet zonder de wichtigste redenen.... dit moet u genoeg zijn, Kanselier, die, hoewel u houdende aan de zijde van den vreemden Landvoogd, nochtans niet hebt opgehouden een oprecht liefhebber des vaderlands te wezen...’</p>
<p>‘Ik berust, mijnheer van Almonde,’ hernam de Kanselier met waardigheid, ‘ik zal niemand uitlokken tot iets wat ik voor mij zelf ongeoorloofd zou achten, maar uit Jonker van Zuylen's vierige drift, uit uw gemoedelijk zwijgen, waardige Heer, rade ik vreeselijke dingen voor de Patriae.... is 't ook gansch ondoenlijk eenig middel uit te vinden om ze alsnog te keeren! Zou de Advocaat vastelijk geresolveerd zijn zich van zoodanige heftige wapenen tegen den Graaf te bedienen....?’</p>
<p>‘Zeer zeker is hij, tenzij het vertoog dat wij hebben aan te bieden, werd opgenomen overeenkomstig onze belangen en zijne intentiën...’</p>
<p>‘Zoo zal ik zien mij met den Advocaat te bespreken, vóórdat die remonstrantie wordt aangeboden, mits gijlieden goedvindt dat
<pb n="448"/>twee dagen uit te stellen... de groote jammeren van een woesten burgerkrijg, die ik voorzie, gerechtigen, ja dringen u tot zoodanig uitstel.’</p>
<p>‘Bij mannen waarheid, wij vermogen hierin niets; het gehoor bij den Graaf is immers alreede op morgenochtend gesteld.’</p>
<p>‘Zoo laat het bij eene simple begroeting blijven.’</p>
<p>‘Onmogelijk, wij kunnen niet buiten onze instructie gaan en die luidt, het vertoog over te geven en de effecte daarvan af te wachten eer de afgevaardigden voor Holland zitting nemen in de Algemeene Staten en gij weet hoezeer de Graaf in dezen op haast aanstaat.’</p>
<p>‘En hoezeer daarmede haast is!’ hernam Leoninus in diepe verslagenheid. ‘Ik zie wel dit is een slag, die niet meer kan worden afgekeerd, maar voorwaar, die dit hebben uitgedacht en tot zulk doordrijven besloten zijn, zou ik niet gaarne mijne consciëntie willen leenen.’</p>
<p>‘Kanselier, zij wijken u niet in gemoedelijke liefde voor het vaderland en in trouwe zorge voor de toekomst van Zijne Genade van Nassau. Zoo de Prins, diens vader en zijne raadsluiden de ruste hadden liefgehad en den strijd gevreesd, meer dan zij de vrijheid liefhadden en tirannie vreesden, wij zaten nòg te zuchten onder 't Spaansche juk en zoo de man, die ons in dezen den weg wijst, voortgaat en uit vreeze voor de beroering des volks, uit vreeze voor de toorne der Engelsche Mogendheid, verzuimde de hand te houden aan onze rechten en privilegiën of schroomde het hoofd te bieden aan den Gouverneur-Generaal, waar hij de snoeren vlecht om onze fiere Hollandsche maagd tot zijn slavinne te maken, voorwaar, onze kinderen en kindskinderen zouden er nog den last van lijden.’</p>
<p>‘Goed gezegd, van Almonde!’ riep van Zuylen met vuur. ‘Onze schoone Hollandsche tuin dient wel omheind, al is 't met scherpe palissaden, zal zij niet verkeeren in een verdrukt en vertreden erf, of worden gereduceerd tot een Engelsch wingewest, daarmede men handelen mag naar believen.’</p>
<p>Elbertus Leoninus haalde de schouders op en boog het eerwaardige hoofd. ‘Mijne Heeren,’ zeide hij, ‘gijlieden moet voorwaar goede gronden hebben voor zulk stout spreken... waar ge nog dus verre zijt van de overwinning en, <hi rend="i">als</hi> gij ze hebt, dan moet ik mede zeggen, dat het goed is van twee kwaden het
<pb n="449"/>minste te kiezen en dan is 't licht <hi rend="i">het minste</hi> de calamiteiten in te wachten, die ik heb gespeld, en ze weerstand te bieden, zoo 't doenlijk is, om de zwaardere af te keeren, die gijlieden hebt onderkend en dier gevolgen mateloos en peilloos zijn. Zoo dan voor ons de ellenden van den strijd, voor de onzen, zoo de Almacht het wil, eenmaal de triomf en de ruste.’</p>
<p>‘Zoo zij het!’ hernamen de Gecommitteerden als uit één adem.</p>
<p>‘<hi rend="i">Si non nobis saltem posteris!</hi>’</p>
<p>En met die zinspreuk der vaderen, in droeve tijden uitgesproken, met hope van vervulling, zelfs <hi rend="i">tegen</hi> hope, eindigen wij het</p>
<p>&nbsp;</p>
<p><hi rend="sc">tweede boek</hi>.</p>
</div>
<div type="chapter">
<pb n="450"/>
<head rend="h2">Derde boek.</head>
<lg type="poem">
<head>De laatste worsteling.</head>
<l rend="; 1tab">Il faut que celui qui aime embrasse avec joie pour son</l>
<l>bien-aimé tout ce qu'il y a de plus dur et de plus amer,</l>
<l>et qu'aucune cause traverse ne le détache de lui.</l>
<l rend="; 1tab">Si quelqu'un aime il entend ce que dit cette voix.</l>
<l rend="; 2tab"><hi rend="i">L'imitation de Jésus Christ.</hi></l>
<l>&nbsp;</l>
<l rend="; 1tab">Men vond raadzaam daerover exemplare straffe te doen</l>
<l>om de Auctoriteit te stabiliëren.</l>
<l>&nbsp;</l>
<l rend="; 3tab"><hi rend="sc">oldenbarneveld</hi>.</l>
</lg>
<q rend="bq">Invitus desero
<lb/>
Non gregem, sed ingratos.
<lb/>
<hi rend="i">Randschrift van</hi> <hi rend="sc">leycesters</hi> <hi rend="i">gedenkpenning.</hi></q>

<div type="section">
<head rend="h3">I. Hoe de Staten van Holland zich oprichten uit hunne nederlaag.</head>
<p>De Kanselier ontmoette den volgenden ochtend Gideon in de galerij, die heenvoerde naar Leycesters bijzondere vertrekken. De grijze staatsman hield hem staande: ‘mijn lieve Welwaarde, ik heb u wat te zeggen...’</p>
<p>‘Ik was willens juist u te verzoeken mij aan te hooren, erntfeste Heer Doctor,’ zei Gideon.</p>
<p>‘Spreek u dan schielijk uit, want dàt wat ik bedoele is zeer wichtig.’</p>
<p>‘Het mijne betreft ook geene geringe zake, althans niet voor de belanghebbenden. Het betreft niets minder dan het hijlik van onzen goeden Elias. Dezen morgen onderhield ik, ingevolge diens verzoek, den Kolonel van Meetkerke over zijn en uw verlangen,
<pb n="451"/>dat ik de trouw zou inzegenen in de kapel hier op 't Hof en met den kortsten, uit aanzien van den moeielijken en onverzekerden toestand, daarin de Jonkvrouw verkeeren zou bij het op handen zijnde vertrek van mijnheer haar vader en van uw zoon... en daar het huis van Mevrouw Berck, na het voorgevallene met Huibert, voor haar niet meer een geschikt verblijf is... maar Achtbare Heer, ge luistert niet...’</p>
<p>‘Toch wel! ik luister, alleen maak het kort met die particuliere zaken, het meerdere wacht.’</p>
<p>‘Kolonel van Meetkerke dan heeft dit voorstel verworpen en eischt dat zijne dochter in de publieke kerk zal trouwen, oordeelende dat, bij de overgroote haast, die er gevorderd wordt de heimelijkheid van de trouw later uitgelegd mocht worden in 't nadeel van de eere der bruid... en die eisch acht ik billijk, zonderling in een man van zijne beginselen...’</p>
<p>‘Ja! hij is wat straf Gereformeerd, doch met opzicht tot zijne dochter heeft hij gelijk, waar het zoo teere punten raakt, dient men de vooroordeelen der wereld te ontzien, zoo zij dat ingewilligd, dat ze in eene der Dordtsche kerken trouwen, mij is 't wel, schikt dat onder elkander zooals gijlieden goedvindt.’</p>
<p>‘Uwe achtbaarheid overziet, dat er dan menigte van zwarigheden oprijzen... de heeren kerkdienaren zijn niet allen dus welgezind jegens mij als Bastingius, ik zorge ze zullen mij bezwaarlijk hun stoel afstaan; nog zou ik mij kunnen terugtrekken, doch dan dagen daar nieuwe moeielijkheden op omtrent Elias...’</p>
<p>‘Moeielijkheden en bezwaren, beste vriend, die wij hier op dezen stond te zamen niet uit den weg kunnen ruimen!’ viel de Kanselier in, met eenig ongeduld, ‘ook is dit alles van latere zorge. Ik zal van Meetkerke spreken... in 't ergste geval kan dat hijlik worden uitgesteld; 't is daarbij gansch geen tijd tot feestvieren en bruiloft houden; het vaderland ligt gedrukt onder grooten nood en wordt met erger bedreigd en 't is op dit punt dat ik u iets te zeggen had... gij gaat naar Zijne Excellentie?’</p>
<p>‘Ik kom juist van daar... de Graaf heeft mij een geruimen tijd bij zich gehouden, als gewoonlijk in de vroegte, vóór de bezigheden...’</p>
<p>‘Dat treft kwalijk! zoo is 't niet meer mogelijk, dat gij uit u zelf terugkeert, aleer Zijne Doorluchtigheid de Hollandsche Gemachtigden ontvangt?’</p>
<pb n="452"/>
<p>Gideon haalde de schouders op. ‘De Graaf is reeds niet meer alleen; Mylord Pelham, en de Baron Willoughby zijn met hem samen.’</p>
<p>‘Hoe spijtig! ik had u willen vragen hem ernstelijk voor te bereiden op zeer groote zwarigheden met die van Holland en op eene grievende bejegening, die men van die zijde willens schijnt Zijne Excellentie aan te doen. Uiterst gevaarlijk acht ik het, zoo de Graaf ditmaal toegeeft aan eene natuurlijke opwelling van gramschap en indignatie; van zijne voorzichtigheid hangt in dezen alles af... en naardien ik wete, dat drang van godsdienstige redenen veel op hem vermag, zoo had ik u willen opdragen dien in dezen te gebruiken... iets wat gij voor God en 't lieve vaderland wel zoudt konnen verantwoorden.’</p>
<p>‘Ik geloof zoo, erntfeste Heer. Daarbij hoort het tot mijn ambt tegen de hooggevoeligheid in wereldsche zaken te waarschuwen, en dien plicht heb ik alreede betracht jegens Zijne Excellentie, want ik trof hem gansch zeer ontstemd tegens de Heeren Staten in 't gemeen en die van Holland in 't particulier, op zulke wijze dat... dat ik het noodig vond daartoe mijn woord te zeggen. De Graaf is reeds voorbereid op kwade bejegening en ondank van die zijde... nu verlaat ik Zijne Doorluchtigheid in de beste gemoedsstemming om dit alles te dragen en wel besloten zijnerzijds het oog te houden op God en op 't geen zijne waardigheid betaamt; op zulke wijze heb ik goede hope, dat hij zich niet door den eersten dwarlwind van menschelijke hartstocht tot zelfvergeten zal laten vervoeren.’</p>
<p>Hetgeen Gideon voorspeld had, zag men gebeuren. De Gouverneur-Generaal ontving de Gemachtigden der Staten van Holland met rustige waardigheid, nam het vertoog aan met groote gematigdheid en zeide, dat hij daarop antwoorden zou naar zijn beste vermogen en zoo mogelijk ter hunner voldoening, daarmede liet hij hen gaan, zonder als gewoonlijk in recriminaties te komen, zooals hij later zeide, ‘omdat de tijd van verwijten voorbij was, sinds hij het vruchtelooze daarvan had ingezien.’ Hij liet zich vervolgens door Menin, den Kanselier en zijn secretaris Burggraaf den inhoud mededeelen, geene gemakkelijke taak voorzeker tegenover hem, als men nagaat wat het vertoog behelsde.</p>
<p>Het bestond uit negen artikelen, waarvan de eerste zes hoofdzakelijk dienden om de macht der Staten en het gezag des Gou-<pb n="453"/>verneur-Generaals opnieuw uit te leggen en vast te stellen, waarbij aan die der eerste, op eene zeer wijdloopige maar zeer ingewikkelde wijze, eene uitgebreidheid werd gegeven en bovenal een diepte, waardoor het gezag des laatsten werd gereduceerd tot geene ruimere proportiën dan die de Mogende Heeren Staten van Holland <hi rend="i">nu</hi> goed vonden daaraan toe te kennen, en waarin onder allerlei fijn gesponnen wendingen werd vertoond: ‘hoe zij verstonden dat, bij gebreke van een Prince de souvereiniteit dezer landen aan hen <hi rend="i">wederkeert</hi>, in wier boezem dezelve alzoo was berustende.’ Dus, de Souvereiniteit behoorde aan de Ridderschap, Edelen en Steden; van hetgeen men nu ‘het volk’ noemt was hier gansch geene sprake en alzoo werd hier, als vroeger bij de onderhandelingen met Wilkes, de basis gelegd van de Aristocratische republiek, die sommigen van de helderziendsten onder hen - Barneveld zeker - zich toen reeds voorgesteld hadden. De opdracht der Grafelijkheid aan Willem I en de rechten van Maurits werden hier voorzichtiglijk voorbijgegaan en de Absolute Gouverneur-Generaal kreeg bij deze gelegenheid de volle verzekering, dat hij niets was en ook niet moest trachten iets anders te willen zijn, dan hun dienstman, door hen beroepen en aangesteld en bovenal, dat zij met hem te kiezen tot Landvoogd, zich niet ontdaan hadden van de Hooge Overigheid.</p>
<p>Voorwaar, die taal klonk gansch anders dan de ootmoedige bewoordingen der akte van satisfactie en was daarvan eene zóó ruiterlijke ontkenning, eene zóó volkomene tegenspraak, dat men maar zelden eene meer schreeuwende dubbelheid met zoo stoutmoedige aanmatiging heeft zien opdisschen gedurende die twisten over het Nederlandsche staatsrecht.</p>
<p>En toch lagen er geen volle drie weken tusschen die onderdanige akte van satisfactie en deze overmoedige Remonstrantie, zoo snel zich te durven oprichten, na zulken nederlaag als ze pas hadden geleden, zou ons onbegrijpelijk zijn, daar er niets wezenlijks in de uiterlijke verhouding der partijen was veranderd, indien wij niet uit het gesprek van den Kanselier met de Gedeputeerden van Holland begrepen hadden, dat hun behendige leidsman bij de neerlaag zelve reeds hunne oprichting had voorzien en dat het van zijne zijde slechts was geweest een <hi rend="i">reculer pour mieux sauter</hi>, een adem scheppen om met versche krachten den strijd te hernemen, en dat hij tot deze handelwijze redenen had, of meende te hebben, wichtig ge-<pb n="454"/>noeg, naar zijne zienswijze, om zich gerechtigd te achten tot iedere ongerechtigheid tegen den Graaf.</p>
<p>Hoe dat ook zij, Leycester liet zich door zijne raadslieden bewegen om zich heen te stellen over al het krenkende en verrassende van deze omkeering en op de zes eerste artikelen alleen te antwoorden: ‘dat ze hem niet betroffen; dat hij nooit naar meer gezag had gestaan, dan hem was opgedragen, dat hij daarmede tevreden was, zonder te willen twisten of inbreuk maken op het gezag, dat de Staten is toekomende.’ Eene behendige wijze om over die netelige twistvragen heen te stappen, die voor hem werkelijk ook niet de belangrijksten waren; wat toch had Leycester te doen met hunne haarkloverijen over de Souvereiniteit? Zijne Koningin had die afgewezen, en voor hem kwam het meer aan op de mate en het gebruik van zijn gezag, dan op den oorsprong. Ook hadden zij dit kwestieuse punt hier wellicht niet het meest opgeworpen voor het tegenwoordige, maar vooral met het oog op de toekomst; was dit punt eenmaal te hunnen voordeele beslist, dan konden ze daarop later gronden en voortbouwen wat hun oorbaar dacht.</p>
<p>Leycester teekende echter aan, dat hij bij <hi rend="i">zijn gezag</hi> en de possessie daarvan wilde gehandhaafd zijn, zonder daarin eenige verkorting of bepaling te gedoogen en dat was wel niet overbodig, als men bedenkt, dat de Staten bij artikel 2 hadden gezegd, dat zij houden ‘den Gouverneur, de Officiers en Justiciers van Holland aan Leycester, <hi rend="i">in 't Land wezende</hi>, verbonden, om hem in 't wettige gebruik van de opgedragene autoriteit als Gouverneur en Kapitein-Generaal der Nederlanden te gehoorzamen, en dat gezag te helpen handhaven, <hi rend="i">zoolang Zijne Excellentie dat gezag wettig gebruikt.</hi></p>
<p>Om niet te zeggen, dat de onderstelling van het <hi rend="i">niet</hi> wettig gebruiken hier alles behalve hoffelijk was, komt het nog veel aan op de vraag, wat de Staten in dezen al of niet wettig noemden en men weet, hoe weinig ze ruim en vrijgevig waren in de beschouwing zijner daden, het <hi rend="i">zoolang</hi> was dus een allergevaarlijkst punt voor Leycester, daar zijn gezag en het handhaven daarvan door allen, die gezegd waren hem te moeten gehoorzamen, afhing van hunne zienswijze over zijn gebruik er van! Een gemakkelijker vond om hem te ieder oogenblik de gehoorzaamheid op te zeggen kon er zeker niet worden uitgedacht en daar het vertoog
<pb n="455"/>was opgesteld ter zijner verwelkoming bij zijne terugkomst uit Engeland en dus niet zoo was ingericht uit aanzien van latere handelingen des Graven, of uit ontdekkingen, die nieuwe aanleiding hadden gegeven tot mistrouwen, blijkt er uit, dat men tot deze wijze van hem te fnuiken, en desnoods ter zijde te stellen, reeds besloten was onder den indruk van de eerste verzoening en van de onderhandelingen over zijne terugkomst met de Koningin. Onder meer wat men den Gouverneur-Generaal bij die zes artikelen betwistte, was ook het recht om zijne zegels te gebruiken. Maar de Graaf eischte bij zijne zegeling te blijven, een eisch waarin de Kanselier hem steunde en dien hij ook niet kon opgeven zonder van een der rechten zijner autoriteit afstand te doen.</p>
<p>Het artikel: de eed aan de bijzondere Landschappen, Steden en Leden, door de Gouverneurs, bevelhebbers en het krijgsvolk te zweren, ergerde Leycester meer dan iets anders, hij vond dit nieuw, onbehoorlijk en van gevaarlijken gevolge en niet zonder reden. Hieruit zouden rijzen eene menigte van eeden, tegen elkander strijdende en elkander als vernietigende! Hij had er niets tegen, dat het krijgsvolk in eene stad komende, boven den eed, hem en den lande gedaan, ook beloofde zulk eene stad getrouw te bewaren voor de Staten en den Gouverneur-Generaal, doch behoudens zijne macht om de garnizoenen te veranderen.</p>
<p>En het was juist <hi rend="i">die macht</hi>, welke men hem wilde betwisten en waarover men misnoegen en wantrouwen toonde, zoodra hij haar oefende, hoewel men hem bij het 8<hi rend="sup">ste</hi> artikel de volstrekte macht over het krijgsvolk toestond, gelijk die hem van den beginne aan ook was gedefereerd; de Staten noemen het: ‘de absolute macht Zijner Excellentie in 't beleid van den oorlog opgedragen,’ en de steller van 't vertoog (naar alle waarschijnlijkheid de Advocaat van Holland zelf) heeft op dit punt bijzonderen klem gelegd, hoewel de bepaling omtrent het verleggen der garnizoenen reeds terstond als eene hinderlijke beperking in 't oog valt. Hij zou dat moeten ‘beleiden’ met de stadhouders van elk gewest, dat scheen niet onbillijk; maar als men indenkt, dat Maurits in Holland en Zeeland, Lodewijk van Nassau in Friesland, Nieuwenaar in Utrecht de bijzondere Stadhouders waren, dan ziet men terstond, dat hem bij dit ‘beleiden’ niet veel inschikkelijkheid stond te wachten. Als men daarbij in 't oog houdt, dat hij de zeezaken
<pb n="456"/>moest overleggen met ‘den Admiraal,’ en hij hier wederom stuitte op Maurits en op Justinus van Nassau en dat eindelijk Hohenlo, de Veldmaarschalk, verklaard had liever 't land te ruimen, dan hem subject te zijn en zich naar die verklaring bleef gedragen, dan valt het niet te ontkennen, dat zijn gezag over de krijgszaken, hoe ruim ook gesteld in de beschouwing, toch vrij wat belemmerd werd in de toepassing door zulke bijzonderheden. Nog komt daarbij de bepaling, reeds vroeger gemaakt, die hier werd herhaald: ‘dat de Gouverneur-Generaal niet meer krijgsvolk zou lichten, dan uit den onderstand der Koningin, of uit de toegestane lasten kon betaald worden.’ Dat was billijk en eene dergelijke beperking was voormaals Karel V als Souverein Heer opgelegd; doch men weet, de Koningin betaalde schraaltjes en schoorvoetend en de Staten deelden Leycester toe naar de maat, die zij Zijne Meesteres zagen houden, ja zelfs nog iets minder en van beide zijden werd het meeste geld hem geleverd.... in beloften, zoodat het hem allermoeielijkst was het noodige krijgsvolk aan te werven en te onderhouden, laat staan het meerdere bijeen brengen door den nood van den oorlog vereischt. Na dit alles verklaart zich zijne klacht, dat hij noch macht noch middelen had om de grenzen te verzekeren, hoewel hem ‘het absoluut geweld over het krijgswezen was toebedeeld.’</p>
<p>Diens ondanks accepteerde Leycester het 8<hi rend="sup">ste</hi> artikel, zonder er veel tegen in te brengen. Hij beloofde zich er naar te gedragen, ‘zooveel tijd en gelegenheid het toelieten.’ Dat nu was wel wat onbestemd en voor de andere partij zeker niet heel geruststellend.</p>
<p>Bij het 9<hi rend="sup">de</hi> artikel werd den Gouverneur-Generaal de eisch gedaan: ‘<hi rend="i">dat het hem mocht believen de veranderingen</hi>, <hi rend="i">op zijn naam door onrustige menschen in 't voorleden jaar bewerkt</hi>, <hi rend="i">te herstellen.</hi>’</p>
<p>Schoon in den vorm van een verzoek gehuld, was die eisch eigenlijk de hatelijkste en vermetelste van geheel het vertoog. Het was een scherpe berisping aan den Graaf zelf en het schond, onverbloemd en zonder eenige verschooning, de overeenkomst te Middelburg gesloten, waarbij over deze grieven eeuwige vergetelheid was toegezegd; en de steller van de Remonstrantie scheen er zich op toegelegd te hebben dien indruk te weeg te brengen. Vreesde hij wellicht, dat de overige artikelen het niet duidelijk genoeg hadden uitgesproken, dat men de oude wonden wilde
<pb n="457"/>openrijten? Dit is zeker, dat men bij dien laatsten eisch geheel scheen te vergeten, wat men zelf in Leycester's afwezen tegen diens rechten en tegen de bezworene eeden aan hem, had gedaan, hetgeen eveneens tot ‘het verleden jaar’ behoorde, of men wilde hem ten laatsten nog eens recht levendig voor de aandacht brengen alles wat er gepasseerd was, op gevaar af dat hij ook zich herinneren zou, van hoe groote grieven hij zelf had te klagen.</p>
<p>Leycester's antwoord hier tegen is even kalm als fijn. Hij stelde zich zóó hoog boven de toespelingen op Reingoud en anderen, dat die hem niet konden bereiken; hij geliet zich niet te begrijpen, dat ze op hem <hi rend="i">konden</hi> gemunt zijn, hoewel ze rechtstreeks personen betichtten, die ingevolge zijne bevelen hadden gehandeld. Dit was zeker de éénige wijze, waarop hij tegen de krenking zijner waardigheid kon protesteeren, zonder eene groote onvoorzichtigheid te begaan: de beleediging voorbijzien.</p>
<p>‘<hi rend="i">Hij verlangde nadere verklaring van hetgeen men dan eigenlijk hersteld wenschte</hi>, <hi rend="i">wanneer hij doen zou 't geen hij in de billijkheid zou vinden te behooren.</hi>’ Maar de voorzichtigheid van den Graaf en zijn goede wil om een geheelen vredebreuk te vermijden, stuitte af op den kwaden wil, of liever op den <hi rend="i">parti pris</hi> zijner tegenpartij, om niet in vrede te scheiden en het werd hem onmogelijk gemaakt zich op deze gunstige en waardige stelling te handhaven.</p>
<p>Twee dagen na de overhandiging van de Remonstrantie kwamen de Gemachtigden <hi rend="i">en corps</hi> terug om zijn antwoord te vernemen. Het vertoog werd hun ter hand gesteld, verrijkt met Leycester's apostillen. Van Zuylen veroorloofde zich vrij scherpe aanmerkingen op deze kantteekeningen van den Graaf, zeggende onder anderen: ‘dat Zijne Excellentie daarbij hem meerder autoriteit is aannemende dan bij de Staten-Generaal denzelven is gedefereerd, en dat onder deksel van voorgaande possessie.’</p>
<p>Toen vergat Leycester onder de ergernis eener beschuldiging, die hier werkelijk valsch was, over zijne drift te waken; en de dam der zelfbeheersching eenmaal gebroken zijnde, stortten de wateren zijner verbolgenheid met volle stroomen los over de hoofden der stoute sprekers. Van Zuylen vooral werd met hoogheid en hardheid tot zwijgen gebracht, hetgeen van Almonde deed zeggen in het volle gevoel hunner gekrenkte waardigheid:
<pb n="458"/>‘dat Zijne Excellentie hen bejegende als particuliere personen, terwijl zij in hunne kwaliteit als Gemachtigden ter dagvaart en bij Zijne Excellentie <hi rend="i">verbeeldden</hi> (voorstelden) de hooge Overheid,’ een antwoord, dat den Graaf verlokte tot een onvoorzichtigen uitval.</p>
<p>‘Hij zou Hare Majesteit van alles adverteeren en hij zou zich over zijne grieven wel weten te adresseeren aan de <hi rend="sc">ware souvereiniteit</hi> dezer landen, daaraf de Staten zelf niet dan de Gedeputeerden waren!’</p>
<p>De ontkenning van die Souvereiniteit, voor hen eene levensvraag en waarop hij in zijne apostillen zoo voorzichtig het antwoord had vermeden en die hij nu zoo rechtstreeks verklaarde elders, natuurlijk bij de Gemeenten, te zullen zoeken, was niet enkel eene groote grieve; het was eene bedreiging van iets, dat zij het meest moesten vreezen en die het allerpijnlijkst zou ingrijpen in hunne pretentiën. Ook waren de Gemachtigden nauwelijks buiten zijne tegenwoordigheid en in hunne herberg terug, of zij deelden elkander hunne onrust mede.</p>
<p>‘Wij zijn te ver gegaan,’ sprak van Almonde, ‘wij hadden het niet op dien toon moeten opvatten.’</p>
<p>‘Geenszins!’ hernam van Zuylen nog in drift, ‘Leycester zelf heeft eene fout begaan, door ons zijne intentiën dus te laten doorzien. Het is niet meer twijfelachtig, hij zal zich aan de Gemeenten richten en de zaak onder 't volk brengen.’</p>
<p>‘Die vreeze drukt mij ook!’ riep Boymer, zorgelijk het hoofd schuddende, ‘en dan zien we weer gebeuren, wat na het verlies van Sluis heeft plaats gehad: het rebellisch gepeupel zal opstaan tegen het gezag der Staten, de dominé's en menigte van ongeruste vreemdelingen zullen het oproer stijven en daar zal ruste noch veiligheid meer zijn voor onze personen.’</p>
<p>‘Dat stemme ik bij; de profetie van den Kanselier staat vervuld te worden, de burgertwist gaat nu ontbranden,’ zei van Almonde.</p>
<p>‘Zorgt niet, mijne Heeren!’ hernam van Zuylen, ‘de Advocaat, die de schikking tot Middelburg alleen in den tijdelijken nood heeft aangegrepen, heeft te veel dexteriteit om ons nu opnieuw in gelijke perikelen te brengen, zoo die tot een zelfde uitkomst moesten voeren.’</p>
<p>‘De Graaf heeft een groot deel der burgerij voor zich en wij
<pb n="459"/>kunnen niet voor malkander ontveinzen, dat de naam der Staten uiterst hatelijk is geworden! Zoo het Leycester nu in valt van zijne populariteit partij te trekken tegens ons,’ merkte van der Meersch aan.</p>
<p>‘Dan zal hij 't ervaren wat het hem baat, zich te betrouwen op die grondelooze baren der volksgunst; zoo ras hij zich daarop waagt, zal hij zinken of vergaan. De Advocaat heeft het voorspeld en er bijgevoegd, dat hij de middelen in handen heeft om de profetie tot waarheid te maken,’ zei van Zuylen, ‘als ons allen bekend is.’</p>
<p>‘Heel goed! maar ik zou toch wel willen weten van welken aard die middelen waren, eer ik volkomene gerustheid had,’ zeide Boymer.</p>
<p>‘De advocaat heeft wel en wijs gedaan met ze niet nader aan te duiden; dergelijke wapenen moet men niet laten blinken, voordat men ze gebruikt,’ sprak van Almonde.</p>
<p>‘En na het gepasseerde van heden zal dat zeker niet lang meer uitblijven... de schijn van vrede en verzoening is niet langer te bewaren... het moet na dezen zijn: openlijke strijd,’ zeide Boymer.</p>
<p>‘En gelooft me, mijne Heeren, dat wordt hoog tijd,’ voegde van Zuylen er bij. ‘Nu heeft de Graaf ons gedreigd; laat ons niet wachten tot hij zal toeslaan...’</p>
<p>‘'t Is God Almachtig bekend of de slag niet reeds de dreiging is voorafgegaan!’ sprak van der Meersch onrustig. ‘Oft hebt gijlieden niet opgemerkt met welke blikken van grimmigheid zijn Italiaansche hopman ons heeft aangezien, staande het onderhoud?’</p>
<p>‘Voor onze personen vreeze ik niet, wel voor onze vrijheden,’ zei van Almonde moedig, ‘en wat veellicht reeds daartegen is ondernomen, zal ik nu maar niet optellen. Het is den Staten van Holland aangediend, dat daar bij ons tot Leiden onrust broeit, sinds die Vlamingen, uit Sluis gevlucht, zich daar zijn komen nestelen en er gemeene zaak maken met de kleine lieden, meest allen partijgangers van de Engelsche cause...’</p>
<p>‘Niet zonder eenige suspicie van geheime goedkeuring en bijstand der voornamen... zoo ik meene,’ zei van Zuylen.</p>
<p>Van Almonde trok de schouders op.</p>
<p>‘Wij weten te weinig tot bevestiging, te veel tot ontkenning van dat vermoeden, om er ons voor als nog over uit te laten.’</p>
<pb n="460"/>
<p>‘En wie zegt ons, dat de Graaf daar gansch buiten is?’ vroeg Boymer in 't ronde ziende.</p>
<lg type="poem">
<l>‘<hi rend="i">Bij dag en bij nacht zeer vlijtig dient...</hi></l>
<l><hi rend="i">Die Engelsche bloem</hi>, <hi rend="i">ons beminde vriend;</hi></l>
<l><hi rend="i">God geve! Zijne Excellentie te prosperieren</hi>,</l>
<l><hi rend="i">En ons te verlossen van de wilde dieren;</hi></l>
<l><hi rend="i">Want hij is van goed' genegenheid</hi>,</l>
<l><hi rend="i">God! wil hem bewaren voor tegenheid.</hi>’</l>
</lg>
<p>was het zonderlinge antwoord, dat hen toeklonk uit den mond van eene volksdrom, die op de straat voor de herberg dit lied aanhief, dat ter verwelkoming van Leycester samengesteld en in aller geheugen was; misschien was het reeds bekend, dat de Graaf en de Gecommitteerden der Staten niet goed gescheiden waren en lag er dus opzet in deze feesttonen aan Leycester gewijd en opgezongen onder hun venster, misschien ook niet, en was deze uiting van liefde voor dezen geheel toevallig; zij was echter genoeg geweest, om het gesprek der Heeren zóó onaangenaam te storen, dat zij het er voor het oogenblik bij berusten lieten.</p>
<p>‘Gij ziet het,’ zei van Almonde, ‘men behoeft juist niet naar Leiden te gaan, om dergelijke opiniën onder het gepeupel te zoeken!’</p>
<p>‘Neen, voorwaar! het halve land is aangestoken door die pestilentie, maar dat zegt niets; men zal die luiden welhaast op andere wijs leeren zingen!’ sprak van Zuylen en na die uitspraak gingen de Gecommitteerden uiteen, ieder naar zijn eigen logies. Laten wij zien, wat er intusschen op het Hof was omgegaan. Zoo ras het gehoor der Commissie uit de Staten was afgeloopen, had de Kanselier zich verwijderd met den Baron Willoughby en de Gouverneur-Generaal was samengebleven met den Raadsheer Kiligrew en den Baron North, zijne vertrouwde gunstgenooten. Deze wachtten dus niet anders of de Graaf zou de bittere gewaarwordingen zijner ziel lucht geven met zijne gewone heftigheid en zij onderstelden zelfs, dat de Kanselier, anders gewoon dergelijke uitbarstingen voorzichtiglijk af te leiden, zich ditmaal verwijderd had, omdat hij zich ongerechtigd achtte ze door verzachtende voorstellingen te bezweren, maar het tegendeel van 't geen zij duchtten vond plaats. Leycester barstte niet los in luide
<pb n="461"/>klachten en bedreigingen; hij was stil, ingetrokken, men zou gezegd hebben verslagen. Het was, of hij het hoofd afgemat neerboog onder het wicht der zwarigheden, die hem nu drukten, of wel dat hij begreep eene fout te hebben begaan met zich toe te geven aan zijne gramschap, ten overstaan van zijne tegenpartij en dat het hem griefde en berouwde. Althans eenige uitdrukkingen van spijt en zelfverwijt ontvielen hem, die zijne Engelsche vrienden niet anders wisten uit te leggen. Zij vonden die stemming ontrustend, ongewoon en de vurige North kon daarbij niet zwijgend toezien.</p>
<p>‘Die verwenschte <hi rend="i">Dutchmen!</hi> hoe ze Uwe Excellentie bejegend hebben, <hi rend="i">my good Mylord!</hi>’ sprak hij met hartelijkheid.</p>
<p>‘Ja! zij durven het met mij op het uiterste wagen,’ hernam de Graaf en na een diepen zucht voegde hij er bij, ‘en wat het ergste is, zij hebben er mee gewonnen wat zij wilden. Zij zullen hieruit nu het recht nemen om te zeggen, dat ik het ben, die den vrede verbroken heb.’</p>
<p>‘Mij dunkt, dat het Uwe Excellentie in trouwe niet aan lankmoedigheid heeft ontbroken,’ merkte Kiligrew aan.</p>
<p>‘Ik voor mij heb de vuisten gebald van woede over 't geen ik mede heb moeten aanhooren!’ sprak North halfluid.</p>
<p>Leycester schudde het hoofd en antwoordde met een zwaarmoedigen glimlach. ‘Ik ben juist mij zelf verwijtende, dat het mij aan genoegzame lijdzaamheid heeft ontbroken. Ik had den nieuwen tegenstand van die zijde moeten aannemen als eene beproeving van Gods hand, dat zou mijner zielevrede bevorderlijk zijn geweest en dat had gestrekt om ten goede te leiden, wat ten kwade was gedacht.’</p>
<p>De Engelsche Heeren waren wel gewoon den Graaf stichtelijke woorden te hooren spreken, maar ze dus door hem toegepast te zien, te midden van de rechtmatigste oorzaak tot toorn, verraste hen en vonden zij strijdig met zijne gewone wijze van zijn. North haalde de schouders op en glimlachte tegen Kiligrew; de laatste echter, zelf een gemoedelijk man, nam daaruit aanleiding om te zeggen, ‘dat er nog niets verloren was, sinds Zijne Excellentie de zaak zoo inzag en dat de Kanselier of een ander nog wel weer gelegenheid zou vinden om 't verschil te middelen...’</p>
<p>‘Neen, dat is nu ondoenlijk! deze breuke is onheelbaar; zij hebben oorzaak tegen mij gezocht en gevonden... God moge
<pb n="462"/>'t hen vergeven, die weet, welke mijne intentiën waren en van hoe gunstige occasie zij mij berooven, om voor de gezuiverde Kerke en de cause dezer landen groote winste te doen... Ik ben gefrustreerd in alle mijne verwachtingen, in alle mijne goede voornemens, zij begeeren den strijd!’</p>
<p>‘Nu zooveel te beter! dan zullen zij dien hebben; dat is 't geen waarnaar de trouwe vrienden van Uwe Excellentie over lang uitzien, en... en waarop ze zijn toegerust, die strijd vind u immers gansch niet ongewapend, <hi rend="i">my most beloved Lord!</hi>’</p>
<p>‘Waarheid is, dat wij de wapens wel hebben ter zijde gelegd, staande de schorsing, maar niet verbroken... of... wat zegt gij er toe, Messer Cosmo?’ hernam de Graaf, met wat verlevendigden blik naar Cosmo heenziende, die in 't aangrenzend vertrek heen en weer liep, en die nu in de geopende deur bleef staan.</p>
<p>‘Ik meen, dat ze te stade zullen komen, Excellenza! en dat het hoog tijd wordt ze te gebruiken.’</p>
<p>‘Het is waar..,’ hernam Leycester somber, ‘ik voele mij niet meer de vrijmoedigheid ze ter hand te nemen; datgene wat hieruit noodwendig moet volgen, is van zòò groot gewicht...’</p>
<p>‘Uwe Excellentie zal zich toch niet door overdreven gemoedsbezwaren laten hinderen, waar zij overigens besloten mocht zijn?’ zeide North.</p>
<p>‘Zwijg, Mylord!’ riep Leycester met eene afkeurende beweging, ‘ik heb nog gansch geen besluit genomen... Signor Pescarengis! ga zien of Sir Valentin zich niet in de galerij onthoudt. Zeg hem, dat wij zeer verlangende zijn naar Doctor Gideon Florensz.’</p>
<p>Pescarengis boog zich zwijgend en ging heen met eene drift, die van de volvaardigste gehoorzaamheid getuigde, maar een zonderling geluid als van het samenknarsen zijner tanden ontsnapte hem, toen hij zich buiten Leycesters tegenwoordigheid bevond. Ook North scheen met dezen inval van den Graaf weinig vrede te hebben.</p>
<p>‘Aleer Uwe Excellentie er toe komt den welwaarden Heer over de zaken te raadplegen, dient ze toch wel indachtig te zijn, dat hij...’</p>
<p>‘Wij meenen, dat wij u het zwijgen hadden opgelegd; Mylord!’ viel de Graaf in.</p>
<p>De Baron North, die in ieder opzicht van Leycester afhankelijk was, zweeg getroffen. Kiligrew meende eene afleiding te ma-<pb n="463"/>ken door te vragen naar het uur, waarop men den Staatsraad zou houden, die verschoven was om het gehoor der Gecommitteerden.</p>
<p>‘Beleid dat met den Kanselier! ik zal er niet voorzitten. Ik heb voor heden den lust verloren mij met de aangelegenheden van den dag te bemoeien...’</p>
<p>Cosmo kwam terug met een verhelderd gelaat, zou men kunnen zeggen. Hij had aan te dienen, dat de welwaarde Doctor zich niet op het Hof bevond!</p>
<p>Leycester trok de wenkbrauwen samen en stond op met eene beweging van ongeduld en teleurstelling. ‘Men roepe Sir Richard Bingham!’ sprak hij eindelijk, als uitte hij een besluit, dat hem moeite kostte. Het was ook gansch wat anders, Sir Richard Bingham te roepen of Doctor Gideon Florensz; de een was zoozeer het contrast van den andere, als oorlog van vrede. Sir Richard was een der stoutmoedigste en ondernemendste krijgslieden uit Elisabeth's tijd en tevens een man van kennis en vernuft, dezelfde, van wien Leycester bij zijn eerste verblijf in Holland had gezegd: ‘Ik gaf twee vingers van mijne hand om hem vier maanden hier te hebben’ en dat deze hem nu was afgestaan door de Koningin, mocht gelden voor een sterk bewijs van hare belangstelling in het welslagen van des Graven ontwerpen. Toch genoot Sir Richard meer Leycester's achting, dan zijne genegenheid; het was een man van staal, scherp en onbuigzaam, een man uit één stuk (om het zoo eens uit te drukken), die recht doorging, zonder omzien of opzien, waar hij geloofde, dat zijn plicht hem heenwees; onder de Engelsche soldaten was hij gevreesd om zijne onverbiddelijke strengheid en onder de Engelsche edellieden ontzien, maar gemijd; men vreesde zijn bitsheid en zijn koud kwetsend vernuft. De Hollanders kenden hem nog weinig, de Gouverneur-Generaal had hem nog niet anders kunnen gebruiken, dan tot herstel der krijgstucht. Hij had nu slechts den rang van Kapitein, maar hij is gestorven als Maarschalk van Ierland, hoewel hij eenigen tijd bij Elisabeth in ongenade is gevallen, om zijne handelwijze tegenover de ongelukkige Ieren, op wie zijne ijzeren vuist tot verplettering toe had gedrukt.</p>
<p>De indruk van zijne persoonlijkheid beantwoordde volkomen aan het gerucht, dat van hem uitging. Hoewel hij bijzonder klein van gestalte was, lag er op zijne fijne, scherpe gelaatstrekken eene uitdrukking van koele strengheid en onbewegelijke hardheid, die
<pb n="464"/>zeer onaangenaam aandeed en die zelfs niet verbeterd werd door zijn klaren, levendigen blik. Er schitterde vernuft uit zijne hel blauwe oogen, maar men raadde het, dat zijne scherts kilkoud en bijtend moest zijn en eerder pijn doen, dan vroolijkheid wekken.</p>
<p>Hij was niet de man van voorzichtige overwegingen, maar van uitvoeren en om deze schets met een enkelen trek te voltooien, het was onder de volgelingen van Leycester aangenomen, dat het inroepen van Sir Richard altijd eene wichtige beteekenis had en de voorbode was van eenigen buitengewonen maatregel, waartoe de Graaf was besloten; ditmaal spelden zij daaruit het losbarsten van den orkaan, die er woedde in Leycesters borst, ook nam de bedachtzame Kiligrew onder eenig voorwendsel zijn afscheid, maar de Baron North moest blijven en Cosmo Pescarengis kreeg een wenk om hetzelfde te doen, nadat hij Sir Richard had ingeleid.</p>
<p>‘<hi rend="i">My good Sir</hi>,’ sprak Leycester met zekeren onlust, ‘wij hebben uw goeden raad noodig.’</p>
<p>‘<hi rend="i">Goede</hi> raad is een schaarsch goed, Mylord, maar voor de zeer zeldzame gelegenheid, dat Uwe Doorluchtigheid het van mij vraagt, ben ik wellicht in de mogelijkheid het haar aan te bieden.’</p>
<p>‘Ik word ondankbaar behandeld, Sir, uiterst ondankbaar! En dat, waar ik de wichtigste en trouwste diensten heb bewezen.’</p>
<p>‘Uwe Excellentie zegt mij niets dat bevreemden kan; als zij mij vertelde, dat zij dankbaarheid had gevonden, zou ik recht hebben tot verwondering; laat ik alleen weten wie de verplichten zijn... dan wete ik genoeg.’</p>
<p>‘De Heeren van Holland! die welke men de Staten noemt. De orkanen, die hun over 't hoofd hingen na het verlies van Sluis, heb ik afgeleid! - Nu ze dit weten, nu ze gerustheid hebben, dat de heftigste driften onder 't volk zijn neergelegd, door mijne tusschenkomst, nu ze achten, dat mijne protectie bij de Koningin hen genoegzaam verzekerd heeft van hare blijvende gonste... nu gedragen zij zich als konden ze veilig mijne goede diensten vergeten, nu rijten ze moedwillig alle oude wonden op, nu verzaken ze stoutelijk alle beloften en toezeggingen mij plechtig gedaan... <hi rend="i">Escape la pericula scampato il sancto!</hi> is het bij hen; maar zij bedriegen zich; zij zijn de gevaren nog niet te boven, die zij gevreesd hebben,’ ging de Graaf voort, die al meer en meer opgewonden werd bij het uitspreken zijner grieven.</p>
<p>‘En Uwe Excellentie is niet gezind opnieuw mirakelen te doen,
<pb n="465"/>om er hen aan te ontrukken, onderstel ik, antwoordde Sir Richard.</p>
<p>Leycester glimlachte. ‘Waarheid is, dat er bijkans een mirakel zou noodig zijn om de gevaren die zij zich op den hals halen van hen af te weren, zonderling hier te Dordrecht... of hoe zouden de goede luiden van deze stad, die mij zoo hoog in affectie houden, dat opnemen, zoo ze weten konden hoe die Heeren, met name die van Zuylen, zich verstout hebben tegens mij op te staan en met allerlei expressies van trots en misvertrouwen in mijne kwaliteit te leseeren.., wat dunkt u, Signor Capitano!’ en met dit woord wendde de Graaf zich naar Cosmo.</p>
<p>‘Beveelt Monsignor, dat het den welgezinden alhier worde kenbaar gemaakt? vroeg de Piémontees met levendigheid.</p>
<p>Leycester wendde nogmaals het hoofd om naar Cosmo, als een glimp van voldoening verhelderde zijne trekken, wij hadden moeten zeggen, verduisterde die, want het was eene opwelling van blijdschap, die geen goeden oorsprong had en de kwade afkomst drukte zich uit op het gelaat; hij zweeg eenige oogenblikken, in kennelijken zelfstrijd, daarop zuchtte hij, en hernam wat ras en wat heftig: ‘Neen, neen! dat moet niet zijn, Signor, dat was mijne bedoeling niet.’</p>
<p>‘En waarom niet, Mylord?’ vroeg Sir Richard, ‘mij dacht, de raad van Signor Pescarengis was doeltreffend...’</p>
<p>‘Aanmerk, Sir Richard,’ viel Cosmo in, ‘dat ik dit niet als <hi rend="i">mijn</hi> raad heb gegeven. Het was ééniglijk eene poging om Mylords intentiën te vatten.’</p>
<p>‘Gij hebt misverstaan, Signor!’ sprak Leycester nu met vastheid. ‘Ik bedoelde alleen, dat die Heeren wel roekeloos zijn en niet schijnen te doorzien waaraan zij zich blootstellen, zelfs van hunne eigene landgenooten, nu zij den weg kiezen van openbaren strijd met mij, liever dan mij de behoorlijke onderdanigheid, goedwilligheid en getrouwheid te bewijzen, die ze met eede bezworen hebben.’</p>
<p>‘Als ze dien eed geschonden hebben, dan staat het bij Uwe Excellentie, om hen met geweld tot de vervulling te brengen,’ sprak Sir Richard. ‘Daar is een slag van lieden, dat dwang moet <hi rend="i">voelen</hi>, eer ze hun plicht begrijpen. Vindt uw Lordschap goed, dat ik mij met de Heeren hier aanwezig berade op de middelen om allen, wie 't noodig hebben, dergelijke duidelijke lessen te geven... en dat met den kortsten?’</p>
<pb n="466"/>
<p>‘Gij zijt wat haastig, Sir... dàt wat gij bedoelt kan niet geschieden, zonder dit land in rep en roer te brengen en groote calamiteiten te veroorzaken, daaraf men het voor en het tegen wel voorzichtelijk wegen mag eer men handelt.’</p>
<p>‘Het komt mij voor, Mylord, dat hier niet langer geraadpleegd maar gehandeld moet worden. Deze luiden met hunne <hi rend="i">harangues</hi> en met hun geschrijf brengen Uwe Excellentie in verwarring en met zich zelf in strijd, ik zie dit klaar, zij omwikkelen u met hunne bezwaren als met een net en houden u daarin roerloos en gevangen; dat konnen uwe vrienden niet langer werkeloos aanzien. Die papieren oorlog ondermijnt uw gezag. Sta toe, dat wij nu eens den anderen aanvangen, den waren, met vuur en staal, daartoe wij allen hier bekwaam, gehard en bereid zijn en daardoor u de overwinning zal doen toekomen.’</p>
<p>‘Gij spreekt uitnemend goed; gij spreekt naar mijn hart, Sir, maar...’</p>
<p>‘<hi rend="i">Maar</hi> is een woord door Satan uitgevonden om een mannelijk besluit tot zwakheid te verminken. Heeft Uwe Doorluchtigheid recht of niet?’</p>
<p>‘Ik heb recht, maar zij willen dat niet meer erkennen, het gezag, dat zij zelf mij gegeven hebben uit vrijen wil, beperken zij nu aan alle kanten en staan mij zelfs niet toe het te gebruiken.’</p>
<p>‘Zoo moet Uwe Excellentie dat gebruiken zonder hunne toestemming en allereerst om de rebellen ten onder te brengen, die er zich tegen hebben verzet. Mylord, hier tot Dordrecht zijn nu om u heen verzameld een goed getal troepen, daaronder, God zij geprezen, nu vrij goede krijgstucht heerscht. Een uur geleden, heb ik nog een exempel gesteld, daaraan allen zich voor een langen tijd spiegelen zullen... en waarom Mylord North, geloof ik, heden zoo verstoord op mij ziet.’</p>
<p>‘Een uur geleden?’ vroeg North met onrust, ‘wat is er dan nu weer? gisteren de gevangenneming van Kapitein Wealth...’</p>
<p>‘En heden zijne excecutie,’ zei Bingham koel.</p>
<p>‘Hoe, Sir, reeds geëxecuteerd!’ riep North purper van toorn, ‘een Kapitein van mijn regiment op uw gezag en zonder Zijne Doorluchtigheid daarin te kennen?’ eindigde hij, met een vragenden blik naar Leycester heenziende.</p>
<p>‘Daar was in den Staatsraad besloten het gansche beleid zulker
<pb n="467"/>zaken aan Sir Richard over te laten...’ gaf Leycester ten antwoord. ‘Van gratie kon hier geene sprake zijn.’</p>
<p>‘Mijn God! Mylord, waarom niet?’ zei North verslagen, ‘de Kapitein was aan niets schuldig, dan aan eenig verzuim...’</p>
<p>‘Eenig verzuim!’ herhaalde Sir Richard verontwaardigd. ‘Hij heeft zijne soldaten in 't wilde laten loopen en is alzoo oorzaak geweest, dat ze plundering en mishandeling gepleegd hebben tegen het arme landvolk dezerzijds waar ze ingelegerd waren; dus brengen ze den Engelschen naam in haat en in diffamatie, dus was Mylords achtbaarheid door hen geschonden, wijl ze leven of daar geen hoofd over hen was. Dat mogen kleinigheden zijn in uw oog, in het mijne verdiende daarop de uiterste poene toegepast... dank God, Mylord, dat het Zijne Excellentie behaagd heeft het exempel niet hooger te nemen.’</p>
<p>‘Laat het genoeg zijn, Sir!’ viel Leycester in, weinig voldaan over den toon, dien Sir Richard zich aanmatigde tegen een man, die in 't eind zijn erkende gunstgenoot was.</p>
<p>‘Ik zie wel, alles moet bukken voor den invloed van Sir Richard!’ sprak North, aangemoedigd door des Graven tusschenkomst.</p>
<p>‘Dat ware te wenschen!’ hernam Bingham, ‘want voorwaar, dan zou Zijne Excellentie hier welras regent zijn, in den vollen zin des woords. Ik heb mij laten afleiden van mijn voorstel, Mylord; ik bedoelde dat met behulp uwer goede krijgsmacht en van de vele moedige en bekwame Kapiteinen, die wij hier nu samen hebben, niets zoo licht zou vallen, dan ons te verzekeren van eenige steden, binnen deze Provinciën en van daar tegen de vijanden zoodanige mesures te nemen als noodig zal bevonden worden. Bij exempel, zou 't niet raadzaam zijn van hier af rechtstreeks op Amsterdam en 's Gravenhage aan te rukken, waar, zoo ik meen verstaan te hebben, zich die groote pennehelden onthouden, die met inkt krijgvoeren tegen u...’</p>
<p>‘Gij hebt dolle invallen, Sir!’ zei Leycester hoofdschuddend, ‘maar gij begrijpt niet wel mijne verhouding tot dit volk; de lieden, die zich tegen mij verzetten, maken een lichaam uit in dezen Staat en...’</p>
<p>‘Zoo is 't een bedorven lichaam, dat door bloedige kunstbewerking tot betering moet worden gebracht. Ten tijde der oude Romeinen, als de pestilentie der rebellie, bedorven zeden en
<pb n="468"/>kwade discipline was heerschende, placht men een dictator aan te stellen met een onbeperkt gezag, om op dat alles orde te stellen. Zoodanig moet de macht zijn, die Uwe Doorluchtigheid hier behoort te bekleeden...’</p>
<p>‘Dat is ook wel de intentie geweest van zekere goede patriotten hier, die weten, dat de oorlog niet kan worden voortgezet zonder eenheid in 't gezag en een eminent hoofd,’ zei Leycester met instemming.</p>
<p>‘Zoo is 't ook, dat veelhoofdig insect eener republiek kan niet leven en moet worden verplet; geef mij slechts vrijheid te handelen, en gij zult hier dictator wezen, eer we drie weken verder zijn, Uw Italiaansche hopman, die een abel en moedig man is, glimlacht van genoegen en zijne oogen flikkeren bij de gedachte aan den strijd. Voeg hem mij toe en gij zult wonderen zien!’</p>
<p>‘Ik geloof u, Sir Richard! en zou mij daarin ganschelijk op uwe beloften durven betrouwen... en <hi rend="i">bij God!</hi> de zaken staan hier zóó slecht, zóó groote confusiën en desastres zijn er te voorzien, dat iedere mesure om ze op beteren voet te brengen en orde te stellen op de algemeene verwarring, zij die ook ruw en willekeurig, geoorloofd moet zijn,’ hernam Leycester opstaande in zichtbaren strijd...</p>
<p>‘Zoo veroorloof die, Mylord! en geef mij volmacht tot handelen en uitvoeren,’ hervatte Bingham dringend en hem volgende.</p>
<p>‘Mylord, mijn Genadige Heer! ik heb meer reden om Sir Richard te haten, dan om zijne zijde te kiezen; maar toch geef hem gehoor; hetgeen hij uitspreekt is hetgeen wij allen wenschen en waartoe wij ons vaardig stellen,’ sprak North op denzelfden toon.</p>
<p>‘<hi rend="i">Excellenza!</hi>’ lispelde Cosmo in 't Italiaansch, ‘gelief te gedenken, dat ik u tot Middelburg een dergelijken raad heb gegeven en dat alles in gereedheid is om dien uit te voeren.’</p>
<p>De Graaf luisterde beurtelings naar iederen spreker, maar antwoordde niemand, hij liep besluiteloos heen en weer, omstuwd door deze drie ijverige vrienden, wier trouw de bescheidenheid uit het oog verloor. ‘Mijne Heeren!’ riep Leycester, met een afkeurend gebaar, ‘kwelt mij zoo niet. Ik zou willen wat gijlieden wilt... het zou zekerlijk profijtelijk zijn voor mijne cause en toch...’</p>
<p>‘En toch die aarzeling, Mylord! Ik kan van een man als Uwe
<pb n="469"/>Excellentie niet wachten, dat hij zich de consciëntie zal laten binden door zekere bezwaren; men zegt de kerkedienaren vinden bij u veel gehoor.’</p>
<p>‘Zij zullen de eersten zijn om den goeden strijd aan te raden, zij weten dat de welstand van Gods ware Kerke samenhangt met de victorie van Mylords cause,’ sprak North met levendigheid. ‘Wat zegt gij er toe, Signor Cosmo?’</p>
<p>‘Dat ze daarin gelijk hebben... en dat onze Doorluchtige Heer daarop zekerlijk zal denken, aleer hij zich zelf en zijne zaak weerloos ten prooie geeft aan zijne vijanden.’</p>
<p>‘Dat denk ik niet te doen, Signor Capitano!’ riep Leycester, zich naar hem omkeerende, ‘zoo waar ik in God geloof, ik zal geenszins de vijanden Zijner Kerk laten triomfeeren.’ Plotseling zweeg de Graaf en zag heen naar de deur, die Sir Valentin opende.</p>
<p>Doctor Gideon Florensz trad binnen.</p>
<p>‘Eindelijk,’ riep Leycester, met een zucht van verlichting, en met een glans van blijdschap in den blik ging hij hem te gemoet.</p>
<p>‘Ik verneem door den Raadsheer Kiligrew, dat Uwe Excellentie naar mij gevraagd heeft,’ sprak Gideon als ter verontschuldiging van zijn binnentreden.</p>
<p>‘Naar u gevraagd! Zeg liever dat mijne ziele naar u is uitgegaan den ganschen morgen! uit de diepten die mij overstelpen, heb ik tot u geroepen! want <hi rend="i">be sure</hi>, daar is geen meer geplaagd man in het gansche Christendom dan ik en ik wacht geen troost dan van u! <hi rend="i">my dearest, my most beloved friend!</hi>’</p>
<p>Gideon zeide eenige woorden op zachten toon, voor den Graaf alleen verstaanbaar, denkelijk om dezen indachtig te maken, dat zij niet alleen waren, want Leycester hernam daarop, zich met kalmte en waardigheid tot de overigen wendende:</p>
<p>‘Sir Richard, uw voorstel vereischt nadere overweging. Ik dien daarop den Staatsraad te hooren en den raad van den Kanselier en Mylord Willoughby in te nemen, eer we hierin verder gaan. Signor Capitano, ik wil geadverteerd zijn, als die Heeren zich aanmelden;’ toen Gideon gemeenzaam bij den arm nemende, voerde hij hem met zich naar zijne bijzondere vertrekken.</p>
<p>Eenige oogenblikken zagen de drie gunstgenooten van Leycester elkander aan, zonder iets te zeggen. Mylord North barstte het
<pb n="470"/>eerst uit en gaf zich lucht met eenige krachtige lievelingsvloeken. Sir Richard Bingham haalde de schouders op en zei alleen: ‘Ik schijn hier wel geroepen om bij <hi rend="i">the comedy of errors</hi> toe te zien!’</p>
<p>Cosmo Pescarengis was vaalbleek geworden, maar zeide niets, tenzij de sidderende beweging zijner verbleekte lippen, die zich half openden, voor het uitspreken eener klacht of verwensching kon gelden. Hij hield den blik zóó strak omhoog geslagen, dat men niets zag dan het wit zijner oogen, door het bloedige rood der oogleden omzoomd.</p>
<p>‘Ik gaf tien jaren levens om tien dagen in de plaats van Mylord Leycester, Gouverneur-Generaal te zijn,’ mompelde Bingham, terwijl hij heenging en Cosmo voorbij.</p>
<p>‘Ik gaf mijn leven om dit enkele uur in de plaats van Leycester te zijn,’ sprak de Piémontees hem na op denzelfden toon. - Een tijdlang bleef hij staan voortpeinzen, zonder van houding te veranderen. North was ook heengegaan, Cosmo zag, dat hij alleen was. Daar speelde nu weder de sarcastische glimlach om zijn mond.</p>
<p>‘Ik zie niet, waarom <hi rend="i">zijn</hi> uur eene eeuwigheid zou duren!’ riep hij overluid en als een gejaagde liep hij de zaal uit, de voorzaal rond, doorkruiste de galerijen en riep altijd op luider, altijd op wilder toon hofbeambten en officieren toe: ‘Zijne Excellentie roept den Baron Willoughby, den Kanselier van Gelderland;’ hetgeen maakte dat ieder zich in beweging zette om die Heeren op te zoeken, met dat gevolg dat weldra hopman Pescarengis de voldoening had om ze triomfantelijk aan te dienen en binnen te leiden bij den Gouverneur-Generaal. De hopman kreeg van Leycester een hard woord en een grammen blik voor zijn ‘overijver’ maar toch... Doctor Gideon Florensz moest plaats maken voor de Staatslieden.</p>
<p>Het is niet waarschijnlijk, dat de Graaf deze Heeren met het voorstel van Sir Richard heeft bekend gemaakt, of daarop hun raad hebbe gehoord. Zijn beroep op zijne raadslieden was niets geweest dan een uitvlucht, om geen besluit te nemen op een plan, dat hij in zijne gemoedelijke stemming niet kon goedkeuren, maar... dat hij evenmin voor altijd wilde verwerpen. Willoughby en de Kanselier waren echter niet vergeefs gekomen. Zij bevestigden Leycester in zijne meening, dat toegeven aan zijne rechtmatige verontwaardiging in dezen eene onvoorzichtigheid was en zij
<pb n="471"/>brachten hem er toe, met voorbijzien van alle persoonlijke grieven, ‘het regiment van zaken’ te blijven voeren als voorheen.</p>
<p>Ingevolge van deze raadpleging was het zeker, dat de Kanselier nog dien eigen dag ter vergadering der Algemeene Staten verscheen (die intusschen zitting hadden genomen, ondanks de weinige leden die gecompareerd waren). Vergezeld door Valke, Brederode, Loosen en de twee Engelsche raadsleden, kwam hij aandienen den ‘grooten nood van de garnizoenen der steden, zonderling aan de frontieren en 't gebrek, dat alom is heerschende van vivres en ammunitie; de groote apparaten die de vijand maakt om dezelve te overweldigen, klagende, in naam van den Gouverneur-Generaal, over de langsame resolutiën van de Heeren Staten, over de kleine effecten, die daaruit volgen en bijzonder van de resolutiën genomen tot Middelburg, op het oprichten van een veldleger, niettegenstaande de toezegging van de Heeren Staten, dat zij de noodige middelen daartoe zullen contribueeren, waarbij de dienst van den lande niet kan gevorderd worden, gelijk de nood zulks vereischt en Hare Majesteit begeert.’ Volgde nog eene uitvoerige schets van den toestand des legers en der steden, in den geest van die, welke Bardesius den Staten van Holland had moeten voorhouden en eindigende met de hoop, dat de Algemeene Staten een ander antwoord zouden geven, dat het zeer onvolledige, dat op de zending van Bardesius, namens Holland, was gevolgd. ‘Protesteerende in geval van verzuiming, dat Zijne Excellentie de Heeren Staten daarvan goedtijds heeft gewaarschuwd en dat die in de schuld zullen gelegd worden, vermits Zijne Excellentie de garnizoenen niet konde houden in de steden zonder betaling, noch de steden zonder ammunitie en vivres, dat bovendien Zijne Excellentie, tot zijne ontschuldiging, gehouden was Hare Majesteit van alles te adverteeren. Begeerende Zijne Excellentie, dat de aanwezende Gedeputeerden hierop willen resolveeren, onaangezien de absentie van die van Zeeland, overmits deze zaak geen uitstel lijden konde.’</p>
<p>De aanwezende Gedeputeerden waren zeker niet ongunstig gestemd voor 't geen de Algemeene Landvoogd in 't belang des lands van hen eischte, maar zooals zij nu waren samengesteld, vermochten zij niets dan te doen wat zij deden. De Gemachtigden van Holland hadden instructie geene zitting te nemen, die van Zeeland waren niet eens gekomen. Alzoo werd er besloten
<pb n="472"/>aan de laatsten een dringend schrijven te richten, om zich te doen vertegenwoordigen oft anderszins hunne meening over te schrijven op de poincten, door den Graaf voorgesteld en verder tot het zenden eener deputatie aan de Staten van Holland, waarvan wij later zullen hooren. - Terwijl de uitslag van een en ander werd afgewacht, verzocht de Kanselier van Leycester vrijheid om zich een paar dagen te verwijderen. De noodzakelijkheid om de verloofde bruid van zijn zoon naar hare aanstaande schoonmoeder te geleiden, was het voorwendsel van die reis, maar Leoninus had daarnevens eene bijgedachte, die er het ware doel van was. Hij wilde een mondgesprek hebben met den Advocaat van Holland, hij hoopte nog weder middelaar te kunnen zijn en de geweldige botsing te voorkomen, die men te gemoet zag, of althans de kracht van den schok te breken, zoo die treffen moest. Leycester deelde zijn vertrouwen niet, maar toch liet hij hem gaan na eenigen tegenstand, niet zonder de klacht te uiten, dat zijn schranderste en voorzienigste raadsman hem verliet op dit wichtig tijdstip, ter wille van eene zoo onzekere reussite.</p>
<p>‘Uwe Doorluchtigheid staat gansch niet alleen; behalve Mylord Willoughby en de overige Engelsche Heeren, heeft zij immers met zich Valke, Menin en de leden van den Staatsraad en, mocht het geval zich voordoen, dat Uwe Excellentie extraordinaire hulpe en voorlichting noodig had, zoo zou ik wel ootmoediglijk aanbevelen, die niet te zoeken bij de kerkelijken, die jegenswoordiglijk van vrij wat hittigen ijver vervuld zijn en die de Gemeente meer beroeren, dan mij voegzaam dunkt, veeleer u te wenden tot den jongen Doctor, hier op 't Hof aanwezig, dien Uwe Doorluchtigheid, zoo ik meene, in eenige estime houdt.’</p>
<p>‘In zeer hooge estime, Kanselier; alleen wat de staatszaken belangt... die zijn niet van zijne competentie.’</p>
<p>‘Ik heb goede gronden om dat te betwijfelen.’</p>
<p>‘Hij heeft het zelf gezegd, bij het eerste woord, dat ik sprak om er hem over te raadplegen.’</p>
<p>‘Dat is niets dan versierde zedigheid, daaraan men geen voet moet geven, tenzij, - hetgeen mogelijk is, - tenzij hij in zijne theologische beschouwingen verdiept, reeds gansch ongeschikt is geworden voor de dingen dezer aarde.’</p>
<p>‘Hoe dat ook zij, ik weet dat ik hem onverzettelijk zal vinden op zulke punten en hij kan er zijne redenen voor hebben, die wij
<pb n="473"/>eerbiedigen moeten,’ hernam Leycester, daarbij, eindigde hij glimlachend: ‘ik weet vooruit wat hij boven alles zou aanbevelen en ik geloof dat ik zonder dat mij reeds daarnaar ben gedragende, zooveel mijn staat en kwaliteit zijn gedoogende. Schoon die lijdelijkheid en patientie... ik bekenne het, - mij uitermate zwaar valt.’</p>
<p>‘Ik erken, dat zij mijne bewondering wekt, Mylord! en dat ik haar hoog noodig achte... daarom ook bidde ik Uwe Excellentie geenerlei wichtige resolutiën te nemen, of tot onherroepelijke daden te besluiten in mijne absentie.’</p>
<p>‘Geenszins, Kanselier! wees daarop gansch gerust.’</p>
<p>Dat antwoord was voorzeker oprecht. Maar wat mensch is ooit meester van den dag van morgen, van het uur dat volgen zal, om te zeggen: ‘ik zal dit doen, of ik zal dàt niet doen.’ En de Graaf van Leycester, minder dan iemand anders, kon zich Heer roemen der omstandigheden, om te spreken: ‘ik zal bij mijn besluit blijven,’ als de laatsten tegen hem samenzwoeren om er hem af te brengen. Voor het oogenblik echter moeten wij het oog van hem afwenden, zoowel als van den Kanselier, om te zien hoe Elias Leoninus die plotselinge scheiding van zijne bruid opneemt. Wij treffen hem aan in de ‘kleine sale’ met Jonkheer Aernoud van Groenevelt en Kolonel van Meetkerke, die hun afscheidsgehoor hadden gehad bij den Graaf; want de eerste was benoemd tot Gouverneur van de belangrijke stad Nijmegen, terwijl de ander zich met zijn nieuw regiment naar de Overijselsche grenzen moest begeven. Ze zouden den volgenden dag gezamenlijk met hunne manschap naar hunne bestemming optrekken. Leycester had geoordeeld, dat hij niet langer op de hulp der Staten moest wachten om de Geldersche en Overijselsche grenzen te verzekeren; het is zóó, slechts zeer geringe geldelijke middelen ter voorziening in de behoeften voor den krijg, waren ter zijner beschikking, maar die hij had, wilde hij ten minste zonder langer aarzelen gebruiken en, als hij zeide, rekende hij op de bekwaamheid zijner goede Kapiteinen, om het slecht betaalde en slecht uitgeruste krijgsvolk, diens ondanks, bij orde en krijgstucht te bewaren en door voorbeeld te dwingen, vromelijk hun devoir te doen tegens den vijand. Met die hachelijke, maar eervolle taak aan van Groenevelt en van Meetkerke op te dragen, had hij hun een bewijs willen geven van zijn hernieuwd vertrouwen
<pb n="474"/>en van zijn vast geloof, dat niet door schuld of verwaarloozing van hunne zijde de stad Sluis was verloren gegaan.</p>
<p>De beide krijgsoversten gevoelden dan ook al het gewicht van dat vertrouwen en waren hoogelijk vereerd met die keuze, en hunne gehechtheid aan den Gouverneur-Generaal was niet weinig toegenomen bij de overtuiging, dat hij zelf het was, die hun deze voldoening schonk tegenover het gansche volk. Ook waren zij nauwelijks buiten zijne tegenwoordigheid, of zij gaven hunne geestdrift lucht, zoowel over de belangrijke opdracht, die hun was toevertrouwd, als over de ontvangst van den Graaf.</p>
<p>Elias Leoninus stond bij hen, strak en zwijgend, en met een voorkomen, of hij verre was van hunne opgewondenheid te deelen.</p>
<p>Van Groenevelt merkte het spoedig op. ‘Wel hopman le Lion!’ riep hij, ‘uit uw bedrukt wezen zou men het nauw geloofbaar achten, wat goed luk u toegevallen is.’</p>
<p>‘Een goed luk! aan mij?’ riep Elias met zekere bitterheid. ‘Voorwaar, Overste! mijn kwaad luk doet er juist het zijne toe om mij alle zoetheid zuur te maken.’</p>
<p>‘Wat moet men denken van die woorden! Gij zult het toch wel niet eene misfortuin achten, dat gij onder de orders van Kolonel van Meetkerke den vijand tegen gaat?’</p>
<p>‘Doe mij de oneere niet dat te onderstellen, Heer! dat is nog de eenigste vreugd, die mij rest.’</p>
<p>‘Fij! van die bedrukte luim!’ sprak de Kolonel tot Elias. ‘Gij moet weten, Mijnheer van Groenevelt, dat onze hopman verloofd is aan mijne dochter, maar dat de trouwdag nog wat is uitgesteld.’</p>
<p>‘Nadat die alreede bepaald was en we voor bruid en bruigom gegroet waren,’ viel Elias verdrietelijk in.</p>
<p>‘Vandaar zijne ontstemming!’</p>
<p>‘Dat is zeker spijtig,’ zei van Groenevelt, ‘is 't om wichtige redenen?’</p>
<p>‘Familieredenen,’ viel van Meetkerke haastig in. ‘De bruid gaat dien tijd overbrengen tot Leiden, bij Vrouwe Leoninus, om kennis te maken met hare aanstaande schoonmoeder en inmiddels wordt het den bruidegom gegund zich lauweren te garen, in afwachting van de toegezegde myrthe; ziedaar de oorzaak van die groote desperacie.’</p>
<pb n="475"/>
<p>‘In dezen tijd nemen de jongeluiden het wonder zwaar op met die liefde,’ zei van Groenevelt met een bedenkelijk hoofdschudden. ‘En voorwaar, bij dien heeten brand wordt de liefde voor 't vaderland maar een kwijnend vlammeken; daar is nu ook mijn cousin de Maulde, wien ik had voorgesteld mij naar Nijmegen te vergezellen, zonder prejudicie van zijn rang... meent ge dat hij het dankelijk aannam? Ganschelijk niet; hij refuseerde op grond van de groote verwachtinge, die hij had van Mylords gonste, die hem was toegezegd, oft er grootere gonste kon worden geaccordeerd aan een krijgsman, dan dat hem occasie gegeven wordt zijn moed te toonen aan den vijand. Uit spreken van anderen heb ik echter vernomen, dat hij de Provincie Holland niet verlaten wil, omdat hij hier eene liefste heeft. Nu vrage ik u, is dat eene reden, die een vroom Edelman met eere geven mag?’</p>
<p>‘Wat den Baron de Maulde aangaat, in diens geval zou ik vluchten, zoo wijd mijne voeten mij brengen kosten om de strikken van zulke sirene te ontgaan, als die hem binden; doch met verlof, Edele Heer! mijn geval is een gansch ander. De minnelijkste en zedigste onder de Jonkvrouwen tot bruid te hebben; na lange en bange onzekerheid hare liefde te verwerven, nu eindelijk hare hand geaccordeerd zijnde, niet zonder volle instemming van haar hart...’ Hij zweeg even en vervolgde toen: ‘en dan getroffen te worden door een hatelijk uitstel!’</p>
<p>‘Eilieve, Elias?’ zei van Meetkerke, ‘neem toch exempel aan uw Heer vader en gebruik wat gelijkmoedigheid. Die kleine tegenspoed is wel over te komen. Uitstel is immers geen afstel en Ludovica zal u immers niet minder trouwe houden als bruid, dan als vrouwe.’</p>
<p>‘Mits zij het ware! ik zuchtte niet uit onzekerheid voor de toekomst. En ik ware vroolijkmoedig van haar gescheiden, zelfs om de hachelijkste krijgskansen tegen te gaan, nu, nu ben ik al vooruit een verslagen man; mijn moed, mijn lust, mijn leven is van mij weggevoerd!’</p>
<p>‘Kom, mijn zoon! sterk u tot dragen,’ hernam van Meetkerke, ‘mij zelf valt het zwaar, mijn kind opnieuw onverzorgd achter te laten, doch ik kan 't niet gebeteren, dit moet nu zoo zijn.’</p>
<p>‘Juist, omdat het niet zoo behoefde te zijn,’ sprak Elias smartelijk. ‘Verbeeld u Mijnheer van Groenevelt, dat zonder de stijfzinnigheid van een vriend...’</p>
<pb n="476"/>
<p>‘Hopman! gij hebt beloofd van deze zwarigheden te zwijgen,’ viel van Meetkerke in.</p>
<p>‘Ik wilde alleen zeggen, dat alles hing aan den wil van een enkel persoon.’</p>
<p>‘En wie is die machtige en onwillige!’ glimlachte van Groenevelt; ‘toch niet de bruid?’</p>
<p>‘Daar komt hij,’ sprak Elias wat onthutst, en wees op Gideon, die binnentrad door de groote middendeur, die het buitenportaal scheidde van de reeks vertrekken.</p>
<p>‘'t Is goed dat ge komt, welwaarde Heer!’ riep van Groenevelt lachende, ‘men heeft hier zware beschuldigingen tegen u.’</p>
<p>‘Jonkheer van Groenevelt spreekt in scherts, wij hebben u hier noodelijk van doen, Heer en vriend,’ zei van Meetkerke, ‘onze jonge hopman hier is disperaat van ongeduld en behoeft uw troost.’</p>
<p>‘Ik kom uit mijne kamer, met intentie u op te zoeken,’ zei Gideon zich naar Elias wendende, nadat hij de beide krijgsoversten gegroet had.</p>
<p>‘En zoo laten wij hem in goede handen,’ hernam van Meetkerke, ziende dat van Groenevelt zich gereedmaakte te gaan. De laatste keerde nog even terug en sprak tot Leoninus, op zekeren toon van goedheid doormengd met gezag: ‘Luister, Heer Elias! als wij morgen met den dageraad ter poorte uittrekken, dan kunnen wij er immers op rekenen, uw Kolonel en ik, onzen lustigen, manhaften hopman weer te zien, op wien wij tot Sluis geleerd hebben zoo goede verwachtinge te bouwen?’</p>
<p>‘Wat het mij ook kosten moge, Overste! dien zult ge vinden,’ hernam Elias.</p>
<p>‘Daarop uwe hand,’ zeide van Groenevelt, de zijne biedende.</p>
</div></div>
<div type="chapter">
<head rend="h3">II. Gideon lijdende.</head>
<p>‘Zie! Gideon,’ sprak Leoninus, zoodra zij alleen waren, ‘het doet me toch goed, dat gij mij kwaamt opzoeken; want, alschoon ik noch lichtgeraakt noch wantrouwig ben, zoo kost ik toch oor-<pb n="477"/>zaak vinden, om aan uwe vriendschap te twijfelen, bij dat bittere verdriet, dat men mij aandoet en dat gij hadt konnen wegnemen.’</p>
<p>‘Ik kon niet, Elias! geloof me, ik heb daarin al gedaan wat ik met redelijkheid vermocht. Ik had doctor Bastingius gewonnen om al de zwarigheden voor ons uit den weg te ruimen, die daar konden oprijzen bij 't consistorie over mijne inzegening van uw echt, zoo 't geschiedde hier in de kapel op het Hof. Hij had reeds de ouderlingen en kerkelijke getuigen voor mij op het oog en alles zou zijn voortgang hebben gehad zonder het bezwaar van den Kolonel; maar gij kunt het een vader toch niet ten kwade duiden, dat hij de meeste voorzorgen neemt, om de goede faam zijner dochter te beveiligen tegen de grillige uitleggingen der kwaadtongige wereld!’</p>
<p>‘Voorzeker neen! ik zelf kan niet anders willen, dan dat er geene twijfelachtige opvatting kan gegeven worden aan de wettelijkheid of de openbaarheid van mijn hijlik, maar daaraf spreke ik ook niet; gij hadt die moeielijkheden door het consistorie opgeworpen, licht konnen vereffenen en daarmee ware alles goed geweest.’</p>
<p>‘En hoe toch?’ vroeg Gideon, ‘deze Heeren willen mij nu eenmaal niet toelaten tot den dienst in hunne kerk... en het aanzoek van Dr. Bastingius te mijnen behoeve in dat particulier geval, hoe omzichtiglijk ook voorgedragen, heeft, vreeze ik, reeds in hooge mate hunne gramschap en mistrouwen tegen mij opgewekt. Althans Nearanus heeft het platweg geweigerd en Corput heeft het niet eens bij eene simpele weigering laten blijven, maar zijn drift en zijne ergernis over mijne vermetelheid lucht gegeven, op eene wijze, die het mij reeds betreuren doet, dat ik Dr. Bastingius vrijheid gaf die poging voor mij te wagen. Het éénige wat ik er op heb konnen uitdenken, is u voorgesteld; Dr. Jeremias zou in mijne plaats uw hijlik hebben ingezegend, maar Ludovica heeft dat verworpen en gij zelf hebt het niet gewild.’</p>
<p>‘Voorzeker neen! Ik wilde mijne bruid uit geene andere hand ontvangen, dan uit de uwe. Gij, die de voorname oorzaak zijt, dat het schrikkelijke misverstand tusschen ons werd weggeruimd en dat we beiden leerden inzien hoezeer wij elkander liefhadden! Maar dat is ook mijne meening niet; ik bedoelde alleen, dat het u slechts een enkel woord had te kosten bij den Graaf om het heele Dordtsche consistorie, met Dominé's en Ouderlin-<pb n="478"/>gen en al, naar uw wil te leiden, dat ze uit hun zelve aanboden, wat ze nu zoo stoutelijk weigeren.’</p>
<p>‘Ik twijfel, of zeer vele woorden, zeer ernstige drangredenen van den Graaf zelf in dezen iets zouden afdoen; een kerkeraad is stijfzinnig, kitteloorig op het handhouden van eigen gezag en gansch niet gediend met interventie van Prinsen en Heeren, maar toegegeven, de luiden hier waren dus rekkelijk ter wille van den Graaf, ik kon, ik mocht niet Zijne Doorluchtigheid daartoe in den arm nemen. Die tusschenkomst ware eene ongeoorloofde miskenning van hunne rechten door mij, en al ware dat niet, ik vond geene vrijheid zulk een woord tot den Graaf te spreken, als gij gelooft, dat hier dienen kon...’</p>
<p>‘Ziet gij wel, dat het onwil is van uwe zijde, Gideon?’</p>
<p>‘Hetgeen gij onwil noemt, acht ik plicht, beste Elias, spreken wij daaraf dus niet meer en bedenk liever, dat er nog eene reden was, die u te dezer stede tallooze moeielijkheden zou verwekken... zelfs al had ik u kunnen bewegen de diensten van een der Dordtsche leeraren in te roepen...’</p>
<p>‘Wat nog?’</p>
<p>‘Elias! gij weet toch wel, dat gij eigenlijk geen lidmaat zijt van de Gereformeerde Kerk?’</p>
<p>‘Nu ja! dat is ook zoo; de Kanselier heeft nooit gewild, dat zijne kinderen openlijk belijdenis zouden doen van eene religie, welke dan ook, doch gij weet wel, dat ik daarom noch Heiden, noch Papist ben; ik ben goed Evangelisch en dat moet, dunkt me, genoeg zijn...’</p>
<p>‘<hi rend="i">Goed Evangelisch.</hi>’ hernam Gideon met een glimlach, doch met zekeren nadruk, ‘dat is zelfs zeer veel en voor mij zou dat genoeg zijn, doch geenszins voor het consistorie van deze stad Dordrecht, waar men huiden ten dage de discipline met zoo duchtige strengheid oefent; zoo ras men weten zou hoe ge er mee stondt, zou men u bestormen met eischen om tot de gemeente toe te treden; de Kanselier zou niet toegeven, gij zelf wellicht evenmin; de Graaf, eenmaal daarin gemoeid zijnde, zou zich moeten uitspreken, hij zou partij kiezen... en... eer tegen dan voor u...’</p>
<p>‘Ge hebt gelijk, wie weet, wat we dan nog beleven gingen.’</p>
<p>‘De Kanselier overzag dit met een blik; ook, zoo ras hij zekerheid had, dat het hijlik in de Kapel niet kon doorgaan, be-<pb n="479"/>sliste hij, dat het moest worden uitgesteld, om later elders te worden voltrokken.’</p>
<p>‘En wat de Kanselier beslist moet gebeuren, dat weten wij,’ hernam Elias met een diepen zucht.</p>
<p>‘Hoe hard u die uitspraak schijne, ik houd deze beslissing goed. Denk het slechts zelf in, mijn broeder! Zijn dit tijden tot vroolijk feestvieren? in deze stad? dus in de nabijheid en als onder de oogen van den armen Huibert Berck, wien uwe vreugde op zoo bittere zielesmarte komt te staan...’</p>
<p>Gideon hield op en zag Elias aan, die evenals hij zelf verwonderd om zich heen zag.</p>
<p>Een diepe doffe zucht had hun gehoor getroffen, zonder dat zij gissen konden wie dien slaakte. ‘Zoo straks had ik dezelfde ervaring; toen ik met die Heeren sprekende was,’ zei Leoninus.</p>
<p>‘'t Is vreemd,’ hernam Gideon, na een tijdlang heel de ruime zaal oplettend te hebben rondgezien. ‘Niemand hier omtrent; ginds is de groote gehoorzaal van Mylord, daar over ons het portaal waar de hellebaardiers wachthouden, aan deze zijde de ramen en aan die de galerij, die naar de kleinere vertrekken voert... onthield zich daar iemand, men zou 't hooren... Wel is waar de gevangenkamer, waarin men Huibert houdt opgesloten, moet liggen boven dit vertrek, doch... aanzie die zware eikenhouten zoldering, zie dat hooge welfsel, zie die zware balken en binten en ge zult het met mij onmogelijk achten, dat zijne droeve zuchten tot ons gehoor konnen doordringen.’</p>
<p>‘Hoe het zij, deze herinnering en de uwe brengt mij beter tot het gevoel van mijn plicht, dan alle overleggingen met mij zelve. Neen, mijn volkomen geluk te dezer dage verzekerd, zou eene bespotting zijn van Huiberts harteleed en droevig ongeluk; eerst als hij vrij zal wezen en getroost, betaamt het mij hem alles te zeggen en zijne vergiffenis te vragen, schoon God weet, dat ik hierin geene schuld heb en gereed was mijn geluk aan het zijne op te offeren, ja zelfs dat offer in werkelijkheid had gebracht, eerst toen ik zekerheid had, dat het hem niet zou te bate komen, veroorloofde ik mij te hopen.’</p>
<p>‘Dat alles hebt gij hem niet meer te zeggen, hij weet het; ik heb het hem meegedeeld, zoo ras ik oordeelde, dat hij het dragen kon, zoo ras ik raadde dat het hem verlichting moest zijn.’</p>
<p>‘En hoe neemt hij het?’</p>
<pb n="480"/>
<p>Gideon haalde de schouders op. ‘U vergeeft hij, maar tot een zachter inzicht omtrent de handelwijze van Ludovica is hij niet te brengen,’ en Gideon liet zijne stem dalen, ‘zijn blinde en onchristelijke haat tegen de Engelschen neemt meer toe dan af.’</p>
<p>‘Zeker uit ergernis over zijne gevangenschap.’</p>
<p>‘Een wonder ding is dit, Elias; zoo hij wilde, hij ware reeds vrij!’</p>
<p>‘Dat moet ik van u hooren om het te kunnen gelooven.’</p>
<p>‘Gisteravond zond de Graaf mij tot hem, om hem zijne vrijheid aan te kondigen, mits conditie hij Dordrecht zou verlaten, eene voorwaarde die zijne moeder zelve hem reeds opgelegd had na al het gebeurde en zonderling, hij sloeg de vrijheid af, althans, hij van zijne zijde stelde nu den Graaf eene voorwaarde, die zoo goed als gelijk stond met eene weigering. Hij eischte niets minder, dan dat Zijne Excellentie zelf tot hem zal komen om hem uit te leiden uit zijne gevangenis.’</p>
<p>‘Zie doch den stijfkop! 't is voorwaar of't hij dien toon leert van Mijne Heeren van Holland.’</p>
<p>‘Grave Mourinck, zelf onrechtmatig gekerkerd zijnde, zou nauwelijks zulken eisch mogen doen, gij begrijpt dus dat hij werd afgeslagen.’</p>
<p>‘Gij hebt dat den Graaf overgebracht?’</p>
<p>‘Ik moest wel, maar Zijne Doorluchtigheid neemt deze zaak voor 't geen zij is, de stoutheid der onbedachte jeugd en genoegde zich even te glimlachen, alleen voegde hij er bij, “dan zal onze jonge Heer dienen te wachten tot wij tijd hebben.”’</p>
<p>‘En alzoo zal het dan nog lang konnen duren, eer de Graaf <hi rend="i">tijd</hi> heeft?’</p>
<p>‘Zeer lang, vrees ik!’ hernam Gideon droevig, ‘arme moeder!’</p>
<p>‘Hoe neemt Mevrouwe Berck deze wederwaardigheid?’</p>
<p>‘Als eene Christelijke vrouw, die zij is, maar ook als eene moeder, wier fijn voelend harte te meer lijdt, naarmate zij moet toestemmen, dat haar zoon niet schuldeloos in dit verdriet is geraakt en dat zijne felle ontembre haat tegens Zijne Doorluchtigheid erger dan dit heeft verdiend.’</p>
<p>‘Een groot soelaas moet het voor hem zijn, dat gij hem bezoeken moogt.’</p>
<p>‘De Graaf heeft mij dat toegestaan uit aanzien zijner moeder, die daaraf meer goeds wacht, dan ik zie komen.’</p>
<p>‘Is het de Graaf zelf? ik meende, dat Kapitein Pescarengis...’</p>
<pb n="481"/>
<p>‘Neen!’ zei Gideon schielijk en een weinig kleurende, ‘de Kapitein zou niets toestaan boven zijn last,’ en de hand aan het voorhoofd brengende als iemand, die een onaangenamen indruk tracht te verbergen.</p>
<p>‘Maar toch aan u... wij kennen immers den wondren man!’</p>
<p>‘Ik bid u zwijg!’ sprak Gideon met ongewone hevigheid, ‘want zie...’</p>
<p>De middendeur was geopend en Cosmo Pescarengis ging de zaal door, in druk gesprek met den Dordtschen predikant Hendrik Corput. Nauwelijks had Cosmo Gideon opgemerkt, of hij wendde het hoofd om, terwijl zijne donkere gelaatstint tot vaalbleekheid verschoot. Als bij afspraak zweeg hij plotseling, zoowel als Ds. Corput, die ook van kleur wisselde, (de zijne liep nu wat naar het kalkoenrood). Cosmo scheen dus diep in gedachten, dat hij Doctor Florensz en hopman Leoninus voorbijging, zonder hen te groeten.</p>
<p>Zij namen den weg naar de gehoorzaal.</p>
<p>Gideon kon eene pijnlijke aandoening niet geheel verbergen.</p>
<p>‘Gideon!’ riep Elias ontrust, ‘mijn God, wat scheelt u? gij lijdt...’</p>
<p>‘Niets, het is niets,’ sprak Gideon met matheid, ‘het zal ras voorbij zijn; alleen, gaan we van hier... ik heb behoefte aan de ruime lucht.’</p>
<p>‘Ik was al te eigenbatig, niet gedenkende, dan aan mij zelven en het mijne, en toch... ik heb het opgemerkt, sinds we hier te Dordrecht zijn, zie ik uw wezen vervallen als bij den dag en de bleeke verve op uwe kaken neemt toe...’</p>
<p>‘Gij beeldt u dat in, beste Elias.’</p>
<p>‘Veins niet met mij; onder al de plagen en bekommernissen tot Sluis, stond uw oog meer helder, uw aanzicht meer opgeruimd, zie, zie doch! in trouwe, tranen! Gideon! mijn vriend, mijn broeder! verheel het mij niet langer! wat hebt gij in 't harte, dat u hindert?’ En Elias drukte Gideon aan zijne borst met al de trouwe bekommering zijner broederlijke vriendschap.</p>
<p>‘Ik geef het toe, ik lijde; maar wij kunnen hier niet blijven, ik ducht nieuwe stoornis en ik heb u nog veel te zeggen.’</p>
<p>Hij nam den arm van den krachtvollen hopman, wiens steun hij werkelijk eenige oogenblikken noodig scheen te hebben, wendde zich naar de groote galerij en ging de smalle trap op, die naar
<pb n="482"/>zijne eigene kamer voerde, iemand volgde hen met zekere behoedzaamheid; Doctor Florensz zag om en herkende Sir Valentin, die hem wenkte.</p>
<p>‘Wat is er, Sir?’ vroeg Gideon verwonderd, ‘vraagt Mylord naar mij?’</p>
<p>‘Neen, Sir, integendeel... Mylord heeft bevel gegeven u niet toe te laten en niet aan te dienen zoo gij komen mocht.’</p>
<p>‘Zonderlinge voorzorg! wanneer kome ik ongeroepen...’</p>
<p>‘Dat weet ik ook, Sir, en daarom verbeelde ik mij dat het u nut kon zijn te weten wien de Graaf bij zich heeft.’</p>
<p>‘Liever niet, goede Sir Valentin, altijd dank voor uwe goede intentie.’</p>
<p>‘Dominus Corput,’ vervolgde Sir Valentin, ‘'t is de Italiaan, die hem heeft ingeleid.’</p>
<p>‘Genoeg, Sir, genoeg!’ riep Gideon en snelde de trap op zonder meer te willen hooren. Dat Corput bij Leycester was, kon hem noch verwonderen noch tegen zijn, maar de bijzonderheid, dat Leycester zich juist in dit oogenblik voor hem ongenaakbaar maakte, moest hem treffen.</p>
<p>Elias, die van Sir Valentins woorden niets had gehoord, zeide, toen hij Gideon op een stoel zag neervallen, bleek, ontdaan en de hand op 't harte gedrukt, als opende zich daar eene pijnlijke wonde:</p>
<p>‘Gij lijdt niet enkel door verdriet, mijn arme vriend, maar gij zijt ongesteld; zeg me toch schielijk wat u deert!’</p>
<p>‘Stel u gerust, ik ben niet ziek, ik ben volkomen wél.’</p>
<p>‘Nu dan! dat andere, uw verdriet!’</p>
<p>‘Dring er niet op, Elias!’ hernam Gideon verlegen en weifelend, want bij de behoefte om zich uit te spreken, voelde hij de moeielijkheid om zich duidelijk te maken voor dezen hoorder.</p>
<p>‘Laat me raden! valt de dienst bij den Graaf u niet wat zwaar? men zegt, Zijne Excellentie houdt u soms halve nachten bij zich... uw teer gestel lijdt daaronder en uit goeden wil vermijdt gij het klagen.’</p>
<p>‘Acht gij deze lichaamsvermoeienis zwaarder dan die te Sluis?’ vroeg Gideon met een zwakken glimlach; ‘daarbij, dit wordt mij ruim beloond door het groot vertrouwen en de uitnemende welwillendheid van den Graaf... zoo slechts niet,’ voegde hij er halfluid en als tot zich zelf bij, ‘kwade invloed afbreke... wat mij gegeven was op te bouwen,’ en hij zuchtte.</p>
<pb n="483"/>
<p>‘Ik begrijp u, de Dordtsche Dominés maken het u lastig, en gij acht het schade dat ze zoo groote communicatie houden met den Graaf.’</p>
<p>‘Dat is nu eenmaal zoo ingesteld: Zijne Excellentie raadpleegt die Heeren in zaken en ik sta met hen op vrij goeden voet...’</p>
<p>‘Wis toch niet met dien Corput, die u belet heeft...’</p>
<p>‘Uit liefde voor mij, Elias, laat dat rusten... ik heb nog met u te spreken over Ludovica, over...’</p>
<p>‘Neen, zoo ontkomt ge mij niet, veinsaard! gij zult mij eerst zeggen wat u deert, eer ik nu iets anders van u wil hooren.’</p>
<p>‘Nu dan, Elias! het is waar, ik lijde smartelijke zielskwellingen, doch... geloof me, ze zijn niet van een aard om aan u... om aan eenig mensche medegedeeld te worden!’</p>
<p>‘Van twee dingen één!’ zei Elias ernstig, ‘òf ge wilt u van mij wreken door deze geheimzinnigheid over mijn vroeger stilzwijgen, òf, ge acht mij te min om uw vertrouwen waardig te zijn en ik weet het... ik ben niets dan een ongeleerd soldaat, in de zaken der religie ook vrij onbedreven en bekenne mij wel niet voor een christen van uw slag, toch wete ik uwe godvruchtigheid te eeren en boven alles heb ik een hart om het hart van een broeder te verstaan, hebt gij meer dan dit alles noodig, zoo moet ik afzien dit blijk van uw vertrouwen te vragen, mij dies onweerdig kennende, hebt ge daaraan genoeg, zoo geef uw gemoed lucht en klaag u uit aan eene eerlijke borst.’</p>
<p>‘U te krenken, uwe vriendschap van mij te stooten! voorwaar Elias, ik kan, ik wil dat niet, maar ook, ik wete niet, hoe ik u zal doen verstaan... ik zou moeten aanvangen met klachten over anderen en wellicht is er groote, ruime oorzaak tot zelfbeschuldiging...’</p>
<p>‘Zelfbeschuldiging, gij!’ riep Elias met een ongeloovig hoofdschudden, ‘doch ja, met eene teedere consciëntie als de uwe is alles mogelijk.’</p>
<p>‘Zware bekommerdheid benart mijn gemoed; ik zie eene ziele, die het mij gegeven was voor God te winnen, zich dus hard en vijandig van mij afkeeren, dat ik hieraf het ergste vreeze.’</p>
<p>‘Het ergste voor u, of voor den persoon in kwestie?’ vroeg Elias, die trachtte te begrijpen.</p>
<p>‘Wat mij zelf betreft, dat ware te overkomen; door anderen te lijden, (mag de krenking ook het zwakke harte pijn doen) is niet
<pb n="484"/>het zwaarste, maar te lijden in een ander, te vreezen voor een hopeloozen afval, waar men meende opgericht te hebben tot eene verzekerde hope, te zien verloren gaan, wat men meende veilig geborgen te zijn en, terwijl ons het middel wordt afgesneden om de hand der liefde, de hand ter oprichting toe te steken... want het was geen vlaag van rassche toorne, die voorbij zou drijven als eene wolke, het is een vast en onwrikbaar besluit... hij ontzegt mij iedere toenadering...’</p>
<p>Elias, die zich bovenal verpijnde om te weten, <hi rend="i">wie</hi> eigenlijk oorzaak was van een lijden, dat hij niet goed begreep, had alles samengevoegd wat hem op het spoor kon brengen, en riep nu bijna zegepralend: ‘Nu ben ik er; 't is Cosmo, 't is de Italiaan, die u krenkt en grieft; wat nooit gebeurde, zag ik heden; hij vermeed uw oog, hij spoedde zich door de zaal met een gejaagden tred, hij, die u altijd met zulke blijdschap zocht, dat wij anderen moeite hadden ons van zulke vriendschap begrip te maken. De ondankbare! en ik, die hem zoo menigmaal tegen 't wantrouwen van anderen heb verdedigd, uit aanzien van u.’</p>
<p>‘Beschuldig hem niet! wie zegt u, dat ik zelf niet oorzaak ben van alles...? Wat ik uitspreek, besluit het diep in uw gemoed en blijf gij dezelfde voor hem...; dat gebrak er nog aan, dat ik hem nieuwe vijandschap zou verwekken... Mogelijk lijdt hij zelf niet minder dan ik en dan zeker zwaarder, want ik weet wat verborgen smarte zijn moet in dàt gemoed.’</p>
<p>Werkelijk, het was Cosmo, die Gideon kwelde en martelde. De jonge leeraar had in 't eerst in zijn ruw terugstooten niets gezien, dan eene tijdelijke verwijdering, voortgesproten uit eenige verkeerde opvatting, in dit hartstochtelijk karakter niet ongewoon, doch waarvan hij zelf later met berouw en met verdubbelde liefde tot hem zou terugkomen. Toen dit evenwel niet plaats vond, had hij hem niet plotseling en als met geweld tot zich willen terugbrengen, door eene dier herinneringen, die hij meende, dat onweerstaanbaar moesten werken op het gevoel van dien prikkelbaren man, die veeleer noodig had tot kalmte gestemd te worden, dan opgewekt tot verhoogde aandoenlijkheid. Hij wilde, dat Cosmo zelf zou inzien, hoe zijn voortdurend toegeven aan kwade luim, aan ziekelijke hooggevoeligheid, die zich uit iedere aanraking scherpe doornen en vlijmende dolken smeedde, wel verklaard kon worden uit de verschrikkingen van een ramp-<pb n="485"/>zalig verleden, dat zich, ondanks alles, telkens verfrischte, maar daarmede toch niet te verontschuldigen was en dat gebrek aan zelfbeheersching en ongedoode zelfzucht toch de eigenlijke bronnen waren, waaruit deze gevaarlijke verschijnselen hun oorsprong namen. Hij had er hem voormaals op gewezen, bij lichter verschil en misverstand, als er reeds tusschen hen had geheerscht, sinds de Piémontees zich in beteren toestand zag geplaats, of, (zooals de jonge leeraar zich uitdrukte), den roekeloozen moed had genomen tot de ondoenlijke taak om twee Heeren te dienen. Hij wilde nu, dat hij die waarschuwing zou gedenken, zijn ongelijk voelen en tot den vriend wederkeeren. Hij had hem bij het afscheid laten doorzien, dat de weg der verzoening altijd openstond; dit achtte hij voor ditmaal genoeg; meer kon hij ook niet doen zonder datgene op te dringen, wat alleen prijs had, zoo het even gaarne werd gevraagd als geboden. Daarbij, Pescarengis had een woord gesproken, dat Gideon metterdaad het eerste toetreden verbood. Hij had hem als 
beweegreden van zijn terugstooten toegevoegd, dat hij Gideon niet meer noodig had, dat hij geen mensch wilde kennen tusschen zich zelf en God. Was dit echte zuivere uitspraak geweest van zijn geweten, dat sterker was geworden dan zijn gevoel en dat hem waarschuwde tegen eene gehechtheid, waarop Gideon zelf als gevaarlijk had gewezen, dan moest de dienaar Gods zich terugtrekken en geene enkele lijn van de plaats betwisten, die den Meester behoorde, dan moest hij zich verheugen over den snellen, ware het ook onbegrijpelijken vooruitgang, in dat zwak gemoed. Maar de verschijnselen, waaronder die bekentenis gedaan werd, waren zóó weinig geruststellend, droegen zóó weinig den stempel van een verhoogd en verruimd Christelijk standpunt, dat Gideon zich niet kon, niet durfde verheugen en dat eene gansch andere droeve gedachte zich aan hem opdrong, die hij wel met huivering kon afweren, zich zelf beschuldigend van hard en voorbarig oordeel, maar die door velerlei bewijzen gesteund, altijd terugkwam met nieuwe kracht. Neen, zijne ervaring, zijne menschenkennis, zijn diepe blik in dàt harte moest hier geheel hebben gefeild, of het was zóó: Cosmo's innerlijk godsdienstleven was dus vereenzelvigd, dus inééngevlochten met zijne gehechtheid aan hem, die het uit den doodslaap had opgewekt, dat hij den laatsten niet zoo koel, niet zoo eigenwillig, niet zoo redeloos kon
<pb n="486"/>uitstooten uit dat harte, zonder daarmede tevens de fijnste vezelen te kwetsen van het andere en het teere weefsel als uitéén te rukken. Het voortduren van die verwijdering vooral begon Gideon vreeselijk te ontrusten en niet minder de vastheid in het opzet waarmee ze werd volgehouden. De angst over hetgeen hij komen zag, had den jongen leeraar een paar malen van zijn besluit doen afwijken; hij had, hetzij door een woord, hetzij door een blik, bewezen, dat hij de eerste schrede wilde doen; maar Cosmo had in eerbiedigen vorm, doch met hooge en koude fierheid, de toenadering afgewezen en Gideon's verstand moest het aannemen, al wilde zijne liefde het nog ontkennen, eene zulke vervreemding, eene zulke afkeerigheid van den getrouwen zielsvriend, was van Cosmo's zijde niet veroorzaakt door dieper indringen in de gemeenschap met God, maar wel bewijs van verwijdering, van afkeerigheid ook van den Heer, tot wien deze had willen opleiden; het was het woest en vermetel verscheuren van alle banden en van elken teugel, die de zonde had kunnen breidelen in die ziel... Daarbij merkte Gideon op met diepe zielesmart, dat niet enkel innerlijke, maar ook zelfs uiterlijke hindernissen hunne hereeniging afkeerden, dat de Piémontees, die voormaals de meest teruggetrokkene en eenzelvigste aller menschen was, zich begon aan te sluiten aan zekere overijverige dienaren en vrienden van den Graaf, wier ijvervuur, naar Gideon's oordeel, meer geschikt was brand te stichten, dan milde warmte te verspreiden. Meer dan eens had hij hem aangetroffen in druk en geheimzinnig onderhoud met zekere predikanten uit Dordrecht, of uit de omstreken, die zonder ophouden het ‘Hof’ bezochten en met vragen, voorstellingen en aanbiedingen den Graaf kwamen bestormen. Deze soort van kerkdienaren waren juist geschikt om aan Cosmo's ontstemd, ontrust en ontvlambaar gemoed die soort van indrukken te geven, die hem tot eene valsche gerustheid om zich zelf konden brengen 
en tevens het vuur eener geestdrijverij ontsteken, die, tevreden met hetgeen zij uitwendig deed, zich bedroog over het inwendige, of wel zulke andere, die de bezwaren eener ontruste consciëntie wist in te wikkelen in het kleed eener koude rechtzinnigheid, die het doodkleed kon worden van zijn waarachtig godsdienstleven en nog daarbij, zoo die mannen hem van Gideon spraken, zou het dan niet zijn om wantrouwen en onwil in hem op te wekken tegen ‘den onzuiveren leeraar’? Cosmo,
<pb n="487"/>die nooit door Gideon was ingelicht van de verschillen, die er heerschten tusschen hem en sommige zijner ambtsbroeders, die nooit van dezen een woord had gehoord, dat hem op het denkbeeld kon brengen, dat zijn leidsman het voorwerp was van mistrouwen en vervolging, Cosmo zou dan wel moeten gelooven aan de waarheid van zulke voorstellingen en, indien ze eenmaal vat hadden gekregen op de ontvankelijke en geestdrijvende verbeelding van den Italiaan en in zijn verbitterd harte, dan hield Gideon het voor zeker, dat hij hem nooit weer voor zich zou kunnen winnen en dat hij onder de leiding van die menschen een weg zou opgaan, die eerder zou leiden om hunne aardsche uitzichten en verwachtingen voor de Kerk door geweld te helpen verwezenlijken, dan, om hem zelf op het enge pad te houden, dat ten hemel leidt. Dit ontrustte hem allermeest. Cosmo werktuig in de hand van staatzuchtige kerkdienaren! ziedaar het hoogste toppunt der bekommering van zijn trouwhartigen zielsvriend, die hem niet dan met zorge zag in den bijzonderen dienst van Leycester zelf, uit vreeze der vele verzoekingen, waaraan hij daarbij was blootgesteld. Gideon deelde dit alles mede op zijne eigenaardige wijze, nog altijd als onderstelling en niet als zekerheid; want hij had geene overtuigende bewijzen voor hetgeen hij vermoedde, maar Elias viel hem in de rede.</p>
<p>De zoon van den Kanselier begreep niet heel veel van die onrust der teedere Christelijke liefde, die boven alles den Evangeliedienaar kwelde en beangstte, maar hij had een beter oog op de werkelijke gevaren, die er zijn konden voor Gideon in de vijandschap van den Italiaan, zich vereenigende met die van de kerkdienaren.</p>
<p>‘Luister,’ viel hij in, ‘'t is voor u gansch geen zaak die bewijzen af te wachten. Voorkom hen allen, spreek met Mylord, en helder dien alles op, anders bederven zij u ook nog in den geest van den Graaf.’</p>
<p>Gideon zou wel grond gehad hebben om die onderstelling te deelen, maar hij kon er niet aan gelooven; hij wilde er zelfs niet aan hechten.</p>
<p>‘Neen, Elias,’ sprak hij met zielenadel, ‘Cosmo mag mij zijn vertrouwen ontzegd hebben, hij kan het aan anderen schenken, als ik vreeze, tot zijn eigen bederf, maar een verraad plegen jegens mij of hulpe verleenen aan wie het kwade willen tegen mij,
<pb n="488"/>dat zal hij niet, dat kan hij niet en indien hij het nochtans pleegde, zou ik dat aannemen als uit de hand van God, die de afgodeering van een mensche straft aan den afgod en door de hand zelve die hem wierookte, doch daartegen vooruit in verzet komen, mij wapenen tot een strijd, dien ik niet kan gelooven, dat ooit zal worden aangevangen en den man verpletteren, die ik met al de kracht mijner liefde zou willen opgericht houden, om wiens zieleheil dagelijks mijne gebeden uitgaan tot God! dit begrijpt gij, dat ik niet doen kan, mijn broeder; dan liever geef ik mij lijdelijk prijs aan alles wat mijne wederpartijders tegen mij mogen uitvinden!’</p>
<p>‘Maar dan zal <hi rend="i">ik</hi> spreken, waar gij u onthoudt,’ riep Leoninus met levendigheid.</p>
<p>‘Gij zult niet. Ik heb u mijn vertrouwen geschonken in de overtuiging, dat gij het waardig waart, Elias; ge zoudt het niet meer zijn, zoo ge door opzet of door onbedachtheid zoudt handelen tegen mijne intentie. Geen woord van dit gesprokene ga buiten dit vertrek, beloof me dat.’</p>
<p>‘Ik beloof het Gideon, maar met droefheid, want zoo helpe ik wellicht mede tot uw ondergang; doch zeg me, indien gij zoo weinig hecht aan 't geen u zelf overkomen kan, hoe kwelt ge u dus ijdellijk over den Italiaan!’</p>
<p>‘Maar begrijpt gij dan niet, dat ik vreeze voor zijne verachtering in de godzaligheid? voelt gij dan niet, hoe mij 't harte doorvlijmd wordt van smart bij de gedachte, dat die ziele zou kunnen verloren gaan voor eeuwig en dat het mij wordt ontzegd hem de hand te reiken tot zijn behoud?’</p>
<p>‘Neen Gideon, dat begrijp ik niet; mij dunkt, waar gij uw eigen lot met zoo vroom een vertrouwen den Almachtigen God overgeeft, dat ge daar ook wel aan dezen kunt overlaten de zorge voor het behoud van dien Pescarengis. Het komt mij voor, dat het geloof, daaraf eens menschen zaligheid of rampzaligheid afhangt, toch wel aan iets anders moet verhecht zijn, dan aan den zijden draad eener menschelijke vriendschap en aan het kleine vermogen der menschelijke hulp.’</p>
<p>De goede Elias zeide dat met trouwhartigheid, doch met zekere aarzeling, als iemand die niet recht weet of hij wel iets goeds geeft, maar die toch geven wil wat hij kan. Hij wist zelf niet, dat hij eene groote waarheid uitsprak en een ernstig verwijt, dat
<pb n="489"/>juist dezulken treft, die levende met God in de Heilige gemeenschap van 't gebed, vastelijk geloovende aan de volle kracht van Zijne Genade in Jezus Christus, aan de onbegrensde ruimte Zijner liefde, als aan de onweerstandelijkheid Zijner Almacht om in te werken in de harten der menschen en die toch ondanks dat alles gelooven, of althans handelen, denken, spreken, alsof ze het gelooven, dat de Heer alleen door hunne tusschenkomst, door zekere vaste middelen, door wegen, die zij liefst zouden afbakenen, Zijn weg kan vinden tot het hart van Zijne schepselen. In dezulken kunnen wij het niet noemen ongeloof, in dezulken willen wij het niet noemen eigenwaan, maar laten zij met zich zelf uitmaken wat het is en waaruit het voortkomt en of zij, zich zelve bedriegende, niet op den weg zijn anderen te verleiden. Gideons teeder Christelijk gevoel onderscheidde terstond in het eenvoudig antwoord van Elias eene diepe waarheid, die hij aannam, als een verdiend, een ernstig verwijt, met al den ootmoed zijner vrome ziel.</p>
<p>‘Gij zegt wèl, Elias, de Heere heeft de hulpe van menschen niet noodig, al gelieft het Hem in Zijne gonste somwijlen een mensche te verkiezen om anderen van den weg Zijner zaligheid in te lichten en daarop voort te helpen; <hi rend="i">noodig</hi> heeft Hij ons niet en met schaamte belijde ik, dat ik het in mijne angstige bezorgdheid voorbij zag en 't is zeker dit, dat de Heer hem en mij leeren wil; maar, overzeker, ik ben wel zwak, wel klein van geloove, want de onderwijzing valt mij zonderling hard. En ziet gij, Elias, dat wat mij verhecht aan dien man, naar 't uiterlijk mij een vreemde, is geen zwakke draad van vleeschelijke vriendschap, het is een geestelijke band van zoodanige innigheid en sterkte, dat ik achte, menschelijke zwakheid zou dien niet eigenwillig konnen verscheuren... en zoo die alevel wordt losgerukt, moet dat zijn van den Heer en dan zou ik mij behooren te verblijden; doch, leider! stoffe tot verblijding kan ik in dezen niet zien, wel oorzaak tot groote zorge,’ toen aan Cosmo denkende, vervolgde hij met diepen weemoed: ‘Heer! hoe hij lijden moet, want het kan niet zijn, dat hij deze dingen doet, zonder dat het hem zwaren strijd kost, of, indien hij niet den terugschok voelt van alles wat ik lijde om hem, dan is het, dat de verleiding reeds zóó verwoestend heeft ingegrepen in zijn harte, dat daarin dood en verbrijzeling heerscht.’ En toen Gideon dit
<pb n="490"/>uitsprak, herdacht hij met huivering aan een voorval, waarbij hij reeds de ondervinding had, hoe Cosmo zich kon heenzetten over datgene, wat zijn gemoedelijke vriend zoo onoverkomelijk achtte. De lezer heeft mede recht daarvan kennis te nemen.</p>
<p>De mare van Huibert's gevangenneming was niet zoo haast tot Gideon gekomen, of deze had zich naar de wachtkamer begeven, waar de jonge Berck zich toen nog bevond. Officieren noch soldaten hadden geaarzeld hem door te laten, de eersten kenden hem in zijne betrekking bij den Graaf; de anderen wisten dat hij de Prediker was, die de Engelsche bezetting te Sluis had gesticht. Welhaast gelukte het hem den vertoornden gevangene tot eene soort van kalmte te brengen, die nog geene berusting was in zijn lot, maar toch het wijs besluit om dat niet te verergeren door onberaden weerstand en daar er nu geene geweldige daad meer van hem te vreezen was, had Gideon zijne al te knellende banden losgemaakt, had zich naast hem nedergezet, had vertrouwelijk zijne hand gevat en begon hem mede te deelen, dat het geen Engelsch Heer was, die het hart van Ludovica had veroverd, in de hoop, dat het wegnemen dier dwaling een deel van zijn hartstochtelijken afkeer tegen Leycester en diens landgenooten zou wegnemen. Midden in dat onderhoud trad Cosmo Pescarengis binnen, om ten gevolge van zijn gesprek met Leycester, Huibert naar een anderen kerker te leiden. Cosmo scheen zichtbaar verrast en getroffen, maar het was geene zachte beweging der ziele, die tot mildheid voert, het was de vlam van spijt en toorn, die er lichtte uit den blik, dien hij sloeg op Gideon en den gevangene.</p>
<p>Hij richtte geene vraag tot den eersten, maar deze trachtte zijne handelwijs te rechtvaardigen door de verklaring: ‘dat hij bij zijne komst op het Hof vernomen hebbende, wat er met den jongen Heer Berck voorgevallen was, de vrijheid had genomen tot hem te gaan, om hem een woord van troost toe te spreken en hoe het hem gelukt was, den gevangene tot die soort van berusting te brengen, waarin men geen verzet of daden van geweld meer van hem behoefde te vreezen, en hij daarom vrijheid had gevonden hem van knellende boeien te ontslaan, daar hij toch eigenlijk niets had bedreven, 't welk zoo strenge bejegening verdiende.’</p>
<p>‘Niet hetgeen hij gedaan heeft, maar wel om 't geen er van
<pb n="491"/>hem stond te vreezen!’ hernam Cosmo, Huibert aanziende, die zeker om de getuigenis zijner betere stemming kracht bij te zetten, antwoordde: ‘dat hij besloten was, rustig zijne invrijheidstelling af te wachten, mits men hem toestond het onderhoud met den Welwaarden Heer voort te zetten.’</p>
<p>‘Ik kom u wegleiden naar een voegzamer verblijf. De Welwaarde Heer heeft geenszins het recht hier te zijn.’</p>
<p>‘Mijn ambt geeft mij dat recht, Signor Cosmo!’ viel Gideon in.</p>
<p>‘Het schijnt dat uw Welwaarde dat ambt houdt bij het gansche menschdom,’ sprak Pescarengis met ironie.</p>
<p>‘Voor 't minst is <hi rend="i">niemand</hi> daarvan uitgesloten, messer Pescarengis die begeerig is naar den troost, dien ik heb te bieden en voorts doe ik hierin naar het voorschrift van den Heer, die geboden heeft de gevangenen gedachtig te zijn, of't we mede gevangen waren,’ hernam Gideon, met eene uitdrukking van ernst en liefde, die hij hoopte, dat door Cosmo zou begrepen worden.</p>
<p>‘'t Is hier de vraag niet van een Christen, die geestelijken troost behoeft, maar van een moedwilligen knaap, een die grootelijks behoefte heeft aan strenge tucht; doch wat uw Welwaarde daarin gedaan heeft, moge dan goed zijn,’ eindigde hij droogjes; en als om verderen woordenstrijd te vermijden, zeide hij tot Huibert: ‘Jonker Berck, wil mij volgen.’</p>
<p>Huibert Berck, hoewel hij met ergernis opgesprongen was bij de uitspraak van den Italiaan, scheen toch te gevoelen, dat hij volgen moest op dat gebiedend woord. Er was iets in de stem, in de houding van dien man, dat schrik aanjoeg en volgzaamheid gebood, meer dan al de blinkende wapenen der hellebaardiers.</p>
<p>Maar Gideon liet zich niet zoo licht verslaan. Hij ging naar Huibert toe en wilde hem den arm reiken.</p>
<p>Als een tijger schoot Cosmo tusschen hen in en sleurde den jonkman weg.</p>
<p>‘Bij alles wat gij zelf geleden hebt, gun mij dezen armen jonkman niet op zulke wijze te verlaten,’ smeekte Gideon zacht, ‘want hij lijdt meer dan gij weten kunt.’</p>
<p>‘Hebt gij de vergunning van Zijne Excellentie,’ vroeg Cosmo, zonder op al het andere te antwoorden.</p>
<p>‘Hoe kon ik die vragen in deze ure, te midden van het feest! Op morgen hoop ik dit van Mylord verkregen te hebben.’</p>
<p>‘Tot zoolang onthoud u, tenzij ge mij dwingen wilt te handelen
<pb n="492"/>tegen mijn plicht,’ sprak de Italiaan met hardheid en voerde Huibert weg.</p>
<p>Gideon wist het, dat Cosmo ruw en barsch kon zijn, hij die zooveel geleden had van de onbarmhartigheid der menschen, dat hij niet inschikkelijk was jegens zijns gelijken en vol innerlijken trots tegenover zijne meerderen, zich slechts buigende voor het ééne groote woord: plicht; maar tot hardheid jegens een gevangene had hij hem niet in staat geacht, tot zulk een koel afwijzen van zijn eigen nadrukkelijken wensch, uitgesproken met zulk eene herinnering, kon hij zich niet hebben verhard, zonder dat er iets vreeselijks in hem was omgegaan, waarop Gideon nauwelijks durfde doordenken. En toch, Huibert ondervond het, Pescarengis toonde zich geen wreede kerkermeester. Het vertrek, waarin hij hem overbracht, was weinig slechter ingericht, dan hetgeen Cosmo zelf bewoonde op het Hof. Hij liet dezen daarbij van gemakken voorzien, die hij zelf ontbeerde en zeide hem een paar woorden, die hoop gaven op eene spoedige bevrijding als ‘de stormen zouden zijn overgewaaid,’ alleen zoo ras er van Gideon sprake was, toonde hij zich stug en onhandelbaar. Het scheen of het hem een lust was den ijverigen Evangeliedienaar in het oefenen van zijn liefdewerk tegen te staan. Toen Gideon zich den volgenden dag voorzien had van Leycester's toestemming, moest hij worden toegelaten, maar de Piémontees scheen er zich een wreed spel van te maken, de vrijheid van dat samenzijn zooveel mogelijk te belemmeren en den duur er van te bekorten. Gideon kon niet besluiten zich bij den Graaf te beklagen over die tegenkanting, uit vrees, dat eenig scherp verwijt van Leycester op den lichtgeraakten Piémontees verkeerd zou werken en hem uittergen tot volslagen vijandschap tegen Huibert en hem zelf, maar hij zag het oogenblik komen, dat hij in 't belang van Huibert zich zou moeten verzetten tegen Pescarengis. Ondanks die duchtige bewijzen van wrevele luim, kon Dr. Florenz niet gelooven aan heimelijke daden van vijandschap of verraderlijke aanslagen tegen zijn invloed 
en eere van diens zijde, hoewel alles scheen samen te werken om dat mistrouwen in hem op te wekken. Kalmer geworden, nadat hij zijne innerlijke onrust had uitgeklaagd, zette hij het onderhoud met Elias voort over diens bijzondere belangen; ten laatste nam de jonge hopman afscheid met de pijnlijke gedachte, dat zijn vriend het meest leed door denkbeeldige zielskwellingen; die an-<pb n="493"/>deren zich niet zouden scheppen, terwijl hij zorgeloos bleef voor de werkelijke gevaren, die hem van nabij schenen te omringen; iets wat den goeden Elias te meer bedroefde, daar Gideon hem niet had willen gerechtigen tot eenigen stap om ze te voorkomen.</p>
<p>Doctor Florensz bleef echter niet lang alleen. Dr. Jeremias Bastingius liet zich bij hem aanmelden. De Welwaarde Heer scheen zelf gedrukt te gaan onder eenige zware bekommering.</p>
<p>‘Mijn wellieve broeder,’ sprak hij wat gejaagd, ‘bewijs mij een singulieren dienst en breng te weeg dat ik op staanden voet bij Mylord worde toegelaten.’</p>
<p>Gideon zeide hem met een kort woord de reden, waarom hij minder dan iemand in staat was dien dienst te bewijzen.</p>
<p>‘Hoe die Corput zich toch weet in te dringen en op den voorgrond te zetten!’ riep Bastingius geërgerd. ‘Wij waren afgesproken in den namiddag gezamenlijk ten gehoore te komen op 't Hof, namens den Kerkeraad en nu... hij alleen!’</p>
<p>‘Mij dunkt, gij hadt hetzelfde voornemen,’ sprak Gideon glimlachend.</p>
<p>‘Dat, wat mij herwaarts voert, is eene bijkomende zaak, doch <hi rend="i">certeyn</hi>, Doctor! in uw geval zou ik mij niet zoo rustig houden, wetende dat Hendrik Corput het oor heeft van den Graaf, terwijl men u gehoor ontzegt. Ik heb u ingelicht van zijne vijandelijke gedragingen tegens u, zonderling na onze mislukte poging, om u in onze Kerk het hijlik van den zoon des Kanseliers te doen inzegenen met hunne voorkennis. In stede van zich te genoegen met de simpele weigering van den Kerkeraad, is zijne verbittering toegenomen en hadden wij overigen hem niet weerhouden, hij zou...’</p>
<p>‘Laat me niet meer daarvan hooren, Welwaarde Heer! Wij weten, dit ligt in de nature van den mensch, te leeren haten wien men is aangevangen te vervolgen,’ hernam Gideon met een zucht; ‘doch ik beken, zijn onwil doet me leed, doch ontrust me het minst.’</p>
<p>‘Toch wees er op verdacht, hij is in staat uw krediet bij Zijne Excellentie ganschelijk te ruïneeren.’</p>
<p>‘Als dat krediet zoo groote schade kan lijden door de woorden van zulken vijand, dan wordt daarbij, dunkt me, niet veel verloren,’ hernam Gideon op een toon, die van zijne gedrukte stemming getuigde.</p>
<pb n="494"/>
<p>‘Gij moogt niet dus onverschillig zijn omtrent uw eigen faam en eere, mijn jonge broeder. Gij weet niet wat hij u nageeft.’</p>
<p>‘Zeg dat niet; ik kan mij dat voorstellen: onzuiverheid in de leere en wat dies meer zij!’</p>
<p>‘Neen! hij beticht u daar te boven van heimelijke daden, daaruit men de zonderlingste gevolgtrekkingen te uwen prejudicie zou mogen maken!’</p>
<p>‘Van welke dan toch!’ riep Gideon met zeker ongeduld.</p>
<p>‘Gedenk, dat <hi rend="i">ik</hi> het niet ben, die het zegge noch aanneme; hij geeft voor, dat gij in 't heimelijk gelden zoudt uitdeelen aan allerlei slag van luiden en daaronder staatsgezinden en bekende aanhangers van Barneveld.’</p>
<p>Gideon haalde de schouders op. ‘Is het dat?’ vroeg hij, ‘maar dat is geene valsche betichting, dat is de waarheid.’</p>
<p>‘Goede Heer en vriend, zeg daarop niet zoo stoutelijke ja; ze durven u wel nageven, dat gij u niet ontziet in de woningen van papisten... en doopersche sectarissen binnen te treden.’</p>
<p>‘En waarom dan niet? dezulken hebben toch ook honger!’</p>
<p>‘Zoo is 't om aalmoezen uit te deelen?’ vroeg Bastingius levendig.</p>
<p>‘Maar wat zou 't anders zijn? wie mij bespied hebben, kunnen het weten, dat het niet in de huizen der rijken is, dat ik <hi rend="i">dus</hi> binnentrede.’</p>
<p>‘Neen, maar men geeft daaraan eene andere uitlegging, men stelt, dat gij onder die schamele luiden, door eigen dwalenden zin en de macht van 't geld licht daartoe bewogen, gelden uitdeelt, ten behoeve van het groote complot, daarmee de Advocaat en de Staatsgezinden bezig zijn, het gezag van den Gouverneur-Generaal en de ware Gereformeerde religie omver te werpen.’</p>
<p>‘Ik moet beginnen met te zeggen, dat ik niet aan zoodanig complot geloof, van de zijde des Heeren Barneveld noch van de voorname Staatsgezinden, die, waarin ze dan ook dolen, toch echte liefhebbers van 't vaderland zijn, maar wel zie ik hoe, lacy! die oevle partijschappen alreede occasie geven tot eene schrikkelijke openbaring van het kwade in der menschen harte, dat men anderen durft toeschrijven wat men zelf dus schadelijk en schandelijk acht...’</p>
<p>‘Zooals ik u zeide, men durft die zelfs toedichten aan u.’</p>
<pb n="495"/>
<p>‘Hierop antwoord ik alleen, dat wie mij kennen, wetende hoezeer ik mij gesteld heb buiten, ja boven alle politieke partijschappen en wereldsche belangen, zoo iets niet van mij zullen gelooven en wie, mij niet kennende, dergelijke handelingen van een vreemde kunnen onderstellen, voor dezulken heb ik mij niet te verantwoorden.’</p>
<p>‘Maar toch, indien zij zich aanmatigen u van dit alles bij Mylord te verklagen...’</p>
<p>‘Kan 't zijn! zou men zich onderstaan den Graaf met zulke verdichtselen den tijd en de kalmte van geest te benemen, die hem zoo noodig zijn voor de wichtige zaken van het Gouvernement!’</p>
<p>‘Aangenomen, dat Corput om andere redenen ten gehoor zal zijn geweest, is 't niet denkelijk, dat hij van datgene zou zwijgen wat hij voor zeker houdt en wat hem zoo heftig tegen u heeft ingenomen, als zijnde een gunstgenoot en Mylords vertrouwde.’</p>
<p>‘Hij heeft gelijk; indien ik mij diens vertrouwen op zulke wijze kon onwaardig maken, zou die afkeer en toorn volkomen gerechtigd wezen.’</p>
<p>‘Daarom jammert het mij, dat gij niet bij machte zijt om u voor al de wereld te zuiveren... Gij geeft zelf de lastertongen voedsel; waarom hebt gij u juist gewend met uwe stille weldaden aan dezulken, die buiten de gemeente zijn... of wie men als wederpartijders des Graven moest aanzien?’</p>
<p>‘Eilieve, ik vraag u, wat zou men van mij zeggen zoo ik, als een vreemde staande buiten uw kring, hebbende hier geene andere betrekking, dan die van Aalmoezenier des Graven van Leycester, herderzorge ging besteden en liefdebezoeken brengen aan wie van uwe gemeente zijn?’</p>
<p>‘Zeer zeker, dat zou niet konnen geschieden zonder groote opspraak en tegenspraak.’</p>
<p>‘Daarom is 't, dat ik mij met voorbijgaan van hen, aan wie ik wist dat uwe zorgen en opzicht en Mylord's openlijke liefdegaven ruim en rijkelijk besteed werden, alleenlijk gericht heb aan hen, die ik onderstellen moest, dat daarvan verstoken zouden blijven; hier een penningske reikende, ginds een woord van bestuur sprekende, waar ik wachten mocht dat het kon worden aangenomen.’</p>
<p>‘Zelfs tot Papisten wellicht?’</p>
<p>Gideon knikte. ‘Daar waren er die van alle geestelijke hulp
<pb n="496"/>verstoken door het overstrenge toezicht dat men hier houdt tegens de Roomsche geestelijkheid, een woord van bemoediging en van versterking uit mijn mond dankelijk aannamen.’</p>
<p>‘Dan is toch de zegsman niet al te zeer van de waarheid afgedwaald, die uitstrooien durft, dat ge zelfs paapsche misboeken hebt uitgedeeld.’</p>
<p>‘Gebedenboeken, door hunne Kerk goedgekeurd, heb ik werkelijk aan een paar arme luiden geschonken, die er van beroofd waren.’</p>
<p>‘Zoo moogt gij het hun niet ten kwade duiden, die op zulken grond zeggen, dat gij een verkapte Jezuïet zijt, die met de papisten in 't heimelijk het afgodisch misoffer volbrengt.’</p>
<p>‘Ik acht de gevolgtrekking toch vrij gewaagd,’ sprak Gideon, wien die ongerijmdheid een glimlach afperste.</p>
<p>‘En als de Graaf er diens ondanks toe gebracht wordt haar te maken?’</p>
<p>‘Ik heb goede hope, dat Zijne Excellentie ruimer zal zijn in 't oordeelen, wetende hoe ik denk en hoeverre ik er af ben om iets toe te geven aan menschelijke vindingen, die zich opdringen als van Goddelijke herkomst; hoe ik aan niets gezag hechte buiten en boven de Schrift; op zulke wijze, dat ik niet zonder leedgevoel onze volijverige Calvinistische leeraren zich al meer en meer zie toewenden naar het vaststellen van kerkelijke ordonnantiën en voorschriften, daarmede men de Christelijke vrijheid aan banden legt... dwingende de vrijgemaakten een nieuw juk op en alzoo niet vermijdende denzelfden klip te naderen, daarop de Roomsche kerke zoo deerlijk is gestrand.’</p>
<p>‘Heer Doctor!’ riep Bastingius, meer verrast dan vertoornd, ‘moet ik dit nemen als een aanval?’</p>
<p>‘Verschoon me,’ hervatte Gideon snel en een weinig kleurende, ‘weggesleept door den nooddwang eene betichting van mij af te weren, liet ik mij verlokken tot het uiten van particuliere gevoelens, die ik weet, dat gij niet kunt deelen; dat was tegen de wederzijdsche afspraak, om geene redetwist aan te vangen... ik bedoelde alleen te zeggen, dat ik, mij zuiver kennende van alle toeneiging tot de inzettingen der oude Roomsche kerke, evenwel met eene geruste consciëntie, leeken van gezegde Kerk heb durven verkwikken met een geestelijk voedsel, voor hunne zwakheid beter geschikt dan de vaste spijze, die zij nog niet konnen dragen!’</p>
<pb n="497"/>
<p>‘Lieve Heer Doctor!’ riep Bastingius met verwondering, ‘hoe kunt ge bekennen dát gedaan te hebben en meenen uwe consciëntie zuiver te houden? Weten we niet, dat de éénige zuivere bron, daaruit Christenen mogen getroost en verlicht worden, is het onvervalschte Woord Gods!’</p>
<p>‘Ik weet het; doch aan hen, die daarnaar niet vragen noch het daarvoor aannemen willen, moet men dat niet opdringen. Ik althans vinde daarvoor geene vrijmoedigheid en waar mijne pogingen geheellijk zijn mislukt, om ze daarop te wijzen en vrijmoedigheid in hen op te wekken, om daarop toe te gaan; waar ik gansch geene dispositie zie, om te konnen dragen noch aannemen het klare zonlicht des Evangelies, daar voele ik mij door Christi liefde gedrongen, hen...’</p>
<p>‘Het venijn te reiken, dat zij eischen...’</p>
<p>‘Hen niet ganschelijk te versteken van 't licht, zij het ook onder een deksel,’ viel Gideon in.</p>
<p>‘Hoe dat zij, Welwaarde Doctor, ik rade u als vriend niet <hi rend="i">zulke</hi> bewijsredenen te uwer ontschuldiging aan te voeren, daar waar gij op verantwoording wordt gevergd.’</p>
<p>‘Ik zou niets van de waarheid terughouden, latende het aan God den Heer over, wat Hij daarmede in de harten der hoorders zal gelieven te werken... maar gij weet, dat ik er niet op peinze mij ongenooddwongen tegens allerlei calumniën te verdedigen...’</p>
<p>‘Het blijkt uit dit zeggen, dat ge geene gemeente hebt en wel verzekerd zijt, dat de valsche schijn, over uw persoon geworpen, bij niemand de stichting van uwe woorden kan wegnemen. Wij dienaren behooren eenen onbevlekten roep na te jagen, ware 't ook slechts om ergernis te vermijden bij een van de kleinen.’</p>
<p>‘Mij scheen het toe dat een onbestraffelijke wandel voldoende moest zijn,’ sprak Gideon in verstrooiing, want het woord van Bastingius had hem getroffen.</p>
<p>‘Vorders weet gij zelf beter dan iemand, hoe gij met den Graaf staat en wat deze kan dragen,’ hernam Bastingius, ‘wij, wij overigen weten het niet! Wij beginnen in doling te geraken over den Graaf en zijne handelingen en 't is licht mogelijk, dat de uwe verre zijn... van zijne afkeuring te wekken.’</p>
<p>‘Mijn God!’ riep Gideon in eigen gedachten verzonken, ‘zou 't mogelijk kunnen zijn? zou zijn twijfel aan mij ook de oorzaak wezen van eenigen diepen val!’</p>
<pb n="498"/>
<p>‘Een diepen val! van wien spreekt gij? zoo weet gij ook van Mylords vreemden handel en acht dien schadelijk en schandelijk als wij?’</p>
<p>‘Hoe past ge die woorden op den Graaf?’ vroeg Gideon verwonderd... ‘Ik dacht aan mij zelve, aan het mijne, ik voele, dat het mij noodig is gekend te worden voor wie ik ben en geen valschen schijn van verdenking op mij te laten rusten.’</p>
<p>‘Doe zoo, mijn broeder,’ sprak Bastingius ook verwonderd, ‘maar aleer gij daartoe overgaat, zeg me, wat is er waar van die schrikkelijke geruchten van een geheimen vredehandel met Spanje... die de Koningin zou voeren... en de Graaf zou voorstaan?’</p>
<p>‘Ik weet niet eens wat ge bedoelt; maar mij dunkt, dat zij, die zulke geruchten geloof geven en verspreiden, lichtvaardiglijk handelen en een roekeloos spel drijven.’</p>
<p>‘Dat is ook mijne opinie, maar toch als men voor waar hoort vertellen, dat de Gemachtigden gister in den avond naar den Haag zijn afgereisd...’</p>
<p>‘Men zal dat verwarren met de reis van den Kanselier, die naar Leiden vertrokken is.’</p>
<p>‘Dat zou konnen zijn! maar te meer is het mij noodig daaraf onverwijld de waarheid te verstaan, om den logen met kracht te konnen wederspreken... te dier fine kwam ik hier, hoopte den Graaf genegen te vinden mij aan te hooren;... ik word niet ontvangen, kom tot u, en bevind, dat men u uitsluit, zoowel als mij en dat ter wille van Corput! Nu vrage ik, wat moet men hieraf denken? Zou hij dan wellicht in dezen geheimen handel aan 's Graven zijde staan?’</p>
<p>‘Wellieve broeder, bouw toch niet voort op zoo losse gissing, beleedigend voor den Doorluchtigen Heer, die het zóó wel meent met het welzijn van 't vaderland, al is 't ook, dat hij zich in de middelen kan vergissen...’</p>
<p>‘Moet ik dan denken, dat hij zich verstout aan den Graaf over te brengen wat er nopens u in den kerkeraad is voorgevallen, iets dat zoo wel strijd met onze onderlinge overeenkomst, als met de consistoriale bepalingen...?’</p>
<p>‘Mij dunkt, uw collega zal nog wel occasie vinden kwaad tegen mij te zeggen, zonder zulke voorschriften te overtreden,’ hernam Gideon neerslachtig.</p>
<p>‘Hij is er onvoorzichtig genoeg toe,’ ontviel Bastingius, ‘maar
<pb n="499"/>verklaar gij mij dan, hoe hij met zooveel gratie ontvangen is, waar wij worden afgewezen... maar toch... ja,’ viel hij zich zelf in de rede, ‘mij valt daar in, hoe dit zich zal toedragen... de Italiaansche hopman, die bij Zijne Excellentie zoo groot vertrouwen geniet, zal hierin voorzien hebben.’</p>
<p>‘Hoe komt ge daarop! ik bid u zeg me dat!’ riep Gideon, wien dit gezegde meer scheen te treffen dan al het vorige.</p>
<p>‘Omdat Corput tot hem in groote correspondentie staat...’</p>
<p>‘Hij zou aan dezen de leiding zijner consciëntie vertrouwd hebben?’ vroeg Gideon met onrust.</p>
<p>‘Dat zou ik u niet konnen zeggen, maar weet dat de dienst van Zijne Excellentie hen dikmaals samenbrengt, dat Corput zijn loffelijken ijver roemt... en mogelijk is 't, dat mijn collega, uit aanzien daaraf, goedvindt eenige herderzorge aan hem te besteden, die niet overbodig zal zijn, daar de sprake gaat, dat het een singulier mysterieus personaadje is, die somwijlen sinistre gevoelens uit en die zekerlijk zal vervuld zijn met vele wanbegrippen...’</p>
<p>‘O, mijn God! mijne zielsangst heeft mij niet bedrogen,’ sprak Gideon smartelijk, het gelaat met de handen bedekkende.</p>
<p>‘Maar lieve Heer Doctor! wat jammer is dit? Wat gaat dat ons aan? de vraag is nu maar, hoe <hi rend="i">wij</hi> tot den Graaf zullen komen.’</p>
<p>‘Wat mij dat aangaat? Broeder, broeder, het zieleheil van dien man gaat mij ter harte, niet minder dan mijn eigen; eens bezat ik zijn volle vertrouwen, nu... nu heeft hij zich van mij afgewend en...’</p>
<p>‘Als het er zoo mee gelegen is, dan moogt gij er op toezien, want dan is hij in eene kwade leerschool om op te wassen in goede confidentie op u! mijn ijverige collega is wel gefondeerd in de gezonde leere... maar ik zou vreezen, dat zijn vuur eer zal branden dan koesteren... en dit weet ik van hem, dat hij liever zijn leven zal afleggen, dan zijne vooroordeelen... en 't is zeker dat hij u condemneert in alle opzichten...’</p>
<p>Gideon was intusschen opgestaan en wendde zich naar de deur.</p>
<p>‘Wat vangt gij aan?’ vroeg Bastingius verrast.</p>
<p>‘Ik wil niet langer bloot staan aan miskenning en verdenking; ik heb recht op der luiden goed geloof en vertrouwen,’ sprak Gideon met vastheid, ‘Ik trotseer alles, ik ga den Graaf zien, hij moet mij hooren...’</p>
<pb n="500"/>
<p>‘Zoo sta mij toe u te vergezellen en in dezen uwe goede of kwade fortuin te deelen.’</p>
<p>Zonder eigenlijk nog te weten, hoe hij tot zijn doel zou komen, begaf Dr. Florensz zich naar de galerij, waarop de groote benedenvertrekken uitkwamen. Hij hoopte Sir Valentin te ontmoeten, of eenig ander edelman van Leycester's huis, die bereid zou zijn hem een dienst te bewijzen; maar er was niemand, dan twee hellebaarbiers van de lijfwacht, die post hadden gevat aan 't uiteinde der galerij, de laatste verder opgaande, vond hij de slagdeur van den reventer wijd open staan en hier zag hij Sir Walther Waller, Sir Richard Bingham en Kapitein Pescarengis, die met elkander in een levendig onderhoud waren gewikkeld. Sir Richard sprak vrij luid met zeker ongeduld, waarvan zelfs zijne gebaren getuigden. Hopman Pescarengis scheen zijne gewaarwordingen te deelen, doch uitte ze met de kortheid en ironie hem eigen bij sommige gelegenheden, terwijl Sir Walther Waller daar tusschen zijne aanmerkingen maakte met eene zachte fluisterende stem.</p>
<p>‘En gij gelooft, dat Zijne Excellentie aan dien dollen eisch zal toegeven? vroeg Sir Richard, Cosmo aanziende.</p>
<p>‘Dat is mijne opinie, Sir! De Graaf zal eindigen met toegeven, want men zal hem daaraf een consciëntiebezwaar maken en...’</p>
<p>‘Dát een consciëntiebezwaar! voor een staatsman, een legerhoofd! een man als Mylord van Leycester!’ riep Sir Richard met een lach van ergernis.</p>
<p>‘Dien wij gekend hebben als Robert Dudley,’ fluisterde Sir Walther, even de schouders ophalende, toen, iets luider tot Cosmo: ‘<hi rend="i">Signor</hi>, verschoon ons, wij weten ook wel, dat Zijn Lordschap een man is van nauwgezette beginselen, doch wij kennen <hi rend="i">our sweet Lord</hi> nog uit Engeland en daar ook toonde hij zich een gemoedelijk Heer, alleen, toenmaals <hi rend="i">gebruikte</hi> hij zijne gemoedsbezwaren als het pas gaf, maar liet zich daardoor niet in zwarigheden brengen te ongelegener tijd...’</p>
<p>‘Ik geloof u, Sir! Maar hebt gij zekerheid, dat <hi rend="i">Monsignor</hi> hier nog dezelfde is als in Engeland?’ vroeg Cosmo droogjes.</p>
<p>‘<hi rend="i">Bij God!</hi> de hopman heeft gelijk, Zijn Lordschap <hi rend="i">is</hi> niet meer dezelfde,’ Sprak Sir Richard met een somberen blik, ‘de stoutste plannen, die zeker tot goede uitkomst leiden, die hij in 't harte goedkeurt, worden door hem ter zijde gesteld, of wel ganschelijk
<pb n="501"/>verworpen, onder voorwendsel, dat ze te groote calamiteiten over zijne weerpartijders zouden brengen... nu vrage ik wat of dat beteekent? De Graaf van Leycester, die zijne vijanden spaart!’</p>
<p>‘En die zijne vrienden terugzet en verachteloost... Mylord North heeft het mij geklaagd met tranen van spijt in de oogen,’ voegde Waller er bij.</p>
<p>‘Weest getroost, mijne Heeren! Zijne Excellentie heeft nu nieuwe vrienden,’ sprak Cosmo tusschen de tanden.</p>
<p>‘Ja! zijn Kanselier, die alles met beraadslagen wil afdoen en die schijnt te vergeten wat een edelman en krijgsman toekomt,’ hervatte Bingham, ‘Perigrine Willoughby doet er ook geen goed toe.’</p>
<p>‘Waar de oorzaak van 't kwaad schuilt, is me nog niet bekend,’ hernam Sir Walther, ‘maar de uitkomsten liggen voor oogen... Bij exempel, laatst, toen de Graaf bijkans was berstende van woede tegen die Heeren van Holland, heeft men opgemerkt (North getuigt het en wil er zijne ziel en zaligheid op verpanden) dat Zijner Lordschap geene enkele verwensching is ontvallen en dat hij niemand der aanwezigen zijn: “Gods Bliksem” naar het hoofd heeft geworpen. Ik vrage ulieden, of dat natuurlijk is?’</p>
<p>‘Neen! voorwaar, dat is niet natuurlijk en dat is zelfs zeer gevaarlijk daartoe,’ sprak Sir Richard, lachend, ‘maar dan moge God of de duivel geven, mij is 't om 't even wie 't werkt, mits het geschiedt, dat Zijn Lordschap spoedig weer dezelfde worde; want ik zwere u, als de zaken hier op dezen verkeerden voet blijven voortgaan, dat het dan binnen twee maanden gedaan is met zijn Gouverneur-Generaalschap hier in Nederland en, als het zotte voorstel, daar we af spreken, doorgaat, dan nog zes weken eerder, want dan zie ik zelf mij niet meer in staat om mijne soldaten onder de tucht te houden en dan moge Zijne Excellentie zien, hoe hij 't met de dominé's redt!’</p>
<p>‘Veracht de kerkdienaren niet, Sir Richard, <hi rend="i">Monsignor</hi> kan ze zoomin missen als zijne soldaten, ze strijden voor hem op andere wijze, doch zeker niet met zwakker ijver.’</p>
<p>‘<hi rend="i">Bij God</hi>, <hi rend="i">signor!</hi> Als de krijgslieden hunne partij nemen, dan bevreemdt het mij niet, dat ze met iedere zotheid voor den dag durven komen.’</p>
<p>‘Ik kies geene partij, ik zeg alleen wat ik weet.’</p>
<p>‘<hi rend="i">Il Signor</hi> kiest geen partij, maar toch weet ieder, dat hij het
<pb n="502"/>is, die dien Corput bij Zijne Excellentie heeft ingeleid,’ merkte Sir Walther aan.</p>
<p>‘<hi rend="i">Che diavolo!</hi> Kon ik weten, dat hij met onzin voor den dag zou komen! Hij had zoo ernstelijk aangedrongen op een geheim onderhoud met <hi rend="i">Monsignor</hi>, hij had mij verzekerd, dat hij kwam met een voorstel, waardoor de goede roep van den Graaf zou gevestigd worden in de Christenheid en daarbij de goede tucht onder de borgeren zou worden vervorderd en Gods eere verhoogd... hij maakte mij daaraf eene gewetenszaak en...’</p>
<p>Sir Richard en Sir Walther vielen met luid gelach in de rede.</p>
<p>‘Heb ik het niet gezegd!’ riep de eerste, ‘de toon van het salet slaat over tot de voorzaal.’</p>
<p>Ditmaal scheen het Cosmo niet te krenken, dat men zich over hem vroolijk maakte; hij lachte mede, een pijnlijk bittere lach, die zijn gelaat altijd zulk een duistere uitdrukking gaf. ‘Gij zoudt zelf inzien Sir Richard! hoezeer die opmerking valsch is, zoo gij weten kost door welken duivel ik werd gedreven, terwijl de man Corput was sprekende. Het viel me in, dat ik Italiaan was en... en, dat ik mijne zakdolk bij mij had en dat het mij niets kostte dan een behendigen worp om dien spreker voor goed te doen zwijgen.’</p>
<p>‘Bij St. George! Gij zoudt die razernij hebben durven plegen, den Presbyter vermoorden in 't aanzicht van Zijne Excellentie!’</p>
<p>‘Ik weerhield me alleen, in de hoop dat <hi rend="i">Monsignor</hi> zelf mij het bevel daartoe zou geven.’</p>
<p>‘En het bevel volgde niet, als vanzelfs spreekt!’</p>
<p>‘Het volgde niet! <hi rend="i">Monsignor</hi> is een uitnemend Christen, en van eene lankmoedigheid... daaraf een zondig mensche als mijns gelijke zich geen begrip kan maken.’ De ironie was hier zóó merkbaar, dat de <hi rend="i">gentlemen</hi> haar niet konden miskennen, maar geen van beiden vond het oogenblik geschikt om naar de juiste bedoeling te vragen. Sir Richard zag Doctor Florensz binnen komen met den Predikant Bastingius en Sir Walther luisterde Cosmo in: ‘En ontsproot uw heftige toorn tegen dien man simpellijk uit zijne ongerijmde propositie...’</p>
<p>‘Uit dat of uit wat anders, Sir! wat gaat u dat aan?’</p>
<p>Sir Walther trad wat schuw terug bij dat norsch antwoord en hernam vleiend: ‘Omdat Mylord ongelijk heeft en omdat ik het jammer acht van de verloren occasie.’</p>
<pb n="503"/>
<p>‘Ik niet Sir! Zijne Excellentie heeft wijs gedaan; de Predikant Corput had wis recht en reden te spreken, zooals hij deed en... in dit alles is niets te bejammeren dan alleen, dat ik een ellendige dwaas ben, die zich door het harte naar de Hel laat trekken.’</p>
<p>‘Nu, zwijgt van de Hel, mijne heeren! en bidt, want ziet, daar komen twee gezanten des Hemels op ons toe!’ riep Sir Richard zich omkeerende, maar zóó luid, dat hij zeer wel door de binnentredenden kon worden verstaan.</p>
<p>‘Waarachtig!’ hernam Sir Walther, ook omziende; ‘daar is een van de Dordtsche kerkdienaren met den Aalmoezenier.’</p>
<p>‘De Aalmoezenier! Gideon Florensz!’ herhaalde Cosmo, terwijl hij de woorden nauwelijks hoorbaar van de lippen liet vallen en willens scheen met schuwe gejaagdheid ter zijde te gaan.</p>
<p>‘<hi rend="i">Pray Signor!</hi> niet alzoo,’ sprak Sir Richard, hem de hand op den arm leggende, om hem staande te houden. ‘Voor 't minst hebben wij het in de macht dezen te weren,’ en luid, doch zonder zich rechtstreeks tot de komenden te wenden, ging hij voort: ‘De <hi rend="i">gentlemen</hi> treffen het slecht; Zijne Excellentie wil niet gestoord zijn.’ En ziende, dat Gideon door Bastingius gevolgd, diens ondanks de zaal dieper intrad, ging hij hem te gemoet en zeide scherp: ‘Ik kan mij begrijpen, <hi rend="i">Reverend,</hi> dat gij, zonderling <hi rend="i">gij</hi>, u inbeeldt nimmer ter ongelegener tijd te <hi rend="i">kunnen</hi> komen, doch gelief in 't oog te houden, dat de Luitenant-Generaal van Hare Majesteit in 't eind niet alleen herwaarts over is gekomen om theologische gesprekken te voeren!’ Maar Gideon vatte den aanval niet op en, na even rond gezien te hebben, vroeg hij op een kalmen, maar vasten toon: ‘Aan wie van u, mijne Heeren, moet ik mij wenden, om bij den Graaf aangemeld te worden?’</p>
<p>‘Aan mij!’ sprak Cosmo, terwijl hij Sir Richard aanzag, die eene afkeurende beweging maakte.</p>
<p>‘Zoo is 't aan u, dat ik een dienst heb te vragen,’ vervolgde Dr. Florensz, zich naar Cosmo toekeerende, ‘moet ik eene weigering vreezen?’</p>
<p>‘Het weigeren staat aan Zijne Doorluchtigheid,’ was het norsche antwoord, ‘wat moet ik overbrengen?’ En de Piémontees beschouwde intusschen met veel aandacht den ingelegden vloer.</p>
<p>‘Wil dit zeggen: dat ik <hi rend="i">noodig</hi> heb Zijne Excellentie te spreken in mijn belang, zóó noodig dat ik het vrage als eene gunst, dat ik het eische als een recht.’ Doctor Florensz had die woorden
<pb n="504"/>met nadruk gesproken, doch zeer zacht en alleen verstaanbaar voor Pescarengis. Sir Richard had intusschen in de hoogste verwondering den laatsten gadegeslagen, hij zag hem eerst verbleeken, daarna gloeiend rood worden, een paar schreden voorwaarts doen en daarop plotseling terugtreden, den mond openen om te spreken en toch de lippen opééndrukken, zonder een woord te hebben geuit. Toen Gideon had uitgesproken, knikte Cosmo alleen, ten bewijze, dat hij had verstaan en begaf zich daarop naar de ‘kleine sale,’ waar Leycester zich onthield. Weldra keerde hij terug. ‘De Graaf is in conferentie met de Heeren van Utrecht,’ berichtte hij, zonder de oogen op te heffen.</p>
<p>‘Is dat eene afwijzing?’ vroeg Gideon teleurgesteld.</p>
<p>‘Het is... vijf minuten wachtens,’ hernam Cosmo.</p>
<p>De jonge leeraar wilde hem danken en trachtte in dat enkele woord die uitdrukking van liefde te leggen, die voormaals nooit door den Piémontees was misverstaan; maar ditmaal boog hij zich strak en voegde zich bij Sir Richard, met wien hij een onverschillig gesprek trachtte aan te knoopen, doch Sir Richard voegde hem toe op een strengen toon: ‘Neemt gij zóó uwe plichten waar? Gij waart hier om op stoornis toe te zien. Waarom die lieden niet afgewezen?’</p>
<p>‘Dat kon niet zijn, Sir! <hi rend="i">Deze moest nu gehoord worden</hi>,’ hernam Cosmo beslissend, maar met zulk eene bewogene stem, dat Bingham niet nalaten kon hem onderzoekend aan te zien en te vragen: ‘Hopman Pescarengis! wat is er tusschen u en dien man?’</p>
<p>Uit Cosmo's blik lichtte een vlam van toorn, terwijl hij antwoordde: ‘Er is, Sir! dat ik niet ondervraagd wil zijn,’ doch op eens bezon hij zich en voegde er lachend bij: ‘en dat ik... voorzichtig ben en... geloof... gunstgenooten van <hi rend="i">Monsignor</hi> te moeten ontzien.’</p>
<p>‘Ah! zóó, dat merk ik!’ hernam Sir Richard, die, als wij weten, zelf in bijzondere hoogachting werd gehouden door Leycester; maar Sir Richard, ondanks zijne kwelzucht, was een man van verstand en daarom hervatte hij, Cosmo's verwarring en toenemende kwade luim opmerkende: ‘Wij zijn beiden vrienden en getrouwen van den Graaf onzen meester en behooren dat nimmer tegen elkaar te vergeten,’ toen, als om eene afleiding te maken, richtte de Engelsche Heer zich tot Gideon en vroeg hem: ‘of hij kwam in de aangelegenheid der soldaten?’</p>
<pb n="505"/>
<p>‘Ik weet niet van welke soldaten gij spreekt, Sir!’ hernam Gideon kort.</p>
<p>‘Maar van allen, van zoovelen althans, als er blijken zullen verliefd te zijn en trouwlustig.’</p>
<p>Gideon weinig gestemd zekere aardigheden aan te hooren, gaf te kennen, dat hij niet begreep, maar ook niet nieuwsgierig was.</p>
<p>‘'t Is <hi rend="i">to curious</hi> om te zwijgen,’ zei Sir Richard. ‘Zoo weet dan, <hi rend="i">my Reverend</hi>, dat een der Dordtsche kerkdienaren dezen morgen bij den Graaf in vollen ernst heeft aangehouden, om een bevel, dat alle soldaten, die hier te Dordt liefdesbetrekkingen hebben aangeknoopt, onverwijld tot den echten staat dwingt, in 't belang, zoo ze zeggen, van de tucht en goede zeden.’</p>
<p>‘Zoo is 't mijn welwaarde collega van den Corput, die dit heeft aangediend,’ sprak Bastingius geërgerd, ‘hij heeft vanwegen het consistorie geene vrijheid gehad die zaak op zijne eigene autoriteit dus voorbarig aan te dringen.’</p>
<p>‘Wat daarvan zij, weet ik niet, maar wèl, dat dit opzien, wederstand en onraad zal geven. Krijgsluiden in een vreemd land, te midden van den oorlog, den nasleep toe te voegen van vrouwen en kinderen, 't is voorwaar een inval, die...’</p>
<p>‘Is naar de ordonnantiën Gods en naar de inzettingen der ware Christelijke kerk!’ viel Bastingius in.</p>
<p>‘Zoo meene ik het, vrome Heer! Alleen kerkelijke wetgevers konden zoo iets uitdenken... doch,’ hervatte hij ernstig en zeer hoog, ‘eer men in deze dingen verder gaat, dient men te overwegen, dat alle Engelsche officieren zich daar op 't uiterste zullen tegenstellen.’</p>
<p>‘Hetgeen niet belet, dat alle ware en deugdgezinde Christen leeraren het zullen handhouden.’</p>
<p>‘Én mits dat aanstekend wordt,’ viel Sir Richard in, die op dat oogenblik geen heftigen strijd wilde, ‘kan dat overslaan tot de officieren!’</p>
<p>‘Op zulker manier,’ viel Cosmo in, met een scherpen blik op Gideon, ‘dat we nog de stichtelijke vertooning zullen hebben, dat de arme Jonker de Maulde genoodzaakt wordt de eerbare Prinses de Chimay te trouwen, met wie hij huiden ten dage in vrij gemeenzame conversatie leeft.’ - Er lag booze triomf in den toon, waarmede Cosmo Gideon dit verwijt naar het hoofd wierp; ook schrikte deze op en voelde de volle beteekenis van die beschuldiging in zulken mond.</p>
<pb n="506"/>
<p>‘<hi rend="i">Signor</hi> Pescarengis,’ sprak hij smartelijk, ‘gij legt <hi rend="i">mij</hi> dat kwaad op de consciëntie, maar niet met recht. Gij begrijpt toch wel, zoo ik eenigszins had kunnen voorzien...’</p>
<p>‘Ei! trek u dat niet zóó aan, vrome Heer!’ viel Cosmo in, ‘uwe getrouwigheid en voorzienige zorge zijn ook hier wel bewezen en buiten alle blaam. De kinderen Gods konnen wel niet onderscheiden, of ze ook gebruikt worden tot instrumenten des duivels, om ganschelijk te bederven de verworpene zielen, daarover hij macht heeft.’</p>
<p>De spottende bitterheid, waarmede dit werd geuit, trof Gideon als een vlijmend zwaard. Hij voelde het, dit was de weerklank van eene diepe vertwijfeling, waaraan leedgevoel over de schuldige leefwijze van een ander wel het minste deel had; maar hij moest in dezen oogenblik het voorwendsel nemen, zooals men het hem gaf; naar Cosmo toetredende, sprak hij met zachtheid: ‘Dat's voorwaar eene al te desperate uitspraak. Iemand kan tot zonde zijn verleid en nochtans niet zóó diep zijn vervallen van de genade Gods. De Heer geeft eene ziele niet zoo licht verloren en in de macht van den Booze; wie die macht over zich vreest, dat hij aanhoude in 't gebed.’</p>
<p>‘Het gebed vermag niet tegen de raadsbesluiten Gods! wie zich verworpen <hi rend="i">weet</hi>, bidt niet meer,’ hernam Cosmo, met eene stem, die zóó akelig hol klonk en zóó dof, dat zij nauwelijks voor zijn opmerkzamen hoorder verstaanbaar was.</p>
<p>‘Cosmo, gij zegt dit van u zelf! geef mij gelegenheid u van zoo ijzingwekkende opvatting te vertroosten.’</p>
<p>‘Dat is onnoodig, vrome Heer! Het was geene klacht, het was een wederwoord,’ hernam Cosmo met ijskoude ironie en eer Doctor Florensz hem kon terughouden, was hij reeds aan het andere eind der zaal. Gideon was verpletterd. Zijne schrikkelijkste vermoedens schenen bevestigd. Cosmo had zijn hart voor hem gesloten en hij wanhoopte aan God. De afgod was omgeworpen, maar in dien val was alles vergruisd, verward, weggestooten wat had samengehangen met zijn dienst! - In dit oogenblik werd de deur opengeslagen, die de beide vertrekken scheidde. Leycester trad binnen. De vijf minuten wachtens waren Gideon niet lang gevallen, maar... zeer zwaar.</p>
<p>De Burgemeester Prouninck en een paar andere Utrechtsche Heeren, benevens de Secretaris Burggraaf, volgden Leycester, die
<pb n="507"/>terstond naar Gideon toekwam met een minzaam lachend gelaat en tot hem sprak: ‘Ik mag niet zeggen, mijn welwaarde vriend, dat ik u gezocht heb te dezer stond, maar wees verzekerd, dat het mij altijd zeer welgevallig is u te vinden!’ Uit die ontvangst was het licht op te maken, dat hetgeen men tegen Gideon kon ingebracht hebben, bij den Graaf geen kwaden indruk had achtergelaten; maar Dr. Florensz, die nog gebukt ging onder den indruk van het voorgevallene met Cosmo, zeide in eenige verwarring: ‘Ik vreesde... ik wachtte het tegendeel.’</p>
<p>‘Waarom?’ vroeg Leycester zonder gemaaktheid.</p>
<p>‘Men zeide, Uwe Excellentie had een bevel gegeven tegen mij.’</p>
<p>‘Nu ja! zoolang zekere personen bij mij zijn die... wier samentreffen met u mij zeer ongewenscht voorkwam; gij verstaat mij, 't is allerminst om hunnentwil; zij maken mij voorwaar het leven zuur genoeg, zonder dat er nog botsingen met u bij komen...’</p>
<p>‘Voor 't geen een van mijne collega's misdoet, mogen toch niet al de overigen boeten, Genadige Heer!’ sprak Bastingius, die langzaam en deftig nader gekomen was en nu het oogenblik gunstig achtende met meer ijver dan goed beraad meende het te moeten gebruiken.</p>
<p>Maar Leycester's gelaat nam een zeer verdrietelijke plooi aan. ‘Was het dit?’ vroeg hij, Gideon aanziende alsof hij zeggen wilde: ‘Gij ook, Brutus?’ toen wendde hij zich tot Bastingius beleefd, maar zeer strak.</p>
<p>‘<hi rend="i">My reverend</hi>, wij hebben dezen morgen aan een uwer collega's meer dan een uur van onzen kostbaren tijd gegeven; wij hebben ulieden toegezegd in den namiddag eene deputatie uit den kerkeraad te ontvangen om ons te onderhouden over uwe aangelegenheden, mij dunkt, daarmee behoort ge u voor heden te vergenoegen...’</p>
<p>‘Doorluchtigste Heer, datgene, waarover ik te spreken heb, belangt geene kerkelijke zaken, het belangt de conservatie van ons gansche vaderland en van uwe autoriteit en van de ware Christelijke religie al te zamen.’</p>
<p>‘<hi rend="i">Be merciful</hi> Sir! dat is te veel op eens,’ viel Leycester in, half spottend, half toornig, want hij had meer teleurstellingen ondervonden bij dergelijk belangwekkend begin.</p>
<p>‘Om diezelfde reden bid ik Uwe Excellentie ootmoediglijk mij te hooren zonder getuigen,’ hervatte Bastingius dringend.</p>
<pb n="508"/>
<p>‘Ook dit nog!’ riep de Graaf met klimmende ontstemming en toch scheen hij willens toe te geven, want reeds wendde hij zich heen naar het vertrek, dat hij pas had verlaten.</p>
<p>Gideon had zich intusschen hersteld en ziende dat Bastingius hem ging berooven juist van het voordeel, dat hij meest had gewenscht, om ten overstaan van Cosmo te spreken, riep hij met eenige verheffing van stem: ‘Hetgeen <hi rend="i">ik</hi> had te zeggen vraagt getuigen en mag door allen gehoord worden.’</p>
<p>‘Zoo zal dát wel het dringendste zijn,’ antwoordde Leycester, zich naar hem toekeerende, en tot bewijs dat hij blijven zou, zette hij zich op den eersten stoel, die hem in 't oog viel.</p>
<p>‘Het <hi rend="i">is</hi> dringend Mylord, ik worde belaagd door zoodanige calumniën en valsche betichtingen, mijne verledene en mijne tegenwoordige gedragingen worden op zulke kwaadwillige en verkeerde wijze uitgelegd, dat het mij noodig is, mij daarvan te zuiveren voor al de wereld, zal ik anderszins nog eenig geloof en vertrouwen vinden bij de menschen.’</p>
<p>‘<hi rend="i">By our Saviour!</hi> wat aanvang is dit, <hi rend="i">my</hi> Gideon,’ riep Leycester, de handen ineenslaande, ‘ik rade wel waardoor dit uitgelokt is... doch <hi rend="i">be sure</hi>, wij zullen nooit aan u twijfelen en wie u mistrouwen toont, kan vooruit verzekerd zijn ons te mishagen. Wij achten niet op de verzinsels, die men tegen u uitgeeft... laat de Kapitein Pescarengis spreken, die zoo straks nog getuige was hoe wij ze aanhooren en dat ze ons niet eenmaal het antwoorden waard zijn.’</p>
<p>Gideon zag om naar Cosmo hoe die zou antwoorden, maar de Piémontees staarde met strakke oogen naar Leycester heen en maakte slechts eene bevestigende beweging met het hoofd.</p>
<p>‘En op zulke zotheden zoudt ge u willen verantwoorden,’ vervolgde Leycester, met een minachtend schouder ophalen, ‘die ik niet eens heb betraft, omdat ik ze niet wilde tellen! Voorwaar, ge zijt gansch buiten uwe gewone stemming, dat gij deze dingen zoo hoog neemt.’</p>
<p>‘Doorluchtigste Heer, het is het meest over de dingen, die men nu weer zegt, dat ik mij bekommer, ik kan mij daarop verdedigen tegen u en anderen, ter ieder stonde als het noodig zal zijn; doch het verledene, dat men daarmee samenbindt, dat men gebruikt om eene verdenking op mij te werpen, die ik alleen niet bij machte ben van mij af te weren, dat is wat mij
<pb n="509"/>kwelt en drukt en waarvoor ik openlijk ter verantwoording wil geroepen zijn, tegenover hen, die de beschuldigingen hebben ingebracht. Ik eisch niet hunne bestraffing, ik wil ze van harten vergeven, maar ik heb noodig, dat mijne onschuld onderkend worde en mijn persoon in een wel eerlijk licht zij gesteld.’</p>
<p>Leycesters trekken teekenden verlegenheid en ongeduld. ‘Ik versta niet wel wat gij bedoelt <hi rend="i">my good Sir!</hi> en daarom beraad u anders en... beter, eer gij verder dringt op dit punt.’</p>
<p>Maar dit ontwijkend antwoord wierp eerder eene schaduw dan een lichtstraal over Gideons verongelijkte figuur, ook hernam deze vaster:</p>
<p>‘Zoo zal ik <hi rend="i">zeer duidelijk</hi> zijn, Mylord. Het is over de Utrechtsche kwestiën, dat ik openlijk wensch gehoord te worden. Personen aldaar vijandig jegens mij gezind, hebben mij weten te verwikkelen in de onlusten van 6 April en de aankleve van dien, schoon ik mij daarin niet heb bewogen, dan om onrust te dempen en bloedstorting te voorkomen. Ik begrijp mij zelfs niet, hoe men mij dit als faute heeft durven aantijgen, maar toch, het is alzoo geschied. Uit verschillende oorzaken, doch met goedachten van den Utrechtschen kerkenraad, verliet ik voor eene wijle mijn dienst aldaar en begaf mij binnen Sluis, en het is van deze absentie, dat men een onbehoorlijk gebruik heeft gemaakt tegen mij, om mij te belasten met vele dingen, daaraan ik noch schuld noch kennis had, noch zelfs had konnen hebben, noch die zich lichtelijk lieten toedichten staande die verwarde tijden en omstandigheden aan een afwezende. Hierop is gevolgd, dat de classis van Utrecht, op voordracht van het consistorie der gemelde stad en op aandrijven van Dominus Modet, mijn persoonlijken vijand, mij ongeschikt hebben verklaard voor de bediening te Utrecht en onwaardig voor 't leeraarsambt in 't geheel, op grond van misdrijf tegen de Hooge Overheid en van onzuiverheid in de leer, zonder dat men mij vooraf tot verdediging occasie heeft gegeven, al hetwelk is contrarie het kerkelijk en burgerlijk recht en strijdig met alle vormen van justitie hier te lande gebruikelijk...’</p>
<p>‘<hi rend="i">Alas poor friend!</hi> ik weet, dat deze dingen alzoo zijn en bedroef mij daarover niet minder dan gij zelf, maar gij weet immers, dat niets daarvan geldig is, zoolang ze daarop niet onze approbatie verkregen hebben en gij moet overtuigd zijn, dat deze zich lang... zeer lang zal laten wachten,’ eindigde Leycester
<pb n="510"/>met beteekenis en de stem wat latende dalen, maar Gideon verhief de zijne, terwijl hij inviel:</p>
<p>‘Juist Mylord! en intusschen blijf ik in het postuur van een veroordeelde, diens vonnis uit gunst alleen niet wordt voltrokken!’ Daar lag smart, daar lag bijna bitterheid in zijn toon en de Graaf, die het voelde, trachtte die te matigen door te zeggen: ‘Gij hebt wel gelijk, ik zie dat in als gij, maar die zaak staat nu eenmaal zoo en niet anders en ik meende dat de Kanselier, die haar onderzocht heeft, u vertoond had hoe het voorshands nog de tijd niet was om daarin te handelen en ik hoopte gij zoudt berusten...’</p>
<p>‘Het is mogelijk Mylord, dat het nog altoos de tijd niet is voor die anderen, die ongelukkiglijk juist uwe vrienden zijn, maar het is nu toch eenmaal mijn tijd geworden. Het is waar, ik had belofte gedaan hier in te berusten, doch, waar ik ondervind, dat die kwade reuke van mijne leer en wandel tot hierheen is overgewaaid, op zulke wijze, dat weerdige mannen, die volgaarne mij voor vriend en broeder zouden erkennen, zwarigheid vinden mij te houden, niet enkel voor een waardig leeraar der Christelijke kerke, maar zelfs voor een onbestraffelijk burger van dezen Staat, daar wordt het dunkt me òver den tijd der berusting en daar meene ik vrijheid te hebben, van u de gunst te vragen, de éénige Mylord, die ik ooit voor mij zelf vroeg, om van die ondoordachte belofte ontslagen te zijn...’</p>
<p>‘Vraag mij wat anders en alles wat gij wilt, niet juist dit, tenzij gij met de overigen wilt samenzweren om mij moeielijkheden te maken.’</p>
<p>‘Zoo ik het alleen om mij zelf vroeg, zou ik mogen toegeven, Genadige Heer, maar de krenking van mijn goeden roep schaadt mij in 't geen ik zou kunnen wezen voor anderen en hier moet de grens zijn mijner inschikkelijkheid. Ik ben niet langer verantwoord voor God, met die zwakke berusting, waar mij de zorge voor anderer zieleheil is aanbetrouwd. Daarom, Mylord, mag ik niet afstaan van mijn verzoek en zoo uw Lordschap zwarigheid mocht maken om het in te willigen uit gunst, zoo moet ik haar doen opmerken, dat zij het behoort toe te staan uit aanzien van haar plicht. Uwe Excellentie houdt hier haar ambt om justitie te oefenen jegens allen, zoo verleene zij mij wat zij den geringsten inboorling niet mag weigeren, zoo verleene zij mij recht.’</p>
<pb n="511"/>
<p>‘Gideon!’ sprak Leycester geroerd, maar in zichtbare onrust, ‘gij weet niet wát gij mij doet met dien eisch, in dezen oogenblik, doch het koste mij wat het wil, dit zij u ingewilligd.’ Toen, luid en besloten tot Prouninck: ‘Mijnheer de Burgemeester van Utrecht, laat er naar uwe stad geschreven worden om Mr. Modet herwaarts te ontbieden, benevens Philips Rataller en Hendrik Agilaeus en alle overigen, zoo kerkdienaren als Utrechtsche burgers en Engelsche <hi rend="i">gentlemen</hi>, die tot het gebeurde van 6 April in uwe stad de hand geleend hebben, of daarin op eenige wijze zijn betrokken of gemoeid geweest en wier raad of getuigenis ons hierin tot voorlichting zou kunnen zijn. Wij begeeren het beloop dier onlusten klaarlijk te verstaan, om te weten in hoeverre daaraan kan hebben deelgenomen Gideon Florensz, Doctor in de Godkunde en tijdelijk leeraar tot Utrecht, staande die onlusten. Wij verlangen voorts een volledig onderzoek ingesteld te zien naar de leere, wandel en werken van den Doctor voornoemd, tijdens zijn verblijf aldaar en op welke gronden men een kerkelijken rechtshandel tegen hem heeft ingesteld in zijne absentie. Wij willen dien rechtshandel zelf volledig onderzocht zien, binnen den kortst mogelijken tijd en zonder eenige verschooning voor personen of bewimpeling van feiten, opdat in deze duidelijk blijke, wie schuld heeft of wie niet, opdat de schuldigen gestraft en de onschuld volkomenlijk gezuiverd worden.’</p>
<p>‘Wees gedankt en gezegend! mijn Genadige heer!’ riep Gideon, de hand op het hart leggende met eene uitdrukking van blijmoedig vertrouwen, ‘maar Prouninck antwoordde stout en vast:</p>
<p>‘Hetgeen Uwe Doorluchtigheid mij gebiedt is onmogelijk uit te voeren en te dezer dage minder dan ooit! Ik geloof Uwe Excellentie bewezen te hebben, dat ik in haar dienst moeite noch ijver heb gespaard, vorders, dat ik geenszins voor een klein gerucht vervaard ben, dat het mij zelfs gelust tot zekere hoogte de ongunst van 't volk te braveeren en mijn weg te gaan midden door de woelingen en dreigingen eener ongestuime menigte heen. Ik voele dan mijne kracht wassen, gestevigd door 't besef van plicht, maar dit te onderstaan is erger dan dit alles, het is moedwillig, roekeloos, de stormen oproepen over het hoofd van Uwe Excellentie zelve en hare meest verzekerde dienaren en vrienden, het is met voorbedachten rade het schip van uw gezag heen te
<pb n="512"/>sturen naar eene klip daarop het noodwendig stranden moet. Uwe wijsheid considereere dit en herroepe dit bevel!’</p>
<p>‘Het is me te moede of ik toch alreede deerlijk gestrand zat,’ sprak Leycester somber, ‘het zegt me niet zooveel oft' de baren mij wat hooger over 't hoofd gaan, noch of de stormen wat grimmiger dreigen!’</p>
<p>‘Uwe Excellentie spreekt hier niet voor zich zelf alleen, maar ook voor anderen, wie dat zeer veel verscheelt. Was dit de éénige onraad, die Utrecht dreigde, ik zou 't nog zorgelijk genoeg achten, die zwarigheden, pas neergelegd, in arren moede op te rakelen; doch we hebben de geschillen met de kerkelijkheid over de geestelijke goederen, de verdeeldheid tusschen de gekozenen, de twisten over het zittingnemen in de Algemeene Staten, de verdeeldheid tusschen de ridderschap, de partijen tusschen de kerkdienaren, die tusschen burgers en burger hopluiden, om niet eens te spreken van de groote algemeene partijschap, die bij ons heerschende is als over 't gansche land, die namelijk tusschen de patriotten, dat uwe vrienden zijn en der Staten vrienden, die men de malcontenten noemt. Midden onder dat alles wil Uwe Excellentie rigoureuselijk geprocedeerd hebben tegen uwe vrienden, uwe beste vertrouwdste dienaren, of voor 't minst tegen die warme aanhangers harer cause, die uit overijver zich verloopen hebben in daden,’ hier zonk zijne stem, ‘die - gij - niet konnende raden de slechte uitkomst, vooruit met Uwe Vorstelijke goedkeuring bezegeld hebt!’ Dit laatste sprak Prouninck zóó zacht, dat alleen Leycester en Gideon het verstaan konden. ‘Voorwaar, Mylord! uw boosaardigste vijand kon kwalijk iets ergers bedenken, om uwe zaak in discrediet te brengen, dan hetgeen Uwe Excellentie zelve, op aanstaan van dien jongen kerkdienaar mij hier belast.’</p>
<p>‘Er worde van wat er wil, Mr. Prouninck, zij 't dan ook met verlies van 't geen mij het noodigst was om hier het Gouvernement te voeren; ik heb bij mij zelven gezworen, dien jonkman zijne eere terug te geven,’ hernam Leycester, niet op den toon van wie zijn wil boven alles verlangt door te zetten, maar op dien van wie een wissel accepteert, dien hij weet niet te kunnen betalen.</p>
<p>Gideon zag zijne volslagene moedeloosheid en begon te wankelen in zijn besluit. Mocht hij voor zich zelf vragen, wat anderen zooveel kon kosten? Nadenkend boog hij het hoofd op de borst
<pb n="513"/>en zuchtte diep. De schrandere Prouninck doorzag hem. Hij legde de hand op zijn arm en fluisterde hem in: ‘Bedenk wat gij aanvangt, vrome Heer en overweeg of gij zooveel winnen kunt als de Graaf en heel 't vaderland gaan verliezen bij uwe winste.’</p>
<p>‘Ik zie wel, dat ik dit offer moet brengen,’ sprak Gideon smartelijk; daarop tot Leycester: ‘Mylord! ik zal dan naar het voorschrift van onzen Heer liever onrecht lijden, dan oorzaak zijn van zooveel onheils voor anderen. Ik sta af van mijn verzoek.’</p>
<p>‘Wees gedankt!’ riep de Graaf verheugd en schielijk liet hij er op volgen: ‘uw wensch is slechts uitgesteld, als de zwarigheden van 't huidige oogenblik zijn neergelegd, zal ik u eene uitschitterende genoegdoening geven.’</p>
<p>‘Dan, Mylord, zal het veellicht niet meer noodig zijn!’ hernam Gideon plotseling, door een duister voorgevoel overvallen; het was hem in dien oogenblik of al het gedreigde kwaad, dat hij van de anderen afweerde, op zijn hoofd zou nederkomen, ‘of, op mijn hart,’ dacht hij en zag om naar Cosmo, om wien hij niet kon ophouden met de innerlijkste teederheid bewogen te zijn.</p>
<p>‘Dat is nobel gehandeld en als een waren dienaar van Christi Kerke voegt, Welwaarde Heer!’ sprak Prouninck, ‘en vergun mij er bij te voegen, dat gij minder afstaat, dan gij nu meent. Hoe toch zou uwe eere en faam met vrucht konnen verdedigd worden tegen opraapsels uit de fantasieën van het domme gepeupel ontstaan en die op niets gegrond zijnde, zwaarlijk door bewijzen zouden wederlegd konnen worden.’</p>
<p>‘Wat dat belangt, Achtbare Heer Burgemeester, ik had met Gods hulpe wel willen beproeven, wat waarheidsstemme vermocht tegens logen en verdichting,’ zeide Gideon met een zwaarmoedigen glimlach, ‘mits nu maar niemand mijn terugtreden nemen moge als bewijs tegen mij, als een dubbel recht om aan mij te twijfelen.’</p>
<p>‘Zoo mij het spreken hier geoorloofd is, mijn broeder!’ voegde Bastingius er bij, ‘moet ik u indachtig maken, dat de Heer de onnoozelheid der zijnen kan doen uitblinken ook zonder tusschenkomst der wereldsche overheid.’</p>
<p>‘Dat is wel gezegd, <hi rend="i">my Reverend!</hi>’ hernam Leycester gevat ‘en gij dus gezind zijnde, kunt daartoe het uwe doen. Wat zegt gij tot de dingen, die gij hier mede hebt aangehoord?’</p>
<p>‘Ik wenschte wel, Mylord! dat alle mijne broederen van het
<pb n="514"/>consistorie daaraf mede getuigen waren geweest, opdat zij den Heer Doctor mochten zien zooals ik!’</p>
<p>‘Zoo staat het u vrij hieraf mede te deelen, wat u oorbaar dunkt en vorders, zoo leef broederlijk met mijn vriend, sta zijne eere voor en den laster tegen, het zal u in geen opzicht schade zijn. En wat u belangt, <hi rend="i">my</hi> Gideon,’ hernam Leycester opstaande en de hand op zijn schouder leggende, ‘wij zweren u bij God Almachtig, wij hebben goed geloof in u en zullen dat houden, onze vriendschap, onze dankbaarheid blijft u, al is 't, dat onze bescherming u niet veiligen kan tegens calumnie en smaad, wij worden zelf iederen dag gehoond en gecalumniëerd, zonder ons daartegen te konnen verweren. Mij dunkt, de achting, waarin wij u houden, moet toch wel <hi rend="i">iets</hi> bewijzen voor uwe onnoozelheid, waar men u aantijgt tegen mij en mijn gezag te hebben misdaan.’</p>
<p>‘Uwe Doorluchtigheid doet wat zij kan, ik ben haar daarvoor dank schuldig,’ zei Gideon droevig, want sinds Reingoud was Leycesters's gunst zoomin waarborg voor het karakter zijner vrienden, als een schild tegen de verdenking hunner landgenooten. ‘Verschoon me, zoo het nu boven mijn vermogen is haar die beter te brengen,’ en hij boog zich om de hand te kussen, die de Graaf hem tot afscheid had toegereikt.</p>
<p>In het heengaan zag Doctor Florensz nog eenmaal om naar Cosmo, maar deze scheen niet op hem te letten; eerst toen hij zich had verwijderd, trad de Piémontees naar den Graaf toe en vroeg in 't Italiaansch: ‘Wat moet er geschieden, eer Uwe Excellentie Gideon Florensz volkomen recht kan doen?’</p>
<p>‘Dat zal niet kunnen zijn vóórdat ik het absolute gezag dat mij is toegestaan, in handen zal hebben, onbetwist, zoowel in Holland als in Utrecht! Zoolang ik worstelen moet om dat gezag, heb ik de armen niet vrij om mijne vrienden te handhouden,’ antwoordde Leycester, terwijl hij hem veelbeteekenend aanzag.</p>
<p>‘<hi rend="i">Capito Monsignore!</hi>’ en Pescarengis lachte met zekere voldoening.</p>
<p>‘En nu, <hi rend="i">my Reverend!</hi>’ sprak de Graaf tot Bastingius, toen hij zich met dezen had afgezonderd, ‘maak het kort, als het wezen kan.’</p>
<p>‘Genadige Heer, ik heb alleen antwoord noodig op eene enkele vraag: Is er waarheid aan die geruchten van een geheimen vredeshandel, die al luider en stouter onder 't volk worden ver-<pb n="515"/>spreid? Zijn ze 't niet, dan biede ik met alle mijne collega's mij aan om ze krachtiglijk tegen te spreken, ten tijde en ten ontijde, overal waar het doenlijk is en allermeest van den stoel voor de verzamelde Gemeente.’</p>
<p>‘Doe zoo, mijn vrome Heer, want er is niemand in de Nederlanden, die minder geloof slaat aan die geruchten van vrede, dan juist ik.’</p>
<p>‘Zoo is 't grove en grouwelijke lasteringe wat er gezegd wordt.’</p>
<p>‘Eilieve, wat wordt er gezegd?’ vroeg Leycester, hem onderzoekend aanziende.</p>
<p>‘Dat Uwe Excellentie gemachtigden zou gezonden hebben naar de Staten van Holland, met een voorstel daartoe...’</p>
<p>‘Zegt men dat? Nu dan, zoo stel u zelf en de overige bekommerden volkomen gerust; zoo dàt al geschiedde, is daarin niets ernstig gemeend.’</p>
<p>‘Maar, Genadige Heer!’ riep Bastingius in de hoogste verwondering, ‘met zoo iets valt toch niet te schertsen! En wat is dan de ware bedoeling van 't geen men acht door uwe Excellentie gedaan te zijn?’</p>
<p>‘De eisch is overzeker te zwaar, dat ik u zou moeten inlichten van de gangen mijner staatkunde’, hernam Leycester, niet meer op een toon van gemeenzaamheid, maar op dien van den Gouverneur-Generaal; ‘geloof alleenlijk dat alles wat daarin door ons gedaan is, strekken moet tot stijving onzer autoriteit, tot handhaving van de Hoogheid der Koningin, en tot betere verzekering van het Gouvernement dezer landen, zonderling tot vestiging van Gods ware Kerk.’</p>
<p>Het antwoord was niet zeer bevredigend, maar de volijverige Bastingius kon geen ander verkrijgen.</p>
<p>&nbsp;</p>
<p><hi rend="sc">einde van het eerste deel</hi>.</p>
    <pb rend="blank" n="516"/>
</div>
</body>
</text>

</TEI.2>