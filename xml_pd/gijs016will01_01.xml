<?xml version="1.0" encoding="UTF-8"?>
<!DOCTYPE TEI.2 PUBLIC "-//DBNL//DTD TEI.2 XML//NL" "https://www.dbnl.org/xml/dtd/teixlite.dtd">
<TEI.2>
    <teiHeader>
        <fileDesc>
            <titleStmt>
                <title type="main">Willem van Bergen, student aan de Leydsche hoogeschool</title>
                <author>A. Gijsberti Hodenpijl</author>
            </titleStmt>
            <editionStmt>
                <p>GEBRUIKT EXEMPLAAR</p>
                <p>exemplaar universiteitsbibliotheek Leiden, signatuur: 1211 C 20 en 1211 C 21</p>
                <p>&nbsp;</p>
                <p>ALGEMENE OPMERKINGEN</p>
                <p>Dit bestand biedt, behoudens een aantal hierna te noemen ingrepen, een
                    diplomatische weergave van <hi rend="i">Willem van Bergen, student aan de Leydsche hoogeschool</hi> in twee delen van A. Gijsberti Hodenpijl uit 1842.</p>
                <p>&nbsp;</p>
                <p>REDACTIONELE INGREPEN</p>
                <p>De illustratie van beide titelpagina's is in deel 1 op p. 1 geplaatst en in deel 2 op p. II.</p>
                <p>Deel 1, p. 1: de kop ‘Eerste deel’ is tussen vierkante haken toegevoegd.</p>
                <p>Deel 2, p. ΙΙ: de kop ‘Tweede deel’ is tussen vierkante haken toegevoegd.</p>
                <p>&nbsp;</p>
                <p>Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1: p. II; deel 2: p. II en IV) zijn niet opgenomen in de lopende tekst.</p>
                <p>&nbsp;</p>
                <p><hi rend="b">[Eerste deel]</hi></p>
                <p><hi rend="b">[pagina <hi rend="i">I</hi>]</hi></p>
                <p>WILLEM VAN BERGEN, <hi rend="spat"><hi rend="i">STUDENT</hi></hi> AAN DE LEYDSCHE HOOGESCHOOL. <hi rend="sc">door</hi> M<hi rend="sup">R</hi>. A. GIJSBERTI HODENPIJL. EERSTE DEEL.</p>
                <p><hi rend="i">Per risum multum poteris cognoscere stultum</hi>.</p>
             
                <p><hi rend="spat">Te LEYDEN</hi>, bij</p>
                <p>J.H. GEBHARD en COMP.</p>
                <p>MDCCCXLII.</p>                
                <p>&nbsp;</p>
                <p><hi rend="b">[Tweede deel]</hi></p>
                <p><hi rend="b">[pagina <hi rend="i">I</hi>]</hi></p>
                <p>WILLEM VAN BERGEN, <hi rend="sc">tweede en laatste deel</hi>.</p>
                <p>&nbsp;</p>
                <p><hi rend="b">[pagina <hi rend="i">III</hi>]</hi></p>
                <p><hi rend="b">WILLEM <hi rend="sc">van</hi> BERGEN</hi>, <hi rend="i"><hi rend="spat">STUDENT</hi></hi> AAN DE LEYDSCHE HOOGESCHOOL. <hi rend="sc">door</hi> M<hi rend="sup"><hi rend="sc">r</hi></hi> A. GIJSBERTI HODENPIJL. TWEEDE DEEL.</p>
                <p><hi rend="i">Per risum multum poteris cognoscere stultum</hi>.</p>
               
                <p>Te <hi rend="spat">LEYDEN</hi>, bij</p>
                <p>J.H. GEBHARD en COMP.</p>
                <p>MDCCCXLII.</p>
                 <p>&nbsp;</p>
            </editionStmt>
            <publicationStmt>
                <availability>
                    <p>2009 dbnl</p>
                    <p>&nbsp;</p>
                </availability>
                <idno>gijs016will01_01</idno>
            </publicationStmt>
            <notesStmt><note>ebook</note>
                <note>unicode</note>
             </notesStmt>
            <sourceDesc>
                <p>A. Gijsberti Hodenpijl, <hi rend="i">Willem van Bergen, student aan de Leydsche hoogeschool</hi>. J.H. Gebhard en Comp., Leiden 1842  (2 delen)</p>
                <p>&nbsp;</p>
            </sourceDesc>
        </fileDesc>
        <encodingDesc>
            <p>DBNL-TEI 1</p>
        </encodingDesc>
               <ebook>
           <bibl>
               <title type="main">Willem van Bergen, student aan de Leydsche hoogeschool</title>
               <author>A. Gijsberti Hodenpijl</author>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </ebook>
       <pod>
           <bibl>
               <title type="main">Willem van Bergen, student aan de Leydsche hoogeschool</title>
               <author>A. Gijsberti Hodenpijl</author>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </pod>

<revisionDesc>
            <change>
                <date>2009-11-05</date>
                <respStmt>
                    <name>CB</name>
                </respStmt>
                <item>colofon toegevoegd</item>
            </change>
        </revisionDesc>
    </teiHeader>
    <text>
        <interpGrp>
            <interp type="primair" value="gijs016will01"/>
            <interp type="primair" value="leide001"/>
        </interpGrp>
        <body>
<div type="chapter">
<pb n="1"/>
    <head rend="h2">[Eerste deel]</head>
    <p><figure>
        <p><xptr to="gijs016will01ill01.gif"/></p>
        <figDesc>Het liefste meisje van Leyden, maar toch zij was een meisje.</figDesc>
    </figure></p>
   <div type="section">
<head rend="h3">Eerste hoofdstuk.</head>
<p><hi rend="b">G</hi>ij weet zelve, vrouw, (zeide Hermstad met zijne gewone bedaardheid, na een geruimen tijd de schimpscheuten zijner vrouw onbeantwoord te hebben gelaten) gij weet zelve, dat ik gaarne alles doen wil wat u vreugd en genoegen kan geven; uw geluk is immers ook mijn geluk; en naar mijn beste weten heb ik steeds als echtgenoot alles voor u gedaan, wat van een' goed echtgenoot met billijkheid gevorderd konde worden, ja, ik durf zeggen, meer nog; en dat ik nu deze zaak zoo hardnekkig tracht door te drijven, is niet, omdat ik daaruit voor mij zelven genoegen wacht; want zeer gaarne wil ik van mijne genoegens afstand doen, zoo ik niet genieten kunne, zonder uwe wenschen te kwetsen; maar mijn pligt gebiedt het -</p>
<pb n="2"/>
<p>Een fraaije pligt! zoo viel hem zijne vrouw in de rede, onnoodig zulk een wilden jongen in uw huis te nemen; moeite en geld te verspillen aan de opvoeding van een deugniet, die niets leeren of doen wil - wij weten het van zijnen leermeester zelven - wat nuttig en goed is; en dit alles onderneemt gij, verstandige man! zonder eenige vergoeding te kunnen hopen voor uwe moeite en kosten; dit onderneemt gij tegen den wil van uwe vrouw. Ik geloof, dat het niet ongepast is u te herinneren, zoo gij het vergeten mogt hebben, dat gij zelve een kind hebt, en ik vertrouw, Hermstad, vervolgde zij in een scherpen toon, dat een brave vader liever zijne zorg en vermogen aan zijn eigen kinderen ten beste geeft dan aan de opvoeding van een vreemden jongen, die of geen verstand bezit, of hetzelve niet gebruikt; en gij, die zoo wijs denkt te zijn, moest weten, dunkt mij, dat ge uwen Willem geen enkele weldaad bewijzen kunt, of zij wordt gegeven ten koste van onze Maria, die gij zoo hartelijk liefhebt, zegt gij.</p>
<p>Dat ik eene dochter heb, antwoordde Hermstad gevoelig, behoeft gij mij waarlijk niet te herinneren, wanneer zij zelve naast mij zit, of doe het alleen dan, als gij tevens aantoonen kunt, dat ik voor haar geen goede vader ben, en ik meen, zeide hij met nadruk, dat Maria zich hierover niet te beklagen heeft.</p>
<p>Maria drukte hem hartelijk de hand, en zeide naar waarheid: dagelijks dank ik God, dat ik van Hem zoo een braven vader gekregen heb, en dage-<pb n="3"/>lijks bid ik, dat ik een dankbaar kind moge wezen. Hermstad vervolgde in een ernstigen toon: hoor! vrouw, Willem zal bij ons inwonen; hieraan is niets te veranderen; dat hij wild en niet leerzaam is, wil ik gaarne gelooven; althans die hem kennen spreken zoo; welligt zullen een betere leiding en verstandige raad - maar het is nu de tijd niet hierover uit te weiden; ik vergenoeg mij met te zeggen, dat ik met de meeste bereidwilligheid al mijn verstand, tijd en zorg gaarne gebruiken wil, om hem eenmaal te doen worden, wat zijn grootvader was: een kundig, en, hetgeen van meer belang is, een regtschapen mensch. Zijn grootvader - ik heb u dit zoo dikwijls gezegd, want het doet mij goed, als ik hierover kan spreken; zijn grootvader is naast God de eenige oorzaak, waaraan ik mijn fortuin verschuldigd ben.</p>
<p>En gij zult het weinige, dat gij hebt, zeer schielijk tot niets brengen, (riep zijne vrouw met bitterheid) zoo gij het verspilt, om losbollen den kost te geven.</p>
<p>Moeder! moeder! zeide Maria met eene vleijende stem.</p>
<p>Weinig bezit ik, vrouw, maar met dit weinige ben ik immers tevreden, hetgeen de meesten niet zijn, die veel, zeer veel hebben; en alles ben ik alleen verschuldigd aan mijn Oom van Bergen, den braven grootvader van Willem. Mijn vader was ook een braaf mensch, maar arm, en niet in staat iets te kunnen bijdragen tot mijne opvoeding; hij sprak hierover dikwijls met mijn oom, zijnen broe-<pb n="4"/>der. Iemand van eene goede opvoeding, zeide hij, is meer waard dan de plomperd, die geld heeft in menigte, maar arm is in kennis van nuttige en belangrijke zaken, en in beschaafdheid: van deze groote waarheid ben ik overtuigd, en zoo ik verlang vermogen te bezitten, is zulks niet, om daardoor aanzien te verkrijgen, en geneugten te koopen - ik ben, den hemel zij dank, verstandig genoeg, om dit alles niemand te benijden; maar ten einde mijne kinderen te kunnen versieren met een schat van kundigheden, welke den mensch, als ware het, meer mensch maken, en van de redelooze dieren onderscheiden, en welligt ook aan de andere zijde des grafs met de ziel vereenigd zullen blijven, althans niet geheel door den dood ons ontrukt worden: maar, broeder, mijn wil is goed, doch de middelen ontbreken, en zoo wordt die goede wil nutteloos. Hoor! zeide op een' avond mijn beminde oom: voor beide uwe kinderen te zorgen zou mij te zwaar vallen, maar Jan (en hij wees op mij) zal voor mijne rekening opgeleid worden tot de studie, voor mijne rekening zal hij hier in <hi rend="i">Leijden</hi> studeren, en dan moet de jongen maar zien, hoe hij verder door de wereld kan komen.</p>
<p>Mijn vader antwoordde alleen met tranen van vreugde, en jong, als ik was, kon ik mij niet weêrhouden, den goeden man dankbaar de handen te kussen.</p>
<p>Wilt gij nu niet, vervolgde hij, dat ik mijn geld nutteloos verspil, dan moet gij oppassen, jongen, en altijd braaf zijn: dit is de eenige dankbaarheid
<pb n="5"/>
die ik van u verlang, die ge mij ook schuldig zijt. En niettegenstaande hij zelve kinderen had, heeft hij zijne belofte meer dan vervuld; hij was na den dood van mijn vader mijn raadgever en eenige steun op aarde, dien ik meer beminde dan mij zelven, zoo veel als u en Maria. De tranen zijn opgedroogd, welke zijn overlijden mij heeft doen weenen, maar zijne nagedachtenis en de dankbaarheid, welke ik zooveel goedheid verschuldigd ben, zijn nog niet uit mijn hart geweken; en nu ik het geluk heb, zijnen kleinzoon deze schuld te kunnen betalen, zult gij mij hierin niet tegenwerken, vertrouw ik. -</p>
<p>Dit zal moeder niet doen, zeide Maria.</p>
<p>In allen geval, hernam de moeder, gaat deze zaak alleen mij aan, en uwen vader, maar geenszins onze wijze dochter.</p>
<p>Maria zag voor zich, en zweeg.</p>
<p>Ik zeg het nogmaals, vervolgde mevrouw Hermstad, hetgeen ik in de laatste weken u dagelijks gepredikt heb, het is de grootste zotheid, die gij ooit gedaan hebt, wanneer gij zulk een wildzang in uw huis neemt.</p>
<p>Maar ik heb het beloofd, antwoordde Hermstad, ik heb het beloofd aan zijn vader, en wel op zijn sterfbed.</p>
<p>Het is dom zoo iets te beloven, en nog dommer is het, zulk een dwaze belofte te houden; daarom, beste man, zou het niet mogelijk wezen, dat gij hem eene aanstelling bezorgdet als soldaat, of zoo; gij zijt toch iemand van veel invloed.</p>
<pb n="6"/>
<p>Onmogelijk zou het niet zijn, hernam haar man, zooveel invloed heb ik wel.</p>
<p>Of anders tot matroos, niet waar moeder? vroeg Maria, met een vriendelijken grimlach.</p>
<p>Waarom niet? als hij daarin genoegen vond; de Ruiter heeft ook zoo begonnen, en zelfs nog met minder, geloof ik; bedenk eens, manlief, hoeveel kosten gij daardoor zult uitwinnen; aan den jongen ligt immers weinig of niets gelegen, en zoo komt er welligt nog iets goeds van.</p>
<p>Ik beloof het u, zeide Hermstad, zoo ik buiten staat ben, van Willem een' goed advokaat te maken, zal ik mijn invloed gebruiken, om hem een aanstelling als soldaat te bezorgen; maar wij zullen eerst nog eene proef nemen; hij is nu toch zoo ver gevorderd, dat hij reeds aan de akademie kan komen.</p>
<p>Wanneer deze proef kosteloos geschieden konde, hernam zijn vrouw, zou ik er niets tegen hebben, maar die proeven wil, hoe vergift smaakt, veroorzaakt zich juist door het proeven den dood.</p>
<p>En eene eervolle begrafenis, zeide Maria, maar ik geloof niet, lieve moeder, dat vader zoo snoepachtig is.</p>
<p>Ik verzoek nogmaals, uwe wijsheid alleen voor u zelve te houden, tot dat uw vader of ik die van noode hebben.</p>
<p>Hetgeen ik zeg, Hermstad, zegt ook uw zwager van Beveren.</p>
<p>Mijn zwager heeft een goed hart, antwoordde haar man, doch wat zijn verstand aangaat en doorzigt; - genoeg hij heeft een goed hart.</p>
<pb n="7"/>
<p>Hetzelfde zegt ook zijne vrouw, uwe zuster.</p>
<p>Mijne zuster, zeî Hermstad, zegt eigenlijk niets, maar men laat haar zeggen, wat men verkiest.</p>
<p>Ik houd veel van haar, want zij is mijn eenige zuster, en ik wenschte wel, dat zij, in plaats van raad te geven, liever mijn' raad volgde, van niet zoo toegevend en inschikkelijk te wezen voor haren verwaanden zoon. - Wensch liever! zeide mevrouw Hermstad vrij driftig, dat uw vrome Willem zoo verstandig en vlijtig zij, als onze neef Boudewijn.</p>
<p>Maar dit zeg ik u, wanneer de jongen hier in huis komt, zal ik hem behandelen als mijn vijand; als eene stiefmoeder haar stiefkind: nu moet gij maar weten, wat u te doen staat; mijn plan is gemaakt, en ik waarschuw u met allen nadruk, dat ik van elk middel zal gebruik maken, hetwelk ter mijner beschikking staat, om te verhoeden, dat ons vermogen roekeloos verspild worde, al wierd ook onze huisselijke vrede, waarvan gij altijd den mond vol hebt, voor altijd gestoord. Ik zal nooit dulden, dat gij een enkelen penning uitgeeft, om eens anders kinderen den kost te geven, die ons niet in 't minste aangaan; en nog minder zal ik dulden, dat zoo een jeugdig meisje - zij wees op Maria - met zoo een slechten jongen als Willem onder een en hetzelfde dak is. Gij weet nu mijn wil; je veux, en daarmede afgedaan. En zij ging gramstorig de kamer uit; waarschijnlijk om de arme dienstboden te bekijven: want als zij met haar man in twist was geweest; en dit gebeurde ten minste eenmaal daags,
<pb n="8"/>
hoe geduldig en zachtzinnig die man ook ware; dan vergat zij nimmer teffens de bedienden door te halen, dat zij te weinig gewerkt hadden of te veel; welke zich dan wreekten op den hond of de kat. Zoo als de kolonel, die van zijn generaal een dozijn dragonders-vloeken heeft ontvangen van de beste soort, zelden vergeet er twee dozijn aan den kapitein toe te tellen, dan kan deze, des verkiezende, er drie dozijn toeblaffen aan zijn eersten luitenant, enz. enz.; - want in mijn inleiding mag ik geene wijsgeerige aanmerkingen maken.</p>
<p>Ik kan mijne vrouw, dacht Hermstad, niet geheel en al ongelijk geven; de geruchten aangaande Willem zijn zeker slecht; maar juist daarom is het meer dan tijd, dat hij onder een beter opzigt kome. Hij heeft geen ouders, geen middelen, geene vooruitzigten hoegenaamd; en ik, die aan den grootvader mijne geheele opvoeding verschuldigd ben, zou den kleinzoon aan zijn lot overlaten! dan zou ik niet meer den moed hebben, een braaf mensch in het aangezigt te zien. Mijn vermogen, door vlijt en zuinigheid verkregen, is zeker niet meer dan toereikend om in onze eigen behoeften te voorzien; maar ik woon in <hi rend="i">Leijden</hi>, in de akademie plaats zelve, dus zullen de onkosten voor zijne studien niet zoo hoog loopen; en al ging ook de helft van mijn vermogen door deze daad verloren, al wat ik bezit, ben ik aan zijn grootvader verschuldigd, - genoeg Hermstad! gij bewijst den kleinzoon geene weldaad, gij doet uw pligt, niets meer; want als gij alles gedaan zult hebben, wat
<pb n="9"/>
gij voor den jongeling doen kunt; hebt gij slechts een oude schuld betaald; en minder kan een eerlijk man immers niet doen. Weet gij ook, Maria, zeide hij tot zijne dochter, welk vertrek uwe moeder voor Willem bestemd heeft?</p>
<p>De kleine achterkamer, geloof ik; want moeder zeide, zijn kamer zal zoo ver mogelijk van de mijne verwijderd zijn. Ik beklaag hem van harte; in zoo een donker vertrek te moeten zitten! men zou er de koorts krijgen: maar moeder zeide, het was nog veel te goed voor hem.</p>
<p>Gij denkt dus beter over Willem dan uwe moeder? vroeg Hermstad niet zonder belangstelling. Om u de regte waarheid te zeggen, vader, ik weet zelve niet, hoe ik over hem denk: ik begrijp, dat gij hem in huis moet nemen, gij zijt dit zijnen grootvader verschuldigd, maar het is wel jammer, dat de kleinzoon zoo weinig naar den grootvader gelijkt.</p>
<p>Gij houdt dan meer van uwen neef Boudewijn; ik zie het wel.</p>
<p>Zij antwoordde: het is zonde, dat ik het zeg, maar ik zou nog liever den dollen Willem voor mijn man nemen, dan zoo een waanwijzen, laffen jongen. Ik vind het zoo naar, dat moeder mij altijd met dien Boudewijn plaagt. Vader, ik zou gaarne een vrijer willen hebben, maar....</p>
<p>Gij moet dit zoo niet zeggen, Maria, viel haar Hermstad in de rede: men kan al te openhartig wezen, meisje.</p>
<p>Waarom niet, vader, ik ben reeds zeventien ja-<pb n="10"/>ren; maar ik had moeten zeggen een goeden vrijer, niet waar?</p>
<p>De vader antwoordde: gij zijt een engelachtig kind, en ik mag gaarne met u praten: maar wij moeten de vonken trachten uit te dooven eer er brand van kome; en daarom, Maria, zal ik u een oogenblik verlaten, want ik stel er prijs op, dat uwe moeder weêr in een goede luim is; huisselijke twist is zoo verdrietig. - Ik wenschte wel, zeide Maria, toen zij zich alleen in de kamer zag, dat moeder ook zoo vriendelijk en opgeruimd ware; ik zou haar nog veel meer beminnen. Hoe zal het gaan, als Willem hier komt; dat is mij te hoog. Ik ben toch nieuwsgierig naar hem; wij hebben dagelijks zoo veel over hem gesproken, en vader heeft zoo dikwijls harde woorden moeten hooren, omdat hij tegen den zin van moeder hem in huis wilde nemen. Mij zal hij niet mishandelen; waarom zoude hij? ik zal hem immers niet kwellen: maar hoe hij met moeder zal kunnen leven - doch bedrieg ik mij niet, daar komt oom van Beveren met zijn vrouw de stoep op; en wij krijgen Boudewijn op den koop toe. Als die groen wordt, zal ik toch de vrijheid nemen van eens hartelijk te lagchen. Wat zal onze neef een zot figuur maken! - Vader! vader! een onverwacht bezoek! riep zij, en vloog naar boven, om het eerst de tijding te brengen.</p>
<p>Gij hebt nu waarde Lezer! mijn eerste hoofdstuk doorgeworsteld; en zult zeker in u zelven zeggen: wat een laffe praat is het! waarom niet den bliksem uit de lucht gegrepen? opdat reeds de ingang van het
<pb n="11"/>
gebouw in volle vlam sta. Waarom niet geweldig de trompet geblazen? om overal rond te bazuinen, dat er verschrikkelijk gevochten zal worden. Buiten twijfel zou ik dit gedaan hebben, waarde Lezer; want ook ik kan de trompet blazen, en zonder mijn handen te branden, den bliksem grijpen: maar gij zoudt dan een boek gekregen hebben zonder inleiding, en hieraan is in onze eeuw geen gebrek. Wij mogen nu elkander geluk wenschen, dat wij onzen tijd niet verspild hebben met te blazen, of met ontijdig een vuurwerkje af te steken.</p>
</div></div>
<div type="chapter">
<head rend="h3">Tweede hoofdstuk.</head>
<p><hi rend="b">I</hi>k maak er geen geheim van, dat onder mijne helden en heldinnen, die ik allen naar het leven heb afgeteekend, Maria mijn lieveling is. Zij had iets, dat reeds op het eerste gezigt deed zeggen: dit meisje kan niet anders dan een goed meisje zijn. Zoo onschuldig, en zoo vrij van alle kunst en gemaaktheid; vrolijk en zedig tevens. Zulke vriendelijke, geestvolle oogen; zoo een zachte, innemende stem; en dan die gulle, liefelijke lach; die frissche rozen op de wangen, langs welke hare
<pb n="12"/>
glinsterende, goudgele lokken bevallig dartelden, en ongedwongen als zijzelve. Lezer! ik wenschte dat ook gij haar gezien haddet; want nu geef ik u van een uitstekend meisje een armzalig portret; en vervolg mijn verhaal niet zonder schaamte, dat mijne krachten zoo ontoereikend geweest zijn, en mijn penseel zoo grof.</p>
<p>Derhalve, nadat de gewone pligtplegingen gemaakt waren, werd door mijnheer van Beveren het gesprek aldus geopend:</p>
<p>Zuster, ik dacht waarlijk, dat gij met de koorts te bed waart; zoo lang hebt gij ons laten wachten; en waarachtig gij ziet er uit, alsof er van middag hier een flesch te veel is geledigd.</p>
<p>Mevrouw Hermstad antwoordde: als de wijn niet zoo schrikkelijk duur was, zou ik uit baloorigheid welligt daarin mijn troost zoeken.</p>
<p>Gij hebt toch geen verdriet, vroeg mevrouw van Beveren met de meeste bezorgdheid; dat zou mij van harte leed doen; zuster, zoo veel leed, alsof ik zelve het dragen moest.</p>
<p>Boudewijn merkte aan: wanneer tante verdriet heeft, moet zij genoegen tevens hebben; ik zeg dit niet, maar Plato; of, om juist te spreken, Socrates bij Plato. Gij begrijpt dit niet, en ik vergeef het u, dat gij mijn gezegde, of liever Plato's gezegde, niet begrijpt; zie hier de uitlegging:</p>
<p>Loop met uwe uitlegging naar den duivel! bromde van Beveren. - Daarvoor beware hem de Hemel, riep zijne vrouw met gevouwen handen; gij weet niet wat gij zegt, man; onze lieve Boudewijn naar den
<pb n="13"/>
duivel! Gij kunt dit niet gemeend hebben, van Beveren!</p>
<p>Ik heb het ook niet gemeend, antwoordde haarman.</p>
<p>Blijf dan maar Boudewijn, zeî Maria, en zend alleen uwe uitlegging.</p>
<p>Daartegen heb ik niets in te brengen, sprak mevrouw van Beveren, als mijn jongen maar hier blijft.</p>
<p>Ik ook niet, voegde van Beveren er bij, aan de uitlegging ligt ons weinig gelegen; en nu vragen wij het nogmaals: gij weet zuster! hoe wij altijd deel hebben genomen in uwen voorspoed, waarom mogen wij dan nu geen deel nemen in uw tegenspoed!</p>
<p>Ach, drong mevrouw van Beveren aan: wij willen dit zoo gaarne doen, als wij maar wisten wat de zwarigheid was.</p>
<p>Gij zijt beste menschen, sprak Hermstad, maar stelt u gerust, er is geen zwarigheid hoegenaamd.</p>
<p>Mijn geluk eindigt van daag, schreeuwde mevrouw Hermstad; die vertrouwende op hare bondgenooten tegen haar man een nieuwen aanval wilde wagen; mijn geluk eindigt van daag!</p>
<p>Daarvoor beware ons de Hemel! zeî mevrouw van Beveren in de grootste ontroering.</p>
<p>Mijn rust is voor altijd verloren, vervolgde mevrouw Hermstad.</p>
<p>Hermstad! wat is er dan gebeurd? vraagde van Beveren niet weinig verschrikt.</p>
<p>Volstrekt niets, zeî Hermstad zeer bedaard.</p>
<p>Wij worden doodarm! zuchtte mevrouw Hermstad.</p>
<pb n="14"/>
<p>Mevrouw van Beveren vloog op: eer dit gebeurt zullen wij onzen laatsten penning met u deelen; zoo lang ik geen gebrek heb, zullen mijne lieve broeder en zuster ook geen gebrek lijden. De goede Maria - ik moet er niet aan denken - de goede Maria - neen gebrek zult gij niet lijden, al moest ik voor u het brood uit mijn mond sparen, en langs de straten bedelen, al moest ik voor u sterven, ach, ik deed het; ik ben toch uw eenige zuster op aarde.</p>
<p>Hermstad zeide met aandoening: gij hebt een hart, dat goud waard is, en ik dank den hemel, dat gij mijne zuster zijt; de tranen kwamen bijkans in Maria's oogen, ook van Beveren was aangedaan: hetgeen mijne vrouw gezegd heeft, zeide hij in zijn gewone spreekmanier (die niet de uwe is), zeg ook ik; mijn wijf heeft best gesproken: wij moeten zamen ongelukkig zijn, en niet een van ons beiden. Maar het is toch een satansch werk, dat gij niet zeggen wilt, welk ongeluk u getroffen heeft. Spreekt, waarin kunnen wij helpen. Maria! zeg gij, wat is hier gebeurd? ik kan uit uwe moeder niet wijs worden.</p>
<p>Mijne uitlegging naar den duivel, gromde Boudewijn; de schoonste mythe, die ik ooit gelezen heb!</p>
<p>Maria wilde het woord opnemen, maar Boudewijn sprong op: ik wil en zal het zeggen: in den Phaedon leert Socrates: -</p>
<p>Als ge u niet stil houdt, sla ik u d'armen en beenen aan stuk, dreigde van Beveren.</p>
<p>Ach, lieve Boudewijn! mag Maria eerst spreken? vroeg zijne moeder.</p>
<pb n="15"/>
<p>Mevr. Hermstad wierp nogmaals olie in het vuur door te zeggen: zoo waar als ik leef, wij worden voor altijd ongelukkig.</p>
<p>Hermstad wilde antwoorden, doch Maria was hem voor; zij zeide: er is geen grooter ongeluk gebeurd, dan dat wij van nacht gerust geslapen, en van middag goed gegeten hebben: maar neen! ik mag u niet in ongerustheid laten, gij meent het te goed met mijne ouders, en ook met mij, niet waar? moeder is droevig, omdat Willem bij ons zal inwonen; maar gij weet zelve, beste oom en tante, dat vader hem zoo lief moet hebben als mij; ik heb er ook niets tegen, doch moeder denkt er niet zoo gunstig over.</p>
<p>Boudewijn gromde: is het anders niet? dit wisten wij reeds lang; moest daarom mijn uitlegging naar den duivel?</p>
<p>Ik heb het uwe vrouw reeds gezegd, zeî van Beveren, Hermstad! gij handelt hierin als een ezel.</p>
<p>Gij spreekt als Salomo, juichte mevr. Hermstad, bij wie de hoop aanwakkerde.</p>
<p>Van Beveren vervolgde: Willem is een deugniet; de zaak moet dus verkeerd uitkomen, of ik kan niet zien. - Broeder! maak u toch niet ongelukkig, voegde zijne vrouw er bij; ach, als ik dat moest beleven!</p>
<p>Het gebeurt zoo waar, als ik hier zit, schreeuwde mevrouw Hermstad; wij gaan het verderf in; het zou hard zijn, broeder en zuster, wanneer het buiten onze schuld geschiedde; maar nu mijn eigen man, in weerwil van uw wijzen raad, vrouw en
<pb n="16"/>
kind voor altijd ongelukkig maakt, zal ik zeker het besterven. Hij was anders zoo een verstandig mensch! Ach, aan mij zelve ligt weinig gelegen, maar mijne arme Maria! zij is zoo een goed kind; broeder en zuster, gij weet niet hoe goed zij is; en nu hield zij kwanswijs den zakdoek voor het gezigt, alsof zij in tranen wegzonk.</p>
<p>Gij handelt goddeloos, Hermstad, zeî van Beveren, hevig ontroerd; het is vervloekt slecht, ik had zoo iets niet van u gewacht.</p>
<p>Vader doet zijn pligt! riep hem Maria toe, doch in een bescheiden toon.</p>
<p>Ik zet u de kamer uit, dreigde mevr. Hermstad; zoo gij nog één woord spreekt, zet ik u de kamer uit.</p>
<p>Hermstad stond op, en zeide: nu zal ook ik de vrijheid nemen, van mede te spreken, indien mijne vrouw van zich zelve verkrijgen kan, een oogenblik te zwijgen; het is, geloof ik, niet te veel van haar gevraagd.</p>
<p>Mevr. Hermstad zag het gevaar, waarin zij verkeerde: wanneer hij aan het woord komt, dan is de zaak verloren, dacht zij, het eenige dat mij nog redden kan, is een tijdige afleiding; met dit inzigt zeide zij: gij hebt nu zelve gehoord, hoe uw broeder over de zaak denkt, en ik houd mij overtuigd, dat ook uwe zuster mij beklaagt in haar hart, alsof het ongeluk haar zelve aanging.</p>
<p>Ach, ik zou voor u op de knien willen vallen, antwoordde mevr. van Beveren, wanneer ik daardoor uwe vrouw en Maria redden kon.</p>
<p>Hoort gij wel, Hermstad, vervolgde zijne vrouw
<pb n="17"/>
met zegenvierende blikken; en de verstandige Boudewijn, die zooveel doorzigt heeft, hij geeft mij zeker ook gelijk, niet waar?</p>
<p>Willem moest naar den duivel loopen, en niet mijne uitlegging, hernam Boudewijn, niet weinig tevreden met den honig, die hem om den mond werd gesmeerd.</p>
<p>Om haar man nog meer van den weg af te brengen, zeî mevr. Hermstad: naar uwe uitlegging ben ik zeer nieuwsgierig, Boudewijn; gij zoudt ons allen ten hoogste verpligten, met dezelve in haar geheel mede te deelen; wij zijn nooit te oud om te leeren: zoo sprak zij, maar werd niet weinig te leur gesteld, toen de eigenzinnige Boudewijn antwoordde:</p>
<p>Ik verkies die nu niet te geven, tante.</p>
<p>Dan zult gij de mijne hebben, riep Hermstad haar toe, zij is van meer belang, vertrouw ik. Wat Willems grootvader voor mij gedaan heeft, weet gij zoo goed, als ik het weet, lieve zuster! ben ik daarvoor dankbaarheid verschuldigd? geen dankbaarheid, niet waar? nu de weldaad reeds genoten is, gelijk dit de gewoonte is in het dagelijksch leven.</p>
<p>Die zoo handelen zijn schelmen! riep van Beveren.</p>
<p>Dan moet ik anders handelen, vervolgde Hermstad, zoo gij wilt, dat uw broeder een eerlijk man blijft.</p>
<p>Hebbe ik veel genoten, dan ben ik groote dankbaarheid verschuldigd, en waren de weldaden, die ik ontvangen heb, gering, dan zij ook de dankbaarheid zoo groot niet; hebt gij hier iets tegen, broeder en zuster?</p>
<pb n="18"/>
<p>Gij hebt een satansch verstand, antwoordde van Beveren.</p>
<p>Nu zwijg ik, vervolgde Hermstad, van de onkosten, die mijn weldoener meer dan tien jaren voor mij gemaakt heeft; zij waren niet gering, broeder; maar moet ik ook de liefde vergeten, welke hij mij toedroeg, en de zorg, die hij voor mijn welzijn ten allen tijde zoo ongeveihsd aan den dag legde; moet ik ook vergeten, dat hij dikwijls mij zeide: ik houd zoo veel van u als van mijn eigen zoon: en nooit, van Beveren, heeft hij mij herinnerd, hoeveel hij voor mij gedaan had: maar dat alles moet ik vergeten, niet waar?</p>
<p>Gij moet Willem maar in huis nemen, riep mevr. van Beveren.</p>
<p>Of gij zijt een schurk, voegde haar man er bij.</p>
<p>Mag ik eerst uitspreken, vroeg Hermstad, en dan zullen wij onderzoeken, wat er gedaan moet worden: mijn weldoener is gestorven, daarmede is de schuld afbetaald, niet waar?</p>
<p>Dat is juist hetgeen ik zeg, zeî mevr. Hermstad; die dood is kan geene betaling aannemen: is het niet zoo, broeder?</p>
<p>Zoo zeker als twee en twee vier is, antwoordde van Beveren.</p>
<p>En zoo ik het tegendeel bewijs, wat zult gij dan zeggen, vroeg Hermstad.</p>
<p>Dat gij tooveren kunt, hernam van Beveren, maar het is te gek om over te spreken.</p>
<p>Mevr. van Beveren zeide: de zaak gaat boven mijn verstand; gij moet maar met mijn man praten.</p>
<pb n="19"/>
<p>Gij zult mij toegeven, begon Hermstad, dat er tusschen bloedverwanten een zekere betrekking is, tusschen broeder en zuster meen ik, moeder en zoon.</p>
<p>Ja, dat kan ik voelen aan mijn hart! riep onwillekeurig Mevr. van Beveren uit.</p>
<p><hi rend="sc">Hermstad</hi>. De eene wenscht dat het den anderen welga; en ook dan, wanneer hij gevoelt, dat zijn rol hier op aarde binnen weinige uren zal uitgespeeld wezen; als hij bij zijn sterfbed dezen uit vertwijfeling de handen ziet wringen, die hem op aarde het dierbaarste waren; en hoort, hoe zij zich zelve uit wanhoop op de borst slaan, alsof zij daardoor den dood zijn prooi konden ontrukken; wanneer hij met gebroken oogen gadeslaat, hoe zij telkens bevend komen zien, of het gevreesde oogenblik reeds daar is, dat de laatste adem, na welken zij geen vader, geen broeder meer zullen hebben -</p>
<p>Ik verlaat oogenblikkelijk uw huis, zoo ge aldus voortgaat, riep van Beveren.</p>
<p>Ik ben er koud van geworden, voegde zijne vrouw er bij, zoo naar hebt ge mij gemaakt. Ach, van Beveren, als gij daar zoo uitgestrekt op uw doodbed laagt, op het punt van den laatsten snik te geven, hoe zou ik wenschen, dat ik in uwe plaats ware, dat ik sterven konde voor mijn besten man.</p>
<p>Ik ben hier gekomen, snikte van Beveren, om genoegen te hebben, en gij laat mij schreijen als een kind; dat is niet welgedaan, Hermstad.</p>
<p>Hermstad vervolgde: Zoudt gij denken, dat dan ook de stervende niet de minste belangstelling voelde
<pb n="20"/>
voor degenen, die hem zoovele blijken gaven van hunne deelneming.</p>
<p>Dan ging hij de hel in, riep van Beveren, als ik iets te zeggen had.</p>
<p><hi rend="sc">Hermstad</hi>. Hij kan ze niet meer helpen, die van de aarde is weggenomen.</p>
<p>Voor zoo ver ik weet, niet, antwoordde van Beveren.</p>
<p><hi rend="sc">Hermstad</hi>. Maar als hij een vriend had, die hulp konde verleenen, hoe zou de stervende hem smeeken en bidden, voor zijne lieve naastbestaanden te zorgen, die hij weldra zou moeten overlaten aan hun treurig lot; de vriend zou het beloven, maar niet kunnen doen, en de reden daarvan hebt gij reeds gezegd, broeder.</p>
<p>Dat is een satansche leugen, hernam van Beveren, ik ben niet gek.</p>
<p>Gij hebt het gezegd oom, zeide Maria.</p>
<p><hi rend="sc">van Beveren</hi>. Ik roep mijn wijf tot getuige, dat ik er geen enkel woord van gezegd heb.</p>
<p>Neen, zoo slecht is mijn man niet, getuigde zijne vrouw zonder de minste zwarigheid.</p>
<p><hi rend="sc">Hermstad</hi>. Gij hebt het nog veel erger gemaakt; zie zelve: wanneer de stervende het niet aan een vriend vroeg, maar aan iemand, wiens weldoener hij was geweest, en zeide: ik heb voor u iets gedaan, gij zult dit mijnen naastbestaanden vergelden, voor wie ik zelve weldra niet meer zal kunnen zorgen; dan mogen wij dezen naastbestaanden zeggen, zoodra onze weldoener overleden is: uwen vader was ik dankbaarheid schuldig, zoo
<pb n="21"/>
lang hij leefde; maar nu hij dood is, kan ik niets meer voor hem doen, want den dooden eene schuld te betalen, is onmogelijk, zegt van Beveren.</p>
<p><hi rend="sc">Van Beveren</hi>. Ik geloof waarachtig, dat ik het gezegd heb; hoe ben ik dan zoo gek geweest?</p>
<p>Mijn man heeft het niet gemeend, getuigde mevrouw van Beveren.</p>
<p><hi rend="sc">Van Beveren</hi>. Waarachtig niet: maar Hermstad kan praten, als een bruggeman; ik zou mijnen pink willen missen, als ik zoo konde redeneren; hij heeft mij bijna in slaap gepraat; en dit is zeker de reden, waarom ik die gekheid gezegd heb.</p>
<p>Als een bruggeman, grijnsde Boudewijn.</p>
<p><hi rend="sc">Van Beveren</hi>. Als gij Willem niet in huis neemt, zet ik nooit weêr een voet over uwen drempel.</p>
<p>Mijn man heeft u bedrogen, riep mevrouw Hermstad, Willem was nog niet geboren, toen zijn grootvader stierf; deze heeft dus aan den lichtmis niet kunnen denken, laat staan iets voor hem vragen; maar Hermstad gaat altijd met streken om, en de reden is duidelijk; hij is advokaat geweest.</p>
<p>Moeten wij dan alleen dankbaar zijn, vroeg Hermstad met nadruk, wanneer dankbaarheid van ons gevraagd wordt, en welligt in stilte wenschen, dat niemand die van ons verlange. Ik zou denken, voor den braven is het een genoegen en zalig gevoel, wanneer hij zelve de gelegenheid vindt, die hem kennen doet als een dankbaar mensch. Het moet hem aangerekend worden als eene schande, zoo hij zijnen weldoener in de noodzakelijkheid brengt van te zeggen: nu kunt gij dankbaar zijn;
<pb n="22"/>
want die iets te leen heeft gekregen, moet zoo schielijk als hij kan, het terug geven, maar niet wachten tot hij gevraagd en gemaand wordt. De Hemel is mijn getuige: ik hadde het gedaan, al ware ik daarom niet verzocht geworden; maar het is mij gevraagd - door den zoon van mijn weldoener - op zijn sterfbed, van Beveren.</p>
<p>- Van Beveren was reeds in slaap gevallen.</p>
<p>Daarenboven, ik wil het, en daarmede is de zaak uit.</p>
<p>Dit heb ik vader nog nooit hooren zeggen, dacht Maria.</p>
<p>En ik wil het niet, schreeuwde mevr. Hermstad, ik zal den jongen turken, zooveel ik kan.</p>
<p>Schreeuw van Beveren niet wakker! vroeg hare zuster.</p>
<p>Ik zal zijn leven verbitteren, en het uwe niet minder.</p>
<p>Schreeuw van Beveren niet wakker! vroeg hare zuster.</p>
<p><hi rend="sc">Hermstad</hi>. Mijn leven moogt gij verbitteren, maar voor Willem zal ik zorgen, als voor u en Maria.</p>
<p>Wij zullen zien wie de baas is, schreeuwde mevr. Hermstad, meer en meer in drift.</p>
<p>Maak van Beveren niet wakker! smeekte hare zuster.</p>
<p><hi rend="sc">Hermstad</hi>. Gij moogt in alles uw zin volgen, maar in deze zaak niet.</p>
<p>Gij hebt hier niets te zeggen, riep mevr. Hermstad, ik bid u, haren man toe.</p>
<pb n="23"/>
<p>Ach, lieve vader en moeder, begon Maria, maar de driftige moeder viel haar dadelijk in de rede: en gij zult zwijgen, ik beveel het, nuf, dat gij zijt! en teffens gaf zij zoo een vervaarlijken slag op de tafel, dat onze van Beveren geheel verschrikt wakker werd, en, niet wetende wat er geschiedde, met beide handen naar de tafel greep.</p>
<p>Boudewijn lachte, dat men boven allen hem uithoorde; terwijl zijne moeder aan mevrouw Hermstad zeide:</p>
<p>Ik zou een dukaat hebben willen neêrleggen, als ge op de tafel niet zoo woest geslagen haddet: gij zijt immers niet verschrikt, van Beveren?</p>
<p>Deze wreef zich d'oogen uit, en vroeg geeuwende: is Willem reeds gekomen, dat er hier zoo een satansch leven is?</p>
<p>Oom en tante hebben rusie, juichte Boudewijn, terwijl Maria weende.</p>
<p>Intusschen had mevr. Hermstad in woede het gezelschap verlaten, gevolgd door haren man, die alles in het werk stelde, om haar tot bedaren te brengen; terwijl Maria zooveel zij konde de zaak zocht te verbloemen: het was slechts eene kleine woordenwisseling, zeide zij, die den leelijken naam van rusie niet verdiende.</p>
<p>Ik dacht, dat zij elkander zouden aangevlogen hebben, zoo kwaadaardig waren zij, drong Boudewijn aan.</p>
<p>Het is naar, zeî mevr. van Beveren, zoo iets bij te moeten wonen.</p>
<p>Ach, oom, het is zoo erg niet geweest, snikte Maria.</p>
<pb n="24"/>
<p>Wij zullen dadelijk weggaan, zeide haar oom; want van kijven houd ik niet; - de familie van Beveren stond op - zeg uwen ouders Maria! dat zij zich gek hebben aangesteld, en maak, dat zij hoe eerder hoe beter weêr vrienden worden: beter raad weet ik u niet te geven: gij moet niet schreijen, kind; dit verhelpt de zaak niet.</p>
<p>Als het tot vechten komt, zeî Boudewijn, dan kunt gij gerust bij ons komen invlugten, niet waar moeder?</p>
<p>Ach, zij zal zoo hartelijk ontvangen worden, hernam zijne moeder: zorg maar, Maria, dat de twist worde bijgelegd; want het is zoo ongelukkig, als er oneenigheid plaats grijpt tusschen man en vrouw.</p>
<p>En zoo namen zij van elkander afscheid, en ging ieder zijnen weg; Maria tot hare ouders; van Beveren vrij knorrig naar zijne woning, waar hij weldra wederom in slaap viel, en de geleden schade herstelde.</p>
</div>
<div type="chapter">
<pb n="25"/>
<head rend="h3">Derde hoofdstuk.</head>
<p><hi rend="b">D</hi>e vader van Willem van Bergen was een Amsterdammer van geboorte; van geloof een Christen, koopman van beroep, en een tijdgenoot van den bekenden Napoleon, die gedurende vele jaren een voordeeligen ruilhandel dreef van kruid tegen kruid, en lood tegen lood, doch eindigde met bankroet te spelen, en zich retireerde naar St. Helena<note n="(1)" place="foot">Waar het edelmoedige Albion hem doodmartelde, en hem toen uit Engeland een paleis zond, om daarin en prince te leven. Zoo schrijft de romanschrijver; de historicus zou zeggen: en zond hem uit Engeland een paleis, toen hij op het punt was van den adem uit te blazen.</note>. Napoleon gaf voor met Engeland te oorlogen voor de vrijheid van de negotie, en om deze te bevechten, moest, ik bid u, de negotie stilstaan. Gelijk men in den goeden ouden tijd heete ziekten wilde genezen, door de menschen onophoudelijk te laten purgeren, tot dat de patient in den grond, zoo men zeide, hersteld was, doch daarentegen zich dood purgeerde. Het gevolg daarvan was, dat de handel in die dagen bijna geheel stil stond, en zeer vele kooplieden in de grootste ongelegenheid kwamen. Dat was der Franschen bedrijf, merkte de wijsgeer aan, en geenszins de schuld des handels zelven; maar desniettegenstaande veroorzaakte dit bij vele kooplieden, en ook bij den vader van Willem, een
<pb n="26"/>
tegenzin in den handel. Hij wilde dus zijn zoon niet opleiden tot eene kostwinning, welke in die dagen naauwelijks droog brood opleverde, maar vond goed hem eene wetenschappelijke opvoeding te geven, zonder te bedenken, dat de wetenschappen bijzonder veel eer verschaffen, doch ook een bijzonder sober bestaan. Met dit inzigt vertrouwde hij deszelfs leiding aan den door en door geleerden van Voorne, rector der latijnsche scholen te Amsterdam.</p>
<p>&nbsp;</p>
<p>Wanneer ware vriendschap bij voorkeur wortel vat tusschen lieden, die elkander ongelijk zijn in aard en hoedanigheden, omdat de eene alsdan kan aanvullen hetgeen de andere verlangt, en in zich zelven niet vindt, dan moest er tusschen den rector van Voorne en Willem een band van vriendschap en wederzijdsche genegenheid aanwezig zijn geweest, die door geen snijdend, of brandend werktuig vernield kon worden. Maar deze stelling, welke wij, meen ik, bij Plato lezen, schijnt niet zoo waar te zijn als de volgende: hetzelfde te willen en hetzelfde niet te willen, dit alleen is echte vriendschap bij braven, zeide N.B. Catilina; en daar Willem nooit wilde hetgeen van Voorne wilde, en van Voorne altijd wilde dat Willem niet wilde, was er tusschen beiden een spanning, die eene vriendschap, als Catilina aanprees, onmogelijk maakte. Het langzame en deftige, dat van Voorne had in zijn spreken en loopen, hetgeen hem eigen was, als hij ging zitten en opstond,
<pb n="27"/>
dat aan den maaltijd zoowel als in de school, op het ziekbed, ja op het huwelijksbed van Voorne nooit verliet, deed den vurigen, vrolijken jongeling denken, dat de rector koud, verwaand en ongevoelig was. Wanneer hij eene zedeles had ontvangen, waarvan elk gezegde diep doordacht, elk woord, ja elke lettergreep als op de schaal gewogen was, zoodat ieder in zijne verrukking den ouden Romein meende te hooren, die door den soldaat van Brennus bij den baard werd getrokken; dan maakte Willem volstrekt geene zwarigheid hem te zeggen, dat de rector in vijf minuten had kunnen uitkramen, waartoe hem geen uur toereikend was geweest. Van Voorne was niet groot, doch daarom niet, zoo als Willem zeide, een lilliputter of kaboutermanneken. Ook had hij, indien wij de zaak naar billijkheid beoordeelen, niet geheel en al ongelijk, dat hij eene pruik droeg. Althans de gronden, welke hij zelve aanvoerde, ten einde zijn costuum te verdedigen, waren bij uitnemendheid geschikt, om de toehoorders zijner lange redevoering eenparig te doen uitroepen: van Voorne heeft gelijk, volkomen heeft hij gelijk. - Het rectoraat der latijnsche scholen, zeide hij dan, was in geenen deele eene zaak van zulk eene geaardheid, welke niet met eene paruik te vereenigen ware; fecerunt alii boni: indien er hier of daar een rector geweest zij, die met geen ander doel eene paruik droeg, dan om een ledig hoofd te dekken, was zijne geleerdheid te groot, om diergelijke lage kunstgrepen noodzakelijk te maken; en dat Willem kwaadaardig uitstrooide:
<pb n="28"/>
de rector heeft rood haar, steunde op geen grond hoegenaamd; althans hij wilde wel eens weten, waaruit Willem opgemaakt had, dat het hoofd der latijnsche school rood haar droeg; gesteld, dat het zoo ware; quod vehementer nego; bestond er toch voor u geene mogelijkheid, met gewapend of ongewapend oog door mijn pruik te zien, en alsdan rond te bazuinen:</p>
<p>‘Koning Midas heeft ezelsooren.’</p>
<p>Aan uwe wenkbraauwen zie ik het, juichte Willem.</p>
<p>Dit was een familie-kwaal, een morbus hereditarius.</p>
<p>Aan uwe bakkebaarden zie ik het, juichte weêr Willem.</p>
<p>Pro deum atque hominum fidem! indien ik geen vriend van uw vader ware!</p>
<p>Mijn vader heeft vrolijke vrienden, spotte Willem weêr.</p>
<p>De aandachtige lezer wete dan, dat van Voorne een langzaam, deftig mannetje was, met een pruik op het hoofd, en een bril op den neus. Ik voeg hierbij, dat hij vele zonderlinge gewoonten had, die men niet zoeken zou bij een man, zoo geleerd als onze rector was. Bij voorbeeld, hij zou nooit uitgaan, zonder een paraplui mede te nemen, welken hij niet, gelijk wij, alleen tegen den regen, maar ook tegen den wind, tegen de zon, ja zelfs tegen het stof gebruikte: zoodat men van Voorne nooit voorbij zag gaan, of de paraplui was opgezet; daarenboven had hij de zotheid, als het warm weêr was, zijn hoed op de punt te plaatsen. Hij
<pb n="29"/>
kon dit niet laten, zeide hij, zonder zich aan geweldige hoofdpijn (kephalalgie noemde hij het) bloot te stellen. Wanneer dan iemand van den fatsoenlijken stand hem zoo voorbij zag stappen, met zijne gewone deftigheid, werd er gelagchen, ja, maar daarmeê hield de zaak op; edoch de mindere klasse, en vooral de straatjongens, gingen veel verder. Zij maakten hem helaas! tot een voorwerp van onbetamelijken spot, en verstoutten zich niet zelden, den geleerden man met zand en slijk te werpen. Van Voorne verwaardigde zich meestal niet, dien moedwil ernstig te bestraffen: maar wanneer het gemeen op zijn hoed en paraplui een aanval wilde doen, hield hij stoutmoedig halt; en begon dan te spreken van plebs en faex populi, ja zelfs van quousque tandem abutere, Catilina, patientia nostra, en justum et tenacem propositi virum non civium ardor. Zoodat de helft der omstanders het voor eene uitgemaakte zaak hield, dat de oude heer krankzinnig, gek of kindsch was, en met de meeste menschenliefde namen zij dan de moeite, van gezamenlijk den armen man naar huis te vergezellen, die, zeiden zij, niet alleen langs s'heeren straten moest loopen. - Zoo had hij ook een zonderlinge liefde voor elk boek, dat een uittreksel was van een ander boek; in zijne bibliotheek wilde hij bijkans geen andere werken plaatsen. Hij had ook de fraaiste verzameling, die welligt ooit op aarde gevonden is. Niet alleen bezat hij al de libri in usum Delphini, die hij gewoon was Jezuiten-uittreksels te noemen; maar met oneindig
<pb n="30"/>
veel genoegen had hij al de regels, welke aan dezelve ontbraken, bijeenverzameld, en ze keurig netjes in schrijfboeken geschreven, die onder den naam <hi rend="i">in usum Voornii</hi> in zijne bibliotheek de beste plaats kregen. Van al de tijdschriften, en jaarboekjes, ja zelfs van de beste dagbladen, bezat hij uittreksels. Hij had daartoe, zeide hij, bijna veertig jaren besteed, en was nu in zijnen ouderdom nog dagelijks bezig, met uittreksels te maken van zijne uittreksels. Als hij daarover met Willem in gesprek kwam, geraakte hij geheel in vuur. De grootste man, die ooit geleefd had, was Freinshemius, zeide hij.</p>
<p>Freinshemius? rector!</p>
<p>Ja Willem, Freinshemius; die heeft iets gedaan, waarvan in de geschiedenis der letterkunde geen voorbeeld is.</p>
<p>Geen voorbeeld, rector?</p>
<p>Ja Willem, geen voorbeeld, noch bij de ouden, noch bij de dii minorum gentium, de lateren meen ik. Het is iets, dat mijn verstand te boven gaat.</p>
<p>Uw verstand? Rector!</p>
<p>Als men het niet verklare uit het vers: est deus in nobis, kan Freinshemius niet gedaan hebben hetgeen hij gedaan heeft. Zie zelve: wij geleerden zijn het daarin eens, dat er geen moeijelijker zaak is, dan een uittreksel te maken; epitomiseren noemen wij het; evenwel velen hebben het gedaan; de eene slordig, de andere laudabiliter, en allen hebben een boek gehad, waaruit zij hun uittreksel namen: maar Freinshemius heeft ons de verlo-<pb n="31"/>rene boeken van Livius, die hij nooit gezien en nooit gelezen had, uit de overgeblevene epitomae terug gegeven; en dit noem ik iets, hetgeen ons menschelijk verstand te boven gaat. Ik neem aan, van welk boek gij ook wilt, een uittreksel te maken, dat veel grooter is dan het boek zelve; maar al dreigde men mij met relegatio en deportatio, ik zou zeggen: verban mij voor eeuwig, verkoop mij als slaaf, hetgeen Freinshemius gedaan heeft, kan van Voorne niet doen. Ook gaf hij dikwijls zijne spijt te kennen, dat hij niet vijf en twintig jaren jonger was. Ik heb mijne studien dus verdeeld, zeide hij, dat ik eerst een begin maakte met de epitomae, om vervolgens over te gaan tot de supplementa, welke op vele werken reeds geschreven zijn, op andere nog te schrijven; om zoo, zeer geleidelijk, te eindigen met de werken zelve, waarvan wij epitomae en supplementa bezitten: edoch ars longa, vita brevis est, en dit is de ware reden, waarom ik in mijne klimmende jaren nog steeds aan de epitomae mijnen besten tijd moet geven; maar zoo ik vijf lustra's jonger ware, zou ik zeer zeker de kans hebben, van in de supplementa mijne dagen te eindigen. - Zoo leerde hij eens: maak eerst uit alle werken uittreksels, Willem! en wanneer deze in de beste orde zijn, schrijf dan bijvoegsels, uit dezelfde werken te ontleenen; voeg dan uwe bijvoegsels en uittreksels te zamen, dan hebt gij nagenoeg het werk weêr, zoo als het oorspronkelijk was. Dit is de koninklijke weg om een groot man te worden!</p>
<pb n="32"/>
<p>Maar hetgeen vooral van Voorne tot zulk een zonderling mensch maakte, was: dat hij bij een schrijver van gezag niets lezen kon, of hij moest het dadelijk navolgen.</p>
    <p>Uit Euripides heb ik geleerd, dat men de vrouwen haten moet, zeide hij, en haatte ze. Omdat Demosthenes veeltijds water dronk, gaf hij ook Willem niet dan water te drinken; zoo wordt gij een Demosthenes, jongen! ἄριστον μὲν ὓδωρ, schrijft Pindarus. Hij las eens op een avond, dat de Ichthyophagen alleen visch aten; geen ander eten komt er voortaan in mijn huis; van heden af zijn wij Ichthyophagen! Gelukkig las hij in de volgende week eene verhandeling over de Brachmanen, toen zeide hij weêr: het eten van visch is hier afgeschaft, en vleesch krijgt gij ook niet, Willem. Zoo kwam hij eens op het examen met een degen op zijde; en toen de Curatoren de reden wilden weten van deze gewapende houding, antwoordde hij met een zekere vertrouwelijkheid: de Celten behandelen hunne staatszaken gewapend. En toch was van Voorne in die dagen overal bekend voor een geleerd mensch, die geheel en al leefde voor zijn vak; en inderdaad hij nam zelden een uitspanning, of het moest een feestdag wezen, dien hij genoegelijk doorbragt met te lezen in Scaliger, de emendatione temporum. Als ik daarvan een epitome vervaardigd heb (zeide hij), is mijn fortuin gemaakt, en mijn naam onsterfelijk; dan zal Gerardus Voornius bij de nakomelingen en hunne kinderen altijd in éénen adem genoemd worden met Josephus
<pb n="33"/>
Scaliger: en hij was na Scaliger de eenige man in Europa, die van het begin tot het einde (bladz. 943) den foliant uitgelezen heeft - zonder in slaap te vallen. - Wij moeten er nog bijvoegen, dat van Voorne een groot vriend was van onzen van Beveren, wiens vader met den rector op dezelfde school geweest was, en ook later de oude vriendschap ijverig had onderhouden, welke van den vader tot den zoon was overgegaan. Het was ook van Beveren, die den rector als den bekwaamsten man aangeprezen had, om Willem te onderwijzen. Vijf jaren was deze bij hem in huis geweest, en van den dag zijner komst bestond er tusschen beiden een edele wedstrijd: den rector was het te doen, om zijn gezag te behouden; Willem daarentegen besteedde al zijn talent, om zijne vrijheid te doen eerbiedigen. De rector maakte gebruik van alle de straffen, die zijn genie wist uit te denken, ten einde de publieke orde in zijn rijk te handhaven. Hij begon met boeten; Willem betaalde ze, want aan het geld was hij zeer weinig gehecht, en, zeide hij, eigenlijk beboet de rector niet mij, maar mijn' vader, met wiens geld de boeten betaald worden.</p>
<p>Intusschen ging de rector zoo ijverig op dezen weg voort, dat Willem weldra in de noodzakelijkheid was van te verklaren: ik betaal geen duit meer, omdat ik geen duit meer heb. Geen zwarigheid! antwoordde van Voorne: ik schrijf de boeten op de rekening van uwen vader, met het vers van Virgilius:</p>
<p>‘Discite justitiam moniti, et non temnere divos.’
<pb n="34"/>
Willem had er volstrekt niets tegen, en alles ging wel, tot dat zijn vader, niet zonder te verschrikken, de rekening inzag; 48 guldens voor boeten! zeide hij, en dat in drie maanden, ik ga oogenblikkelijk naar van Voorne. Hij verklaarde daar, dat de handelwijze des rectors zijne verontwaardiging grootelijks had opgewekt; zoo iets was zonder voorbeeld; hij begon te spreken van afzetterij, en eindigde met kort en goed te zeggen: ik betaal er geen sou van.</p>
<p>De rector daarentegen zeide: het was veel te weinig, en zoo hij Willem behandeld had, als een Romeinsch Praetor dit gedaan zoude hebben, moest gij op zijn minst een half talent betalen; maar om een bewijs te geven van mijne gematigdheid, scheld ik u alles kwijt, mits gij dertig guldens betalet.</p>
<p>Geen penning! riep van Bergen.</p>
<p>Dan moet van Beveren betalen, antwoordde de rector, die heeft Willem gerecommandeerd.</p>
<p>Dat is zijne zaak, hernam van Bergen, terwijl hij het huis uitging, maar ik betaal geen duit.</p>
<p>Van Voorne liep dadelijk naar zijn studeervertrek, en schreef van Beveren eenen latijnschen brief, waarvan deze natuurlijk niets begreep, maar denzelven aan den leermeester van Boudewijn deed ter hand stellen, met het verzoek, om daarvan eene vertaling te bezorgen, welke hij ook nog denzelfden dag ontving, met dit briefje:</p>
<p>‘WelEdele Heer!</p>
<p>De latijnsche brief, dien Boudewijn mij heden gegeven heeft, met het verzoek om denzelven voor u te
<pb n="35"/>
vertalen, is waarschijnlijk door een student geschreven, die er een eer in stelt, om de rustige burgers met guitenstreken te plagen; of hij moest u gezonden wezen door iemand, wiens geleerdheid het gezond verstand op de vlugt heeft gejaagd, gelijk wij dit helaas! bij vele geleerden dagelijks waarnemen. Ik heb het echter mijn pligt gerekend, aan uw verzoek te voldoen, en zend u dus hiernevens de vertaling, zoo woordelijk, als ik die vervaardigen konde. Zijt verzekerd enz.’</p>
<p>(Vertaling.)</p>
<p>‘Gerardus van Voorne zendt zijnen vriend Frederik van Beveren zeer veel heilwenschen.</p>
<p>Dat door uwe aanbeveling Willem van Bergen aan mijne zorg toevertrouwd is, weten alle jongens en meisjes. Gij hebt u derhalve voor dien jongeling als borg gesteld, behoudens uw regt van excussio, en het beneficium, door Keizer Hadrianus aan fidejussores verleend. Gezegde jongeling is in de laatste drie maanden zeer ondeugend geweest, zoodat ik, om zijne baldadigheid te stuiten, het noodig geoordeeld heb, hem eene boete op te leggen van ƒ48. Van deze gelden wil zijn vader geen duit, geen sou, geen penning betalen, en hij zelve is reeds lang bankroet (non est solvendo), waardoor ik in de noodzakelijkheid gekomen ben, u als borg voor den Praetor te roepen, en u bij deze kennis te geven van mijn vast en onveranderlijk besluit, om het geschil des noods voor den Consul en Romeinschen raad te brengen, zoo de Praetor zich veroorloofde, u eene exceptio te geven.</p>
<pb n="36"/>
<p>Ps. Wanneer gij ƒ30 zendt, zal ik mij tevreden houden (de wereld ga te gronde! maar regt moet er wezen).</p>
<p>Van Beveren zag dadelijk, dat de zaak ernst was: ik ben een aartsvijand, zeide hij, terwijl hij de ƒ30 uit zijne secretaire nam, van alle processen, en liever verlies ik ƒ30, dan een vriend als van Voorne is. Evenwel hij verzocht in zijnen brief, die bij uitstek vriendelijk was, om Willem voortaan op eene andere wijze te straffen, wanneer de rector zoo ongelukkig ware, hem eene straf te moeten opleggen. - Uit vriendschap voor van Beveren, zeî de rector, terwijl hij met de meeste oplettendheid het geld natelde, wil ik gaarne een nieuw crimineel wetboek invoeren; en in het vervolg zij de straf: incarceratio, kamerarrest. Hij had ook naauwelijks het geld weggedragen, of hij stapte dadelijk naar Willem, om hem te zeggen, dat hij kamerarrest had. - En waarom? vroeg Willem.</p>
    <p>Op verzoek van uw oom van Beveren, en op bevel van uwen rector. Hoc volo, sic jubeo, sit pro ratione voluntas. Βάσκ᾽ ἴθι, οὖλε ῎Ονειρε!</p>
<p>Willem ging lagchende naar boven, doch daar de deur niet gesloten werd, maakte hij volstrekt geen zwarigheid, om weêr dadelijk naar beneden te gaan, en wilde ook de straf van kamerarrest zeer gaarne lijden, tot dat de rector goedvond, hem arrest te geven met gesloten deuren.</p>
<p>Dat verandert de zaak, zeide hij, zal ik mij laten opsluiten, alsof ik een straatroover en vagabond
<pb n="37"/>
was! dit is iets, hetgeen de zwakke krachten van Willem van Bergen te boven gaat. Ik zie nog eer kans, deze deur te verbrijzelen; - en met een gaf hij zoo een geweldigen trap, dat de deur open sprong - dan de rol van een gevangenen te spelen, al woonde ik ook in een paleis. Dan moet roodbaard een andere gevangenis laten bouwen.</p>
<p>Die heb ik reeds, grijnsde de rector, wien het gekraak der deur derwaarts gevoerd had; gij zult naar de lautumiae, schandvlek; ik geef u 24 uren kelder-arrest.</p>
<p>Maar van Voorne vreesde toch, dat Willem zich niet onderwerpen zoude aan deze harde straf: hij bedroog zich hierin volkomen, want de veroordeelde nam dadelijk de houding aan van te zwichten voor de noodzakelijkheid. Ik zal gaan, zeide hij, maar dit zeg u, rector! gij ziet mij niet levend weder. Zoo als ik deze deur verbrijzeld heb, zal ik mijn hoofd tegen den muur verbrijzelen; en gij, mensch zonder barmhartigheid! moogt u zelven verantwoorden bij hemel en aarde.</p>
<p>Speel den rhetor in den kelder, antwoordde van Voorne, en volg mij oogenblikkelijk!</p>
<p>Willem volgde, naar het scheen, zoo mak als een schaap, en zoo kwamen zij voor de poort der onderaardsche gevangenis. Deze deur zult gij niet opentrappen, grijnsde van Voorne, terwijl hij bezig was met den kerker te ontsluiten. Willem maakte een geluid als iemand die weende. Intusschen bood de poort aan den ouden, zwakken man eenigen wederstand. Zij was zwaar van zich
<pb n="38"/>
zelve, en zwaar door de grendels en veelvuldige spijkers, welke over de geheele oppervlakte ingeslagen waren, om ze nog sterker te maken.</p>
<p>Ik ben een dwaas, snikte Willem, dat ik u help, om mijn eigen gevangenis te openen, maar welligt zal deze nederige dienstvaardigheid uw wreed hart tot meêlijden stemmen; (de grendels weken) welligt zult gij nog naar de stem der menschelijkheid hooren; (de poort ging open met een knarsend geluid) en de vlugge Willem drong met zijne breede schouders en sterke zijden den goeden rector den kelder in, welken hij onder een luid vreugdegejuich, alsof hij een heldendaad verrigt had, meêdoogenloos toegrendelde.</p>
<p>In de eerste uren werd van Voorne niet gemist, maar toen de schooltijd daar was, en de rector nergens gevonden kon worden, maakten de schoolgezellen (en vooral Willem) zich meer en meer ongerust. Het werd bij allen eene uitgemaakte zaak, dat de geleerde man verongelukt was: sommigen dachten, hij is verdronken; anderen, hij heeft op weg een aanval van beroerte gekregen; zelfs de conrector en praeceptoren hielden de zaak voor zeer bedenkelijk, en begrepen, dat zij in deze omstandigheid geen school konden houden. Weldra kwam de vraag op, of zij niet onverwijld den Curatoren van het voorval kennis moesten geven (Willem ging dadelijk het vertrek uit), vooral de conrector, die reeds in zich zelven den nieuwen rector zag, vond zulks zeer wijs en pligtmatig; hij zeide, of liever, hij wilde iets zeggen, want juist op
<pb n="39"/>
    dit oogenblik kwam Willem met deze woorden de school in: ik meen iets gehoord te hebben, dat veel geleek naar een zucht. - Het is onmogelijk, riep de conrector. - Ik verbeeldde mij, dat het een zucht was, vervolgde Willem, maar, ik wil het niet ontveinzen, ik ben dadelijk op de vlugt gegaan; het was, alsof het geluid uit den kelder kwam. Dadelijk ging de conrector, met de praeceptoren en leerlingen, in diepe stilte de school uit, de trappen af, en zij kwamen eindelijk aan den kelder, welke onder den grond, op eenen afgelegen hoek van het schoolgebouw, te vinden was, en waaraan geen van allen in den schrik en ontsteltenis gedacht had. De grendels vlogen van de deur; en eer zij zelven er in waren, was de rector reeds den kelder uit. Waar is de schobbejak? in crucem tollatur! zijn ligchaam zij eene prooi van honden en roofvogels! En nu volgden 20 à 30 grieksche scheldwoorden: Κυνὸς ὄμματ᾽ ἔχων, κατάρατε, παρθενοπῖπα enz. enz.; zoodat de omstanders, die van het geheele geval alleen wisten, dat de rector uit den kelder gekomen was, eenparig dachten, hij heeft daar zeker te veel wijn gedronken; maar zoodra van Voorne, met behulp der latijnsche, grieksche en hollandsche taal, Willems insubordinatie kenbaar gemaakt had, deed de woedende conrector het voorstel, om den deugniet met vereenigde krachten den kelder in te smijten, die hem (verklapte hij zich) zoo een gemeene poets gespeeld had. - Nu heb ik de straf, welke mij wordt opgelegd, verdiend, zeide Willem, en ben dus volko-<pb n="40"/>men bereid om het hol in te gaan, mits vrijwillig, want, vervolgde hij onverschrokken, Willem van Bergen laat zich niet smijten, heeren! - O mihi praeteritos referat si Juppiter annos! bromde van Voorne, ik zou den jongen in stukken slaan. - Gij zult mij wel wakker maken (vroeg Willem), wanneer ik in slaap ben gevallen, en zoo stapte hij vrolijk den kelder in. Rector, conrector en praeceptoren maakten den meest mogelijken spoed, om de deur met beide de grendels te sluiten.</p>
<p>En nu trachtte Willem, zoo veel hij konde, zich in dat donker hol te orienteren. Ik voel niets dan steen, zeide hij, overal rondtastende; ik wist wel, dat de rector een schrielen kelder had, maar zoo armzalig - Sakkerdeboeren! riep hij, daar heb ik een wijnrak - ik ben te gaauw geweest, vervolgde hij, zijnen misslag bespeurende, een wijnrak is het juist niet, maar, ik wil er mijn hoofd onder verwedden, indien ik deze latten weet door te breken, dan kom ik in den wijnkelder van den zeer geleerden heer Gerardus Voornius, rector der latijnsche scholen te Amsterdam. Die latten zijn zoo sterk als balken, maar de ondergeteekende is ook niet zwak (krak! krak! krak!); dit is er ten minste één. Die tweede is toch niet van ijzer! zeide hij, de gebroken lat loswringende, en het end tusschen de twee volgende instekende (krak! krak! krak!); tegen zoo een hefboom is ook niets bestand; nu de derde, en dan stapt Willem van Bergen den hemel in. Ten minste het gelukte Willem in den wijnkelder te stappen. - Om van twee kwaden het
<pb n="41"/>
minste te kiezen, zou ik liever een vos in mijn hoenderhok wenschen, dan zoo een lustigen klant bij mijn dierbaren wijn. Ook was de verwoesting vreesselijk, die de onbesuisde jongeling aanregtte. In den donker kan niemand zien, gromde hij, terwijl er reeds dadelijk op den steenen vloer eene flesch aan stukken viel. Deze flesschen zijn lang, zeer lang, zeker rijnwijn; die is immers veel te sterk voor den ouden man; hij zou zich daaraan den dood drinken, vervolgde hij, de kurk induwende; ik maak er waarlijk eene gewetenszaak van, indien ik er minder van uitdrink dan mij mogelijk is; en zoo zette hij de volle flesch aan zijn mond. Een goed wijntje, zeî hij, toen de eene helft uitgedronken was, er is veel geur, er is veel pit in, en hij dronk vervolgens de andere helft uit. Sakkerloot! daar heeft Willem vergeten op des rectors gezondheid te drinken; enfin wij kunnen dit even goed met eene tweede flesch doen: en hij was inderdaad zoo goddeloos, dat hij nog een andere flesch bij den hals greep. Onder het drinken van welke hij zeer vrolijk begon te worden, ja zelfs te zingen:</p>
<q rend="bq">Iövivat, iövivat, rectoris sanitas!</q>
<p>Ik heb aan de Akademie groote wijndrinkers gekend, en de eer genoten, van met hunne bijzondere vriendschap vereerd te worden, waarvoor ik hun bij deze mijn hartelijken dank betuig. Ik was een boezemvriend van den jongen Baron von Ellenstein; als men dezen bij een flesch zette, bleef
<pb n="42"/>
die altijd vol, het was niet de moeite waard, zeide hij, daarvoor zijn mond te openen; maar zat hij bij een half anker of zoo, dan kon de wijnkooper den volgenden dag gerust om ledige flesschen zenden; en dan de graaf van Torenbrink, die zoo veel flesschen uitgedronken, en zoo weinig boeken uitgelezen had! wiens spreekwoord was: men moet door de eene flesch de andere uitdrijven, alsof het een spijker was; en Rosbeck, die geen leêge, of Canterberg, die geen volle glazen dulden kon; Batendorp, die nooit voor drieën naar bed ging, en Broekstein, die voor drieën nooit opstond; deze allen heb ik gekend, en meer andere sieraden der Akademie, die van al de wijnkoopers het beste kochten, en zeer onpartijdig geen' van allen betaalden; ook weet ik zelve zeer goed Cantemerle te onderscheiden van Chateau Duranteau des trois moulins; en zeg dus met eenige kennis van zaken: hetgeen Willem van Bergen in des rectors kelder uitdronk, of verloren deed gaan, zou voor een fatsoenlijke studentenpartij meer dan toereikend geweest zijn. Den grond had hij bezaaid met gebroken glas: want de flesch die ledig, ja dikwijls niet half ledig was, smeet hij tegen den vloer, om, zeide hij, geen tijd te verliezen. Ook was er een geur van wijn door den geheelen kelder verspreid, alsof er een okshoofd gesprongen was. Eindelijk zag Willem zelve de onmogelijkheid in, van langer op zijne voeten staande te blijven. Daar is mijn rustbed, zeî hij, en ging, zoo lang als hij was, boven op het wijnrak liggen, doch zonk weldra in een
<pb n="43"/>
diepen slaap. Dat hij daar lang, zeer lang geslapen hebbe, laat zich denken, zonder dat ik het zegge. Hij had ook overvloedig den tijd; want des rectors vast besluit was: de schandvlek moet voorbeeldeloos gestraft worden.</p>
    <p>Toen hij eindelijk wakker werd, begreep hij in den beginne niets van zijnen toestand, en had wel een half uur van noode, eer hij zich herinneren kon, hetgeen met hem voorgevallen was. Ik moet mij restaureren, dacht hij, van het wijnrak klauterende, en greep dadelijk de eerste flesch, die hij vinden konde; maar naauwelijks had hij deze aan den mond gezet, of hij hoorde, dat de deur geopend werd. Hij haastte zich dus nog een goede teug te nemen, ja hield niet op, dan toen de rector, en een zijner leerlingen (die bijstand had verleend, om den kelder te openen) met eene lantaren in de hand voor hem stonden. Wat zie ik! schreeuwde van Voorne geheel in woede, οἰνοβαρὲς! ὄνειδος ᾽Αχαιρῶν! daar heeft hij, zoo waar ik leef, mijn nectar vernield; δημοβόρος Βασιλἐὺς! - Het welvaren van dezen huize, dat moet er gedronken zijn! zong Willem nog half beschonken, terwijl hij den rector bij de hand nam, om, nota bene! met hem te dansen.</p>
<p>Geef hier de flesch! brulde van Voorne, en rukte die uit zijne hand; bij mijne ziel en zaligheid! hij heeft mijn besten hermitage uitgedronken.</p>
<p>Op uwe gezondheid, lieve, aardige rector! in sanitatem rectoris bibas!</p>
<p>Van Beveren zal het betalen; zoo waar als ik
<pb n="44"/>
Gerardus Voornius heet, van Beveren zal het betalen: het was Falerner, dien ik twintig jaren bewaard had, en die nu op eenmaal verzwolgen is door een Charybdis, door een Scylla van de gemeenste soort. Gij zult dadelijk mijn kelder uit! Ik verniel u, zoo ge ooit weêr een voet in mijn kelder zet.</p>
<p>Niet meer naar de lautumiae? vroeg Willem, terwijl hij met de grootste moeite, en niet zonder gevaar uit den kelder zeilde. - Nu zal ik u doodhongeren, zeî de rector den volgenden dag; dit is het laatste middel, dat mij nog overblijft. Hij gaf hem ook letterlijk niets meer te eten; maar Willem, die van zijne medeleerlingen de ziel en het leven was, en van allen als op de handen gedragen werd, kreeg natuurlijk nu van hen veel meer, dan hem anders van den karigen rector toegewogen werd; en vond dus deze wijze van iemand dood te hongeren niet onaardig. Het was toen, dat van Voorne, zoo wel aan Willems vader, als aan van Beveren, dien geleerden brief zond, waarin hij zijn stelsel van opvoeding zoo uitnemend heeft ontwikkeld, doch waarvan de droevige slotsom was: mijn genie, geleerdheid en ondervinding zijn gezamenlijk niet toereikend, om van Willem iets goeds te maken; want die de fames canina doorgestaan heeft, is voor geene verbetering vatbaar. Echter gaf de rector ook bij deze gelegenheid een sterk bewijs, dat hij een stipt eerlijk man was: ik wil het geld van uw vader niet onverdiend inoogsten, zeide hij, en daarom zal ik voortaan mijn tijd en moeite
<pb n="45"/>
zorgvuldig besteden, om u te plagen, zoo veel als ik kan. Hij heeft woord gehouden, de brave man, tot den dag van Willems vertrek; geen wonder derhalve, dat deze met bijzonder veel genoegen van den rector het laatste afscheid nam; doch daarmede begint het volgende hoofdstuk.</p>
</div>
<div type="chapter">
<head rend="h3">Vierde hoofdstuk.</head>
<p><hi rend="b">G</hi>ij zijt vijf jaren bij mij in huis geweest, begon van Voorne.</p>
<p>‘Helaas, rector!’</p>
<p>Ik herinner u de weldaden niet, welke gij vijf jaren bij mij genoten hebt; gij weet ze zelve, vertrouw ik.</p>
<p>‘Allen, rector!’</p>
<p>Gij gaat nu naar de Akademie, weet gij wel wat de Akademie is?</p>
<p>‘Zoo geleerd ben ik niet, rector!’</p>
<p>Een hollend paard, Willem, waarop de studenten rijden; edoch die de ars equitationis verstaan, hollen niet langer dan een paar jaren, want zij maken zich langzamerhand meester van den teugel,
<pb n="46"/>
en rijden dan met een bedaard gezigt, alsof zij nooit gehold hadden, naar de plaats hunner bestemming: op dat paard, Willem, zult gij eerlang zitten, maar hollen, tot dat ge den hals breekt; gij zijt de man niet, om den Bucephalus te berijden.</p>
<p>‘Dan heeft zeker de rector ook gehold?’ vroeg Willem.</p>
<p>De rector verwaardigde zich niet, om deze vraag te beantwoorden, en vervolgde: ik heb u de ars equitationis willen leeren, sed oleum et operam perdidi; maar dan zult gij aan Gerardus Voornius denken, wanneer gij reeds den hals hebt gebroken; en nog roep ik u toe: zit regt te paard! houd de teugels zoo strak als gij kunt! gebruik nooit geen sterken drank, en wijn, modice; want het is geen paard voor zuipers en dronkaards.</p>
<p>‘Het wijndrinken heb ik bij u niet geleerd,’ hernam Willem, ‘of het moest geweest zijn in de lautumiae.’</p>
<p>En zoo gij op weg eene Sirene ziet (vervolgde de rector), weet ik geen beter raad te geven, dan dat gij het paard tusschen de ooren kijkt, en niet de dame, of gij loopt het grootste gevaar - ‘Van een zandruiter te worden,’ viel Willem in.</p>
<p>Denk ook niet, dat allen, die met u te paard zitten, uwe vrienden zijn; er scheelt veel aan; niet weinigen zullen hun best doen, om u uit den zadel te ligten, of de teugels uit uwe handen te rukken; maar blijf houw en getrouw aan de goede rijders, en houd ze met beide handen vast; dit is het beste middel, jongeling, om de stijgbeugels
<pb n="47"/>
niet kwijt te raken; multi sunt thyrsigeri, pauci Bacchi.</p>
<p>‘Ik zal mij bij de Bacchi houden,’ beloofde Willem.</p>
<p>Eindelijk, maak werk van uwe studie.</p>
<p>‘Dan breek ik den hals, zeî Willem, ik kan op zoo een kwaden knol niet studeren.’</p>
<p>De rector dacht wel vijf minuten, hoe hij zijne fraaije vergelijking redden konde; maar al zijn genie en geleerdheid waren hiertoe niet toereikend. Hij blies dus den aftogt, en alleen om dezen te dekken, vroeg hij Willem, die op de zotte vergelijking eene reeks van aanvallen wilde doen: vertrekt gij naar <hi rend="i">Leijden</hi> te land, of te water?</p>
<p>‘Als gij er niets tegen hebt, ga ik met de schuit, rector; dit wint geld uit, en ik heb daarvoor nog eene andere reden.’</p>
<p>Die ik vraag, hernam de rector.</p>
<p>‘Ik maak mij op de diligence wat bang, want zij rijden zoo razend wild, dat men elk oogenblik een ongeluk denkt te krijgen. En wat zou er dan worden van uwe voorspelling: gij zult op het Akademiepaard den hals breken? daarom ga ik met de schuit, rector.’</p>
<p>Gij zult met de diligence gaan! anders geef ik geen reisgeld. En terwijl de blijdschap op zijn gelaat schitterde, dat Willems reisplan als een kaartenhuis in elkander gevallen was, gelijk even te voren zijne dwaze vergelijking, riep hij den knecht (die, nota bene, reeds te voren aan het kantoor der diligence voor Willem een loodje ge-<pb n="48"/>nomen had), en beval hem, hetzelve uit zijn studeerkamer te halen.</p>
<p>‘Gij hebt genoegen, als gij mij kunt plagen, spotte Willem; ik zie het wel, uwe begeerte is, om mij in doodsangst te brengen, maar zoo ik een ongeluk krijg’ -</p>
<p>Gij zoudt u daaraan blootstellen, viel hem de rector in de rede, zoo gij te water gingt. Er is geen gevaarlijker wijs van te reizen, dan met een trekschuit; het vermoordt de menschen, eer zij geboren zijn. Gij kunt dit niet begrijpen, jongeling, maar zoo ge ooit bekend wordt met de brieven van Horatius, dan zult gij mijne meening volkomen verstaan. En voor de schuit, waarin Flaccus een plaatsje had genomen, liep slechts een ezel, maar toch heeft hij, mijns inziens, alleen aan het varen zijn ongeluk te danken gehad, en niet aan die weêrbarstige ezelin.</p>
<p>Welk ongeluk? zou Willem gevraagd hebben, toen juist het loodje werd binnen gebragt, zoo als de rector bevolen had. Deze gaf het Willem, met een gulden reisgeld, en ging vervolgens de kamer uit met deze vriendelijke woorden: ik ga den hemel danken, dat gij mijn huis verlaat; ‘en ik ga naar de diligence,’ zeî Willem, de voordeur uitdansende.</p>
<p>Toen hij in de vrije lucht was gekomen, zag hij nog eenmaal met een half lagchend, half toornig gelaat naar zijne gevangenis, en kwam weldra op de plaats, waar de diligence zou afrijden. De paarden stonden reeds voor het rijtuig in eene ge-<pb n="49"/>duldige houding, terwijl twee reizigers heen en weêr liepen met al de teekenen der verveling op het aangezigt. O, dat wachten, klaagde een jood, niet zonder te geeuwen, o, dat wachten is zoo verdrietig! Niet voor den dief, die op het punt is van gehangen te worden, zeî Willem, die juist inkwam.</p>
<p>Maar des te meer, hernam een jong officier, voor den krijgsman, die tegenover den vijand op het slagveld staat, en brandt van begeerte, dat de aanval geblazen worde.</p>
<p>In oorlogstijden is er wat te verdienen, zeî de Israëliet.</p>
<p>Eindelijk verzocht de conducteur, dat de heeren, die meê wilden rijden, hunne plaats in de diligence namen; waartoe zich allen gereed maakten: daar komt nog eene reisgenoote, riepen Willem en de officier bijna te gelijk; en inderdaad een jong meisje wilde nog zoo gaarne een plaatsje hebben. Zij vroeg dit in een toon, die genoeg te kennen gaf, dat zij het verzocht als een gunst, en niet iets vorderde, wat niemand geweigerd kon worden.</p>
<p>Voor één rijksdaalder kunt gij meêhotsen, zeî de boekhouder, meen ik.</p>
<p>‘Ach, zij had maar één daalder, en meer bezat zij niet.’</p>
<p>Kruip dan in de schuit, snaauwde haar de conducteur toe.</p>
<p>‘Zij wilde zoo gaarne vroegtijdig in <hi rend="i">Leyden</hi> zijn, bij hare zieke moeder.’</p>
<p>Daarmeê hebben wij niet van noode, gaf de boekhouder tot antwoord.</p>
<pb n="50"/>
<p>‘Zij zou den gulden brengen, zoodra zij dien verdiend had:’</p>
<p>Heeren in de diligence! beval de conducteur.</p>
<p>‘Haar moeder lag op sterven, snikte het meisje.’</p>
<p>Heeren in de diligence! riep nogmaals de conducteur.</p>
<p>Daar kind, zeî Willem, hebt gij alles wat ik bezit; ik dank den hemel, dat het genoeg voor u is.</p>
<p>Dat was braaf gehandeld, merkte de luitenant aan.</p>
<p>Gij zoudt immers hetzelfde gedaan hebben, vroeg Willem den jood; en zoo stapten zij de diligence in.</p>
<p>Het zijn daar geldwolven, beweerde de jood.</p>
<p>Men zou ze in de pan hakken, dreigde d' officier; maar Willem vroeg met de meeste belangstelling: of hare moeder dan zoo gevaarlijk ziek was.</p>
<p>‘O, zij had van dezen morgen zoo een naren brief gekregen; hare goede moeder zou zeker sterven, en dan had Betsie op aarde geen vreugd meer; want ook haar vader lag reeds in het graf.’</p>
<p>Op het bed van eer te sterven, noem ik eene zaligheid, pochte de officier, maar zoo zonder roem te vergaan op een ziekbed, dat zou ik niet willen, al kon ik ook zoo oud worden als Methusalem.</p>
<p>De jood merkte aan: menschen die van lijfrenten leven, worden zoo oud als Methusalem.</p>
<p>Gij moet niet schreijen, meid! riep Willem, met haren toestand diep bewogen, en niet ongevoelig voor hare schoonheid; ik kan geen vrouwentranen zien, - en hij drukte haar hartelijk de hand - uwe moeder zal, hoop ik, schielijk weêr beter
<pb n="51"/>
worden, men kan hard ziek zijn, en toch genezen, lief kind; zij is immers nog niet oud?</p>
<p>‘Vijftig jaren is zoo een hooge ouderdom niet, ik had moeder nog zoo lang kunnen behouden.’</p>
<p>Is zij in de negotie? vroeg de Israëliet.</p>
<p>Gij hebt uwe moeder nog niet verloren, zeî Willem, daarom moet ge ook nu nog niet schreijen, Betsie; welligt is de ziekte zoo gevaarlijk niet; en hij drukte haar wederom de hand, uit medelijden dacht hij; maar, zonder dat hij zelve wist, wat er in zijn boezem omging, voelde hij iets voor Betsie, dat hij voor een ander meisje te voren nooit gevoeld had; en haar zachte, liefelijke stem drong hem tot in het hart.</p>
<p>‘Mijn moeder is in gevaar, en haar kind zou niet schreijen!’</p>
<p>Ik ben zoo dikwijls in gevaar geweest, snoefde de luitenant, en ik zit toch nog vrolijk op de diligence.</p>
<p>Ik heb zoo dikwijls gevaar geloopen van bankroet te spelen, maar Mozes is toch altijd een eerlijk man gebleven, zeî de jood.</p>
<p>Intusschen had de droefheid van het meisje ook Willem uit zijne opgeruimde stemming gebragt. Met smart dachten zij aan hunne dierbare ouders, die Willem reeds verloren had, en welke Betsie, vreesde zij, ook weldra beiden zou missen. Zij beklaagden elkander; Betsie gevoelde, hoe ongelukkig Willem was, dat zijne ouders reeds in 't graf lagen; en Willem, hoeveel het meisje verliezen zou, indien ook haar moeder kwam te sterven;
<pb n="52"/>
zij spraken veel met elkander, en aan het gesprek hunner reisgenooten namen zij alleen dan deel, wanneer hun regtstreeks iets gevraagd werd; zoo als, toen de jood vroeg: mijnheer is zeker student? - Nog niet, antwoordde Willem, maar weldra zal ik het wezen. - Weh mir! dan wordt mijnheer weldra een groen; voor geen 50 pct. zou ik u mijn huid willen leenen.</p>
<p>Beter, zeî de officier, als Franschman onder de Kozakken, dan als groen onder de studenten. Ook had Betsie hartelijk medelijden met hem: de studenten maken het somtijds wat al te erg, zeide zij. Hij antwoordde: Willem van Bergen is niet bang, vrienden; die weet zich door alles te redden.</p>
<p>Dan zoudt ge goed voor soldaat zijn, beweerde de luitenant.</p>
<p>En om valsche wissels te maken, zeî de jood; maar hij dacht bijkans te sterven van schrik, toen Willem hem bij den kraag nam met de vreesselijke woorden: ik smijt u de diligence uit, gemeene jood, die gij zijt! De Israëliet riep vader Abraham tot getuige, dat geen haar op zijn hoofd er aan gedacht had, zulk een goeden heer te beleedigen. Ik heb altijd met de studenten in vriendschap geleefd; Mozes is aan de geheele Akademie bekend; zoo ge ooit geldgebrek hebt, kom dan bij Mozes, die zal u geld leenen, om zoo te zeggen, voor niet. Ook vond de luitenant er weinig eer in, een man te attaqueren, die geen degen droeg. Maar hetgeen den jood redde, was alleen de voorspraak van het bedroefde meisje. Ach, zij vroeg
<pb n="53"/>
Willem zoo dringend, om den armen man genade te geven, die in 't vervolg, beloofde zij, niet zoo onvoorzigtig zou wezen, dat de jongeling hem dadelijk losliet; maar van zijn schrik en ontsteltenis bekwam eerst de jood, toen de diligence Haarlem achter den rug liet. Die zoo een buitenplaats heeft, begon hij weêr, toen zij den hertenkamp voorbij reden, moet een rijk man zijn. Of een generaal, zeî de luitenant. Het is mij tamelijk onverschillig, riep Willem, of ik die bezit dan een ander. Mij waarachtig niet, hernam Mozes, er staat een schat aan houtgewas op. Ik verlang niet naar geld, zeide Willem. Dat is onmogelijk, beweerde de jood. Het bedroefde meisje gaf te verstaan, dat Willem van zijne belangeloosheid zoo een sterk bewijs had gegeven, waardoor zij welligt het geluk zou hebben van hare moeder nog levende te vinden. De luitenant zeide: onze traktementen zijn te slecht, om niet naar geld te verlangen, en dan het vervloekte weduwenfonds! De officieren zijn toch rijk gekleed, grinnikte de jood, en kunnen geld leenen voor 20 pct.</p>
<p>Ik houd u bij uw woord, jood!</p>
<p>Doch deze werd doodsbenaauwd, en antwoordde: Mozes is te arm, om geld voor te schieten; Mozes heeft zelfs broodsgebrek.</p>
<p>Als ik geld had, ik leende het voor niet, zeî Willem, alleen om te helpen, woekeraar, die gij zijt!</p>
<p>Ik ben geen woekeraar, hernam de jood, de hemel gave, dat ik een woekeraar ware; maar de
<pb n="54"/>
negotie gaat tegenwoordig te slecht, om zoo hoog te klimmen.</p>
<p>Bij de armée is ook niet veel promotie, wilde d' officier zeggen; doch Willem was hem voor: ik wenschte, jood! dat gij doodarm wierdt, want ik beschouw u voor een slechten knaap, en Willem van Bergen zegt u dit, hoort gij? De jood antwoordde: dit is de liefde der Christenen, zij pakken je bij den kraag, en wenschen dat je dood arm wordt. Wat wenscht gij de menschen arm! bij arme menschen is niets te verdienen; doch wij spreken elkander nader, vervolgde hij met een grijnzenden lach, want gij zijt juist de man om den armen Mozes een visite te maken; mijn huis staat voor u open, maar gij moet niet wenschen, dat ik doodarm word; dat is een verschrikkelijke wensch. Willem zou geantwoord hebben, doch op het zelfde oogenblik reed de voerman bij de Postbrug den stal in, om versche paarden te nemen. De luitenant sprong het rijtuig uit met de woorden: ik ga een kop thee gebruiken. Ik zal uw voorbeeld volgen, zeî Willem, maar hij herinnerde zich, dat hij zijn eenigen gulden uitgegeven had. Gij zult Betsie en mij wel op een kop thee trakteren, vroeg hij den jood. Deze voelde in alle zijne zakken; ik zweer het bij Abraham, Isak en Jakob, er is bij Mozes geen duit te vinden; gij moogt zelf in mijn zak voelen; ik zou u anders reeds lang getrakteerd hebben, doch Mozes moet zelve in de diligence blijven, om van dorst te versmachten: maar de luitenant kan u helpen, hij heeft zijn traktement
<pb n="55"/>
ontvangen, zijne zakken bersten van het geld; ik heb nog eene boterham, wilt gij daarvan de helft, riep hij Willem na, toen deze reeds uit de diligence gesprongen was, om den officier te spreken. Hij is een best heer, maar hij is te driftig. Wat pakte hij den armen Mozes bij den kraag! ik dacht, dat er geen stuk van mij te regt zou gekomen zijn.</p>
<p>Het bedroefde meisje merkte aan: hij bezit toch een goed hart, en heeft mij zoo braaf behandeld! Die dit hebben worden het meest bedrogen, hernam de jood; tegenwoordig kan men alleen door de wereld komen met een goede beurs; de menschen zijn zoo slecht!</p>
<p>Intusschen was reeds de officier aan het logement gekomen, toen hem Willem op de stoep vroeg: gij zult onze arme reisgenoote en mij een kop thee geven, niet waar?</p>
<p>Deze gaf ten antwoord: militairen kunnen waarachtig zelven hun geld wel gebruiken.</p>
<p>Dan vraag ik het alleen voor het arme meisje, hernam Willem.</p>
<p>De officier zeî: een tweede luitenant wordt er niet naar betaald, vriend, om eens anders meisje te trakteren.</p>
<p>Gij kunt het immers geven? vroeg Willem gramstorig.</p>
<p>Daarom is het geen noodzakelijkheid, hernam de officier.</p>
<p>Dan zult gij het geven, zeî de stoute jongeling, of ik breek uwen degen in stukken.</p>
<p>Gij tast mij in mijn point d'honneur (Willem greep hem in de borst), zoo gij denkt, dat ik geen kop thee voor haar overheb.</p>
<pb n="56"/>
<p>Mij behoeft gij niets te geven, zeî Willem (hem loslatende), maar zoo een ongelukkig meisje verdient medelijden, luitenant; gij zult dan voor haar zorgen?</p>
<p>Ik beloof het u, hernam de officier; een krijgsman breekt nooit zijn woord; en zoo stapte hij het logement binnen, terwijl Willem weêr in de diligence ging zitten.</p>
<p>Krijgt zij de thee? vroeg de jood.</p>
<p>De luitenant zal de goedheid hebben van die te laten brengen, antwoordde Willem.</p>
<p>Dan ben ik hem dankbaarheid verschuldigd, zeî de lieve Betsie.</p>
<p>Ik wist wel, dat hij zijn traktement ontvangen had, riep Mozes met een spotachtigen grimlach: doch zonder naar hem te luisteren, nam Willem voor het meisje den kop thee aan, dien zij vervolgens uitdronk.</p>
<p>Gij hebt ook een kop thee gekregen? vroeg hem weêr de jood.</p>
<p>Ik heb dien niet verlangd; anders zou de luitenant mij gaarne dien gegeven hebben.</p>
<p>Ach, het meisje had zoo een spijt, dat Willem niets gedronken had. Eindelijk kwam ook de luitenant weêr in de diligence zitten.</p>
<p>Gij zijt wel goed geweest, begon Betsie, - maar de officier viel haar dadelijk in de rede, door te zeggen:</p>
<p>Krijgslieden zijn verpligt voor vrouwen te zorgen, niet waar? mijnheer, vroeg hij aan Willem.</p>
<p>Dat is een pligt, dien de meeste vervullen; en anders zijn zij ook niet waardig den degen te dragen.</p>
<pb n="57"/>
<p>Vervolgens naderden zij meer en meer <hi rend="i">Leyden;</hi> en hoe meer zij die stad nabij kwamen, hoe bedroefder het meisje werd: zij zou nu weldra bij hare lieve moeder wezen. O, zoo zij het geluk had aan haar hart te liggen, tot zij woorden vond, om de smart en droefheid, zoo als zij die gevoelde, hare moeder te openbaren. Zoo deze die woorden nog verstaan en beantwoorden konde, en weten, dat het haar Betsie was, die aan haar boezem zoo weende: maar welligt is zij reeds dood, en vind ik niet dan een zielloos lijk; ach, zij mogt er niet aan denken, dat zij haar moeder zoo vinden kon. Die zou wel gelukkig zijn; want een brave vrouw was zij, o, zoo een brave vrouw! maar wat moest er van haar zelve worden, zoo alleen op de wereld? In haar droefheid zou zij geen steun hebben, in haar vreugd zou niemand deelen. Ach, zij wenschte, dat zij dan ook maar stierf; want wat had Betsie dan nog op aarde te doen!</p>
<p>God zal voor u zorgen, zeî Willem met tranen in de oogen; en hij bragt hare hand aan zijne lippen, terwijl hem het hart klopte.</p>
<p>Zij verloor zoo alles; er was dan niets meer, dat haar aan de aarde bond; achttien jaren was zij oud, en reeds beide haar ouders kwijt!</p>
<p>Dit ongeluk heb ik ook, snikte Willem, en ben nog ongelukkiger dan gij; voor mij is alle hoop weg, mijne ouders liggen reeds in het graf.</p>
<p>Gij hebt welligt een vriend, die uw lot ter harte neemt; maar ik ben een hulpeloos meisje, dat, hemel! zich zelve redden moet.</p>
<pb n="58"/>
<p>Ik ga met u meê, zeî Willem, ik wil zien, of uwe moeder nog leeft.</p>
<p>Ach, zij wilde zoo gaarne in haar droefheid alleen zijn.</p>
<p>Dat zal niet geschieden, ik zal helpen, zoo veel ik helpen kan.</p>
<p>Haar moeder had het zoo armoedig, zij wilde liever, dat er geen vreemde kwam.</p>
<p>Dat zal niet geschieden, ik moet weten, of uw moeder nog leeft.</p>
<p>Ach, zij verzocht zoo dringend, maar Willem wilde toch meêgaan: want hij voelde zich aan haar gebonden; zij was zoo schoon en jeugdig, zij was, Lezer! zoo ongelukkig.</p>
<p>Woont uw moeder ver van de poort?</p>
<p>Zij woonde op de Uytertsche gracht, aan het andere eind der stad.</p>
<p>Ik ga met u meê, zeî Willem, ik vlieg dadelijk met u meê.</p>
<p>En toen het welkom te Leyden hun toegeroepen was, nam hij slechts een kort afscheid van den luitenant, die zulks zeer koel beantwoordde, en van den jood, die een lange redevoering begon over de eer, welke Mozes genoten had, met zulk een voornaam beer te reizen, die zoo bijzonder vriendelijk was, en hem in de negotie - maar Willem was reeds de diligence uit, en ging met het bedroefde meisje, zoo haastig zij konden, de Breedestraat af, arm in arm; want Betsie dacht alleen aan haar moeder. Op weg kwamen zij vele studenten tegen, die stil bleven staan, lachten, en
<pb n="59"/>
spottend hen nazagen; maar Betsie dacht alleen aan haar moeder: en na wel driemaal te hebben geklaagd, dat die Breêstraat o zoo lang was! kwamen zij op de Hoogewoert, en zoo op de Uytertsche gracht. Zij vonden de woning open. Ach, zou moeder nog leven! en Betsie was reeds de deur in. In het vertrek waren twee menschen, een arme buurman de een', de andere was zijn zoon. Leeft de vrouw nog? vroeg Willem. Zij zagen elkander aan, alsof zij de vraag niet gehoord hadden. Leeft nog mijn lieve moeder? - Ach, zij was reeds gestorven. - Waar is 't lijk, vraagt Betsie, waar is 't lijk van mijn moeder? en rukt zich de haren los, en slaat zich wild op den boezem. God! is de vrouw gestorven! en meer kan Willem niet zeggen, want Betsie, d'arme Betsie valt stijf op den grond in onmagt. Maar Willem nam het meisje in d'armen, en plaatste haar op een stoel, den eenigen in het vertrek. Zij kwam eindelijk weêr tot haar zelve, en vond eindelijk weêr woorden. Is moeder dan dood, snikt zij, heeft Betsie dan geen moeder meer? Is moeder gelukkig hier boven, en ik op aard' zoo alleenig. Moeder is dan gestorven, en zat niet Betsie aan haar doodbed. Den laatsten zucht gaf zij, en ik, haar eenig kind, ving dien niet op. Wat waren haar laatste woorden? Ach, zeg mij die laatste woorden! zij dacht zeker aan haar Betsie, want zij was zoo een goede moeder! Waar is mijn moeder? vliegt zij op, waar is mijn lieve moeder? Het lijk - wil ik zien - van mijn moeder; ik
<pb n="60"/>
wil haar nog eenmaal kussen, ik wil haar de oogen sluiten, ik wil aan haar boezem liggen; daar is de plaats van Betsie! - Gij verscheurt mij het hart, riep Willem, en Willem kan u niet helpen!</p>
<p>Wie zijt gij! vraagde zij woest, en zonk weêr neêr in den stoel.</p>
<p>Ach, zij is zinneloos, het meisje zal het besterven.</p>
<p>Niet zinneloos! vloog zij weêr op; ik weet wat ik zeg, wat ik doe. O, dat ik zinneloos ware, of dood als mijn moeder is! Wat doet gij hier in huis? wat wilt gij van mijn doode moeder? sleept gij haar naar het graf? en laat gij Betsie alleen! geef mij mijn moeder weêrom, moordenaar, die gij zijt!</p>
<p>En wild rolden de oogen in 't hoofd, en bleek waren de wangen, als van een lijk.</p>
<p>Vlieg naar een geneesheer, bad Willem, en sloeg zich wanhopig voor het hoofd.</p>
<p>Met loshangende haren lag Betsie krachteloos in haar stoel, en ongevoelig voor al dat zij hoorde, voor al dat zij zag; de oogen nog wijd geopend, maar zonder beweging of uitdrukking. Dat zij haar moeder verloren had, scheen Betsie niet meer te weten. Een krampachtig wringen der handen, een bang en snikkend geluid waren de eenige teekens van leven. Hartverscheurend was het om te zien, hoe Willem geknield voor haar neêrlag, en Betsie riep bij haar naam; maar Betsie hoorde hem niet. Ook de andere stond verplet; zij zagen elkander aan, in stomme vertwijfeling aan, sloegen dan weêr de oogen op Betsie. Maar al minder en minder werd
<pb n="61"/>
het wringen der handen, al zwakker en zwakker het snikkend geluid. Dit is de laatste zucht! riep Willem, en vloog op uit wanhoop. De andere schreide en weende, maar Willem konde niet weenen. Hij viel sprakeloos in haar arm, kuste de kille wang, en toen de geneesheer kwam had Betsie reeds geleefd<note n="(1)" place="foot">Ik houd niet van doelloos schrijvers aan te halen, en daardoor de houding aan te nemen van een' geleerde; eene kunstgreep even gemakkelijk als ijdel; maar ten einde niet betigt te worden, dat ik mij schuldig gemaakt heb aan overdrijving, herinner ik mijnen oordeelkundigen lezers de woorden van Gaubius, wiens Pathologie niet alleen voor den medicus van het grootste belang is, maar ook voor den romanschrijver.<lb/>
Terror (schrijft hij), prae ceteris perniciosus, systema nerveum violentissime quassando, spasmos, convulsiones, epilepsiam, stuporem, imaginationem depravatam, inducit: constrictis subito vasculis minoribus humores versus vasa majora cogit, cor in palpitationem, pulmones in angorem conjicit, pallorem, frigus, congestiones, abortum, parit, evacuationes supprimit, <hi rend="i">subito necat</hi>.</note>.</p>
</div>
<div type="chapter">
<head rend="h3">Vijfde hoofdstuk.</head>
<p><hi rend="b">I</hi>k heb dikwijls met de diligence gereden, met drie, vier, ja zes paarden er voor; en, ik durf zeggen, comme il faut, au grand galop, ventre à terre, holder de bolder, dat ik de boomen niet
<pb n="62"/>
konde tellen, die wij voorbij vlogen. Het is geen ijdele gasconade, wanneer ik zeg, dat er weinige menschen gevonden worden, die op de diligence zoo wijsgeerig zijn als ik. En deze inleiding zal zulks bewijzen, vertrouw ik; luister maar!</p>
<p>Het verraadt een bekrompen verstand, en gebrek aan doorzigt en ondervinding, wanneer men als het gros der reizigers, den meesten spoed maakt, om eene plaats te vragen; niet mijn gewoonte was dit. Ik rekende het altijd eene onverschillige zaak, of ik op n<hi rend="sup">o</hi>. 1 of n<hi rend="sup">o</hi>. 11 geplakt werd, vooruit of achteruit moest rijden, midden in de diligence zat of er buiten (in den bijwagen); om kort te gaan, waar ik geplaatst werd, was niet mijne vraag, maar wie mijne naaste buren waren.</p>
<p>De reizigers verdeelde ik in twee klassen, te weten: goed, en kwaad gezelschap. In de tweede plaatste ik al de mannen; zonder onderscheid; in de eerste klasse de vrouwen met onderscheid: en ik wist wel zoo lang te drentelen en te larien, eer ik mijn loodje kocht, dat er steeds eene bekoorlijke reisgenoote naast mijne zijde of over mijne knien kwam, van de eerste klasse, verstaat gij?</p>
<p>Naauwelijks had ik plaats genomen, of ik slaakte een diepen zucht, in de hoop, dat mijne uitverkorene uit medelijden mij eens zoude aankijken; en terwijl zij dit deed, veranderde reeds die zucht in een vriendelijken grimlach. Wanneer zij dan hare oogen zedig neêr sloeg, rekende ik mijne zaak gewonnen; doch codille verloren, als zij niet de houding aannam van eene zedige vrouw. Het
<pb n="63"/>
gesprek opende ik meestal met deze woorden: bedrieg ik mij niet, dame! dan heb ik dikwijls de eer gehad van u te zien en zelfs te spreken.</p>
<p>Dat is wel mogelijk, mijnheer (ik reis altijd in mijn zondagspak; de kleederen maken den man); dat is wel mogelijk, mijnheer, maar ik kan mij niet herinneren waar, en wanneer.</p>
<p>En toch geloof ik, dat wij oude kennissen zijn; bedenk eens, dame.</p>
<p>Mijnheer, ik kan u waarlijk niet t'huis brengen; gij zijt immers niet van Rotterdam? Als zij in zoo een lapsus memoriae verviel (en meermalen is mij dit voorregt te beurt gevallen), was altijd mijn antwoord gereed: zeer zeker, dame! ik wist wel, dat wij elkander meermalen gesproken hadden, ja oude kennissen waren, en ik voorspel mij eene genoegelijke reis: maar waar ik u het laatst gezien heb, kan ik mij ook niet herinneren; ik geloof ook, dat het te Rotterdam was, dame; ik spreek tegenwoordig zooveel menschen, dat ik onmogelijk ze allen in mijn geheugen kan houden; doch lieve meisjes vergeet ik anders niet schielijk; en zonder u eene vleijerij te zeggen, fluisterde ik reeds vertrouwelijk, ik heb niet de slechtste plaats gekregen. Maar hindert u de togt niet? vraagde ik, als het raamtje geopend, hebt gij geen last van de benaauwdheid? zoo het gesloten was. Ik kan toch niet zien, dame, dat gij zoo luchtig zit: mag ik u eens helpen? in het gescharrel was het niet moeijelijk, haren lieven voet tegen den mijnen te drukken (hoe goddeloos! niet waar?), en ik kreeg niet
<pb n="64"/>
zelden tot eene billijke belooning voor mijne moeite (van het venstertje te sluiten) een lieftallig: gij zijwel goed, of wel vriendelijk, mijnheer! Ik vraagde dan, waarheen de reis ging? van Amsterdam naar Haarlem! dat is niet de moeite waard, dame; en ik reken het een ongeluk, dat gij zoo schielijk mij verlaten zult: in dit geval trachtte ik zonder uitstel eene betere communicatie te openen: van Amsterdam naar Rotterdam, zegt gij; dan bleef ik haar getrouw tot de laatste minuut, en somtijds nog langer, verstaat gij? - Ik weet wel, mijne geheimen moest ik niet zoo openbaren, maar ik zal u zeggen: wanneer ik tegenwoordig met de diligence reis, bemoei ik mij met niemand hoegenaamd, noch van de tweede, noch van de eerste klasse, en zit altijd pensief; zoo als de meeste vrijers: maar in den goeden ouden tijd heb ik menig genoegelijk uurtje in de diligence doorgebragt, en benijd nu anderen hetzelfde geluk niet. Doch ik was altijd ter goeder trouw; want mijne verbeelding werkte zoo sterk, dat ik, in allen ernst gesproken, meestal in het grootste gevaar verkeerde, van smoorlijk verliefd te worden op eene lieve onbekende.</p>
<p>Noem gij het gek, mijnheer! ik daarentegen noem het romanesk; en alle uwe verstandige verwijtingen wegen bij mij niet op tegen het zestal kussen, dat ik eenmaal tusschen Hillegom en Haarlem (waar de weg zoo donker is, meen ik) - maar deze geschiedenis vertel ik nimmer; zij gaat met mij het graf in; en wanneer gij, aanvallige blondine!
<pb n="65"/>
deze regels ooit leest, zult gij zien, dat ik weet te zwijgen, en uwe kleine gunsten waardig was. Uw naam is mij altijd onbekend gebleven, anders zoude hij in mijn roman de beste plaats bekomen; want ik ben een dankbaar minnaar, en, gelijk gij ziet, bij uitstek discreet. Om te eindigen: ik heb veel avonturen en grappen op de diligence gehad, met blondines zoo wel als brunettes; en, ik durf zeggen, over niet een behoef ik te blozen: maar, de hemel zij dank, zoo een treurige reis, als Willem gemaakt heeft, is mij nooit te beurt gevallen; want hetgeen gij gelezen hebt, is slechts de inleiding van het groote treurspel, gelijk gij zien zult in dit, en het volgende hoofdstuk. Doch ik moet het tooneel verplaatsen naar de woning van Hermstad; en volgens mijne gewoonte voer ik wederom onze personen sprekende in, met dit eenvoudig gezegde van Maria beginnende:</p>
<p>Willem laat zich lang wachten, zeide zij.</p>
<p>Des te beter, antwoordde mevr. Hermstad; wier gramschap nog niet bedaard was, hoe zacht ook Hermstad haar toegesproken, hoe vleijend ook Maria haar gesmeekt hadde, om den huisselijken vrede te herstellen.</p>
<p>Hermstad nam de houding aan, alsof hij volkomen gerust was; hij zal wel komen, Maria, zoo niet met de diligence, dan met de schuit.</p>
<p>Willem in een trekschuit! zeide Maria lagchende.</p>
<p>Wel zeker, hernam mevr. Hermstad; of is hem de schuit te gering? moet mijnheer Willem van Bergen in eene koets rijden met vier paarden bespannen?</p>
<pb n="66"/>
<p>Zoo hem maar geen ongeluk overgekomen is; zeî Maria, meer en meer in ongerustheid.</p>
<p>Het zou jammer zijn van den jongen, spottede mevr. Hermstad weêr.</p>
<p>Haar man beval den knecht, dat hij dadelijk naar het kantoor der diligence zoude gaan, om daar te vragen, of de naam van Willem van Bergen op de lijst der reizigers te vinden was; en hij ging vervolgens met groote schreden de kamer op en neêr, terwijl Maria nu en dan hem met bezorgdheid aankeek.</p>
<p>De knecht kwam eindelijk weder met het zonderling antwoord: dat die reeds twee uren in <hi rend="i">Leijden</hi> was. Ook had de postmeester gezegd in eene langdradige rede: het kan niemand anders zijn dan die jonge heer, die met dat mooije meisje, arm in arm, zoo schielijk zij konden, de Breedestraat afgegaan is; want den jood ken ik wel, en de andere was de luitenant Rosbeck.</p>
<p>Daar hebben wij het al! schreeuwde mevr. Hermstad; wat hebt gij nu in te brengen, dankbare man; of wilt gij ook zijne belle in huis nemen? Zijt gij dit ook niet verschuldigd aan Willems grootvader? Teeuwis! ga dadelijk naar mijnheer van Beveren, en zeg hem uit mijnen naam, dat onze brave neef met eene meid op den hol is gegaan. Nu triomfeer ik, zeide zij, met een kwaadaardigen lach.</p>
<p>Die boodschap kunt gij wel laten! riep Hermstad hem toe.</p>
<p>Wie had kunnen denken, zeide Maria, dat Willem zoo slecht ware!</p>
<pb n="67"/>
<p>De aarde draagt geen' grooter losbol, juichte mevr. Hermstad. Ik wist het wel; anders zou ik den jongen gaarne bij ons in huis hebben gezien; maar Hermstad denkt altijd, dat alleen hij het verstand in eigendom heeft, en dat wij, Maria, met blindheid geslagen zijn. Het heertje komt den heelen nacht niet te huis; let op mijne woorden!</p>
<p>Maria zeî: o, het spijt mij zoo, moeder! hoe gaarne zou ik alles gedaan hebben, om hem het leven hier aangenaam te maken; ik had er reeds eene eer in gesteld, voor Willem eene goede zuster te wezen, en nu -</p>
<p>Nu moogt gij den hemel danken (viel de moeder haar in de rede), dat Willem uw broeder niet is.</p>
<p>Hermstad nam het woord op, en hield met de grootste bedaardheid eene lange redevoering, die hierop neêrkwam: ik wil niet ontveinzen, dat het berigt mij vreemd voorkomt; maar ik ben niet gewoon naar den schijn te oordeelen, zonder genoegzame kennis van zaken; daarom ga ik zelf naar het kantoor, om er de noodige inlichting te winnen; en zoo verliet hij zijne woning, terwijl de goede Maria hem nariep: vader, wees toch voorzigtig, want het is buiten zoo donker!</p>
<p>Uw vader heeft weinig doorzigt, begon weêr mevr. Hermstad, en de hals denkt altijd, dat hij veel verder ziet dan anderen. Ik dank den hemel, Maria, dat Willem dien dollen zet gedaan heeft; als wij nu de handen ineenslaan - Er werd gebeld aan de voordeur.</p>
<p>O, lieve moeder! daar is Willem, riep Maria.</p>
<pb n="68"/>
<p>Dan zal ik hem geducht de waarheid zeggen, dreigde mevr. Hermstad, zich reeds in postuur stellende, met het gezigt naar de deur, en de armen in de zijden. Maar beiden hadden misgeraden, want, in plaats van Willem, kwamen mijnheer en mevrouw van Beveren de kamer in. - De knecht namelijk, die er veel meer gevaar in had gezien, om niet gehoorzaam te wezen aan zijne mevrouw, dan het bevel te overtreden van zijnen heer, was om deze reden terstond naar van Beveren geloopen (die, in het voorbijgaan gezegd, zeer nabij woonde), en had hem uit naam van mevrouw Hermstad de tijding gebragt, dat Willem met een meid op hol was gegaan.</p>
<p>Het is eene satansch rare boodschap, zeî van Beveren, zijne slaapmuts afnemende.</p>
<p>Ach, lieve Boudewijn, verzocht zijne vrouw, gij moest eens gaan hooren, wat de zwarigheid is; het zou mij zoo spijten, wanneer hun iets kwaads was wedervaren. - Boudewijn verkoos niet te gaan.</p>
<p>Dan moeten wij zelven maar gaan; ik zou van nacht niet kunnen slapen, als ik in dezen angst bleef.</p>
<p>Ik wilde juist in mijn bed kruipen, gromde van Beveren; hij is toch een drommelsche jongen; met een meid op den hol, op den hol met een meid! en zoo gingen zij de deur uit.</p>
<p>Losbol die gij zijt, schreeuwde mevr. Hermstad, toen van Beveren in de kamer kwam.</p>
<p>Nu begrijp ik het waarachtig niet, antwoordde van Beveren. - Dan kan ik het ook niet begrijpen,
<pb n="69"/>
voegde zijne vrouw er bij; wij hebben den ganschen avond in betamelijke stilte doorgebragt; mijn beste man zou juist naar bed gaan, niet waar? van Beveren.</p>
<p>Gij zegt de waarheid, vrouw; ik had mijne slaapmuts reeds opgezet, toen uw knecht de drollige tijding bragt, dat Willem met een meid op den hol was gegaan; wij wilden Boudewijn zenden -</p>
<p>Ach, de lieve jongen (viel hem, mevr. van Beveren in de rede), de lieve jongen had zoo een slaap; maar er is immers niets voorgevallen, dat kwaad is, zuster? Waar is uw goede man? - Gij hebt immers geen rusie meer, vroeg van Beveren.</p>
<p>Maria zeide: dat alles is reeds lang vergeven en vergeten, oom.</p>
<p>Hij heeft weêr een lieve rol gespeeld, schreeuwde mevr. Hermstad.</p>
<p>Uw man is toch niet op den hol? vroeg van Beveren, niet zonder vrees voor het antwoord.</p>
<p>Daarvoor beware ons de hemel! bad zijne vrouw, dat die oneenigheid zulke vreesselijke gevolgen gehad hebbe. Wie weet, of ik mijn lieven broeder ooit weder zie. Indien ik dat moest beleven!</p>
<p>Hij is met een meid, en misschien nog minder dan een meid, op den hol, vervolgde mevr. Hermstad.</p>
<p>Ach, goede Maria, verzocht mevr. van Beveren, zeg ons uit medelijden, of uwe moeder van Willem spreekt, dan van uw vader. Ik zit als een riet te beven.</p>
<p>Van Willem, antwoordde Maria.</p>
<p>Dan is het niels, zeî van Beveren</p>
<pb n="70"/>
<p>Mevrouw Hermstad stond op: is dat niets? een jongen van achttien jaren vergeet alle eer, alle deugd in de armen van een slecht vrouwspersoon; en in plaats van te gaan naar het huis van zijn weldoener, die in de grootste ongerustheid hem wachtende is, begeeft hij zich naar plaatsen, welke men niet noemen mag in tegenwoordigheid van een meisje als Maria: en komt gij hier om te zeggen, dat dit niets is, en spreekt zoo in het bijzijn van uwe echte vrouw, de zedigheid zelve!</p>
<p>Zulk een gek gebabbel heb ik van mijn leven niet gehoord, hernam van Beveren.</p>
<p>Hij vergeet daar hemel en aarde, en een man van uwe jaren schaamt zich niet, te zeggen, dat dit niets is, en zegt dit aan een meisje van zeventien jaar.</p>
<p>Gij laat mij lagchen, dat ik op mijn stoel zit te schudden, antwoordde van Beveren.</p>
<p>Zijne vrouw zeide: zuster, gij hebt mijn man niet goed begrepen.</p>
<p>Daarom zit ik zoo te lagchen, zeî weêr van Beveren. -</p>
<p>De lastige gewoonte van mij, en van de meeste menschen, die niet veel verstand bezitten, had ook van Beveren: als hij eens regt goed aan het lagchen was, konde hij niet ophouden, al ware hem ook een mes op de keel gezet. Hoe boozer mevr. Hermstad wierd, hoe meer van Beveren lachte, en toen zij hem een ezel noemde, dacht hij van het lagchen te zullen bersten.</p>
<p>Ach, mijn man kan zoo smakelijk lagchen, zeî mevr. van Beveren, met zoo een goedig gezigt.
<pb n="71"/>
Van Beveren bleef nog een geruimen tijd in zijnen benaauwden toestand, maar tot zijn geluk werd er wederom aan de voordeur gescheld, hetgeen eene gewenschte afleiding maakte.</p>
<p>Het is zeker vader, dacht Maria, en vloog de kamer uit, opdat hij niet lang in de nachtlucht zoude wachten; maar zij kwam weldra terug met de zonderlinge tijding: wij moeten ons niet ongerust maken, moeder, indien vader wat lang uitblijve, want hij laat ons weten, dat hij naar de Uytertsche gracht is gegaan.</p>
<p>Mevrouw Hermstad juichte, nu zal hij Willem op heeter daad betrappen; beter kan het niet!</p>
<p>Het wordt hoe langer hoe gekker, zeî van Beveren; midden in den nacht naar zoo een voddebuurt te wandelen; hij loopt stellig het water in.</p>
<p>Mevrouw van Beveren had een voorgevoel, dat er een ongeluk gebeuren zou; ik ben niet bijgeloovig, maar ik heb wel tienmaal in mij zelve gedacht: er gebeurt van daag nog een ongeluk, want zoo een naar geluid als onze kat gemaakt heeft, heb ik in al mijne dagen niet gehoord; ook heb ik gisteren avond iets gezien -</p>
<p>Zwijg vrouw! riep van Beveren.</p>
<p>Het bewoog zich aan den muur.</p>
<p>Zwijg vrouw, verzocht nogmaals van Beveren.</p>
<p>Toen ik nabij kwam, zag ik wel twintig zwarte mannetjes; ach, zuster, het voorspelt eene begrafenis.</p>
<p>Ik ben niet bang voor spoken, zeî van Beveren, terwijl hij bleek werd van angst, maar van die
<pb n="72"/>
malle praatjes houd ik niet in het uur des nachts; men kan nooit weten, vrouw; gij hadt dit niet moeten vertellen.</p>
<p>Maria sprak: o, lieve oom, ik maak mij zoo bevreesd, dat vader op die nare gracht een ongeluk krijge; indien ik het durfde wagen, dan zou ik zoo gaarne u iets vragen, beste oom.</p>
<p>Waarom niet? hernam van Beveren, ik ben geen bullebak.</p>
<p>Wel lieve Maria, zeide zijne vrouw, gij weet, dat wij alles voor u doen willen, alsof gij ons eigen kind waart, en zijt gij dan nog verlegen, om uwe wenschen ons mede te deelen. Ach, indien wij maar wisten, wat gij wildet, gij zoudt het niet behoeven te vragen, lief kind!</p>
<p>Met eene vleijende stem gaf Maria aldus haar verzoek te kennen: het is misschien te veel van u gevergd, beste oom, indien ik u vrage, of gij niet gaan kunt naar de Uytertsche gracht, ten einde mijn armen vader -</p>
<p>Loop naar den dit en dat, viel van Beveren uit; denkt gij, dat ik van nacht in den modder wil stikken?</p>
<p>Ach, ik zou van ongerustheid sterven, zeide zijne vrouw; neen, van Beveren, ik laat u niet gaan; gij zijt immers mijn eenige man op aarde.</p>
<p>Van Beveren antwoordde: gij behoeft niet bang te zijn, vrouw, dat uw eenige man zoo een dollen togt zal doen: van Beveren laat zich niet gebruiken, om hollende menschen na te jagen.</p>
<p>Ach, lieve moeder, smeekte Maria, zou dan onze knecht niet mogen gaan?</p>
<pb n="73"/>
<p>Mevr. Hermstad antwoordde: en zoo Willem intusschen beschonken hier kwam, terwijl er geen man in huis was, om den nachtvogel in bedwang te houden; wat zouden wij vrouwen dan beginnen?</p>
<p>Dan zal oom van Beveren, zeî Maria -</p>
<p>Ik bedank u hartelijk, viel deze haar in de rede, om mij de armen en beenen aan stukken te laten slaan; dan zou oom van Beveren het kind van de rekening worden; geen gekheid, Maria!</p>
<p>Ach, laat ons maar geduldig wachten, zuchtte zijne vrouw.</p>
<p>Maar geduldig wachten kon Maria niet: bij het minste geluid, dat zij hoorde, vloog zij naar de deur of het venster; wie weet, of daar vader niet komt, zeide zij dan, en ging naar de voordeur, maar kwam telkens bedroefd weêr binnen, ach, neen! het was vader niet, maar o, het is buiten zoo donker; wel twintigmaal was zij op de stoep, of zij in de verte iets hooren konde; elk geluid was haar dan dierbaar, de minste beweging gaf blijdschap; geen oogenblik bleef zij zitten, of de onrust jaagde haar weêr; ik wenschte, dat vader maar kwam, was al dat zij zeide en dacht.</p>
<p>Wij zullen een satansch slechten nacht hebben, geeuwde van Beveren.</p>
<p>Als de lieve Boudewijn maar niet ongerust wordt, dacht zijne vrouw.</p>
<p>Mevrouw Hermstad zeide: ik neem alles voor lief, al ging ik den heelen nacht niet naar mijn bed, mits Hermstad den losbol vinde, en t'huis kome met deze woorden: ik wil den lichtmis niet in mijn
<pb n="74"/>
huis nemen; maar zoo hij Willem of niet ontdekt heeft, of de zaak tracht te verbloemen, dan zal ik wee en wraak! roepen, dat de heele buurt er van wakker wordt.</p>
<p>Dat Hermstad ook zoo gek is geweest, zeî van Beveren, om naar die apenbuurt te gaan.</p>
<p>Mevrouw Hermstad antwoordde: dit is de wijste daad, die hij in jaren gedaan heeft, maar hij moet nu ook eerlijk en opregt handelen; geen wit zwart, of zwart wit noemen; want ik zeg het u reeds nu, als hij weder met streken t'huis komt, zal ik hem zoo de waarheid zeggen, dat hooren en zien hem vergaan.</p>
<p>Ach, zoo ik mijn broeder maar levend weêrzie, dan is mij alles wel, zeî mevr. van Beveren; ik heb zoo een gevoel van angst bij mij, dat ik niet met woorden uitdrukken kan, wat er in mijn hart omgaat.</p>
<p>Ik zal de goede vrouw een oogenblik in haren angst laten, (zij zal er toch niet van sterven, hoop ik) ten einde mijnen Lezers te kunnen vertellen, wat er intusschen met Hermstad gebeurd was.</p>
<p>&nbsp;</p>
<p>Dat deze zijn huis verlaten had, om zelve aan het kantoor der diligence de zaak te onderzoeken, is niet noodig te herhalen; want alleen zulke Lezers kunnen dit vergeten hebben, die niet anders dan beuzelingen in het geheugen houden, zoodat er voor zaken van gewigt geene plaats blijft; en zoodanig een zijt niet gij, verstandige Lezer!</p>
<pb n="75"/>
<p>Als ik nu een uitmuntend romanschrijver was, dan zou Hermstad waarschijnlijk op een dwaalweg komen, met menige vreesselijke ontmoeting. Want de groote kunst in een roman is: van erger tot erger te komen; eindelijk (de hemel weet hoe) in een rozenlaan uit te gaan of in een paradijs, waarvoor, zoo niet in het dagelijksch leven, ten minste in de dagelijksche romans het huwelijk gehouden wordt, dat ook het einde is van de meeste comedien; gelijk de meeste treurspelen eindigen met een dood en begrafenis (van een rijken oom of brandgierige tante). In de romans wordt er altijd bijgevoegd: zij leefden nog vele jaren gelukkig, of hun huwelijk was een hemel op aarde; maar zulk een bijvoegsel is, ronduit gezegd, niets waard, het is volstrekt onnoodig; immers zijn alle huwelijken zoo onbegrijpelijk gelukkig, dat dusdanig een gezegde weinig huwelijks-kennis verraadt. Ik heb een voorgevoel, waarde Lezer! dat ook dit verhaal met zulk een gelukkig huwelijk eindigen zal; en ik ben de man niet, om hetzelve tegen te werken, mits het eerst plaats hebbe in mijn vijfde deel; dan zeilen wij gezamenlijk de haven in, als echtgenoot mijn held, en ik als schrijver. Doch zoo de ongeduldige Willem niet zoo lang wachten wil, zal hij naar alle gedachten, in plaats van te trouwen, den hals breken; zoo als de geleerde rector van Voorne hem meer dan eens voorspeld heeft, die zoo veel kennis bezat van menschen, Grieken zoo wel als Romeinen.</p>
<p>Maar terwijl ik mijnen tijd zoo pratende verbeu-<pb n="76"/>zel, heeft reeds onze Hermstad het posthuis bereikt. Hij wilde den logementhouder zelven spreken. Deze liet zich niet lang wachten.</p>
<p>Ha! mijnheer Hermstad, zijt gij het? Het is mij een bijzonder genoegen, en geen geringe eer, in mijn logement een man te zien, die de achting zijner medeburgers, waaronder ook ik de eer heb te behooren, in zulk een ruime mate geniet, en, ik durf zeggen, waardig is te genieten. Onze stad, welke, gelijk gij weet, mijnheer Hermstad, geen overlast heeft van regtschapen menschen, want mijn waardige vader zeide reeds -</p>
<p>Delmer! ik heb niet veel tijd, viel Hermstad in.</p>
<p>En ik heb in het geheel geen tijd; want, onder ons gezegd en gebleven, morgen wordt mijn logement met de tegenwoordigheid van een man vereerd, die meer te zeggen heeft dan wij, mijnheer Hermstad: gij moet mij niet verklappen -</p>
<p>Ik kwam alleen, begon weêr Hermstad, om u te vragen, of gij met zekerheid zeggen kunt, dat Willem van Bergen van dezen middag met de diligence in <hi rend="i">Leijden</hi> is gekomen.</p>
<p>Anders zou ik het niet gezegd hebben, hernam Delmer, er kan op deze wereld geen grooter zekerheid bestaan; hoe onzeker ook alles zij, dit is zeker, mijnheer Hermstad; ik heb wit op zwart, of, om te spreken als anderen, zwart op wit; onze lijsten liegen niet, en wijs mij den man in geheel ons vaderland, die met meer juistheid zijne lijsten vervaardigt, met grooter zorg ze bewaart, en met minder omslag alles behandelt; die, man is er
<pb n="77"/>
niet, mijnheer Hermstad, hij moet nog geboren worden. Kent gij den kastelein van Sassenheim? gij moet hem kennen; groot is hij niet, maar -</p>
<p>Mogen die lijsten ook door anderen ingezien worden? vroeg Hermstad.</p>
<p>Ik laat ze aan een ieder kijken, die mijn logement de eer aandoet; want ik noem het altijd eene eer, mijnheer Hermstad, als een fatsoenlijk man aan mijne woning de voorkeur geeft boven de welligt nog betere woning van anderen. Het is eene onderscheiding, welke dankbaarheid vereischt, en daarom gaat er niet ligt een reiziger uit den vergulden Valk, die de lijsten van Delmer niet gezien heeft, en, ik durf zeggen, bewonderd.</p>
<p>Mag ik de laatste eens inzien, verzocht Hermstad.</p>
<p>Dit kan niet geschieden; zij is nog niet ingeschreven, of beter gezegd, ingeboekt; maar wilt gij die van gisteren zien, dan hebt gij maar te spreken. Zij is bijzonder belangrijk, want al de plaatsen der diligence waren toen bezet, mijnheer Hermstad, zelfs op den bok bij den koetsier zat een reiziger; ik wil wedden, dat gij niet raden kunt, wien ik bedoel.</p>
<p>Van middag hebt gij niet meer dan vier personen gehad; weet gij hunne namen?</p>
<p>De kastelein antwoordde; nog niet, maar morgen heb - ik ze in mijn geheugen; en de reden, wil ik u gaarne zeggen; gij zult er geen misbruik van maken, daarvan houd ik mij overtuigd: wanneer ik bezig ben met de lijsten over te schrijven, dan leer ik tevens de namen van buiten; een kastelein
<pb n="78"/>
moet menschenkennis hebben, mijnheer Hermstad. Gij zult het niet willen gelooven, en toch is het de zuivere waarheid, mijne vrouw kan het getuigen -</p>
<p>Wilt gij ook de goedheid hebben, mij de lijst voor te lezen, zoo als gij die van middag ontvangen hebt; ik stel daarin zeer veel belang, Delmer.</p>
<p>En toch is zij niet belangrijk, er is weinig raars aan, gij zult zelve zeggen, dat ik geen ongelijk heb; en hij ging naar zijn kantoor, om de lijst te halen. -</p>
<p>Zoo een babbelaar, dacht Hermstad, heb ik nog nergens aangetroffen, en juist nu wenschte ik minder dan ooit daarmede gekweld te worden. Dat Willem in <hi rend="i">Leijden</hi> is, houd ik voor eene uitgemaakte zaak: hoe zouden zij anders aan den naam gekomen zijn? en ofschoon ik met eigen oogen mij daarvan overtuigen wil, is toch mijn hoofdoogmerk, den naam van het meisje op te sporen, omdat deze tot eene nadere ontdekking aanleiding kan geven.</p>
<p>Weldra kwam de kastelein met de lijst in zijne hand weêr de kamer in. Het doet mij veel leed, mijnheer Hermstad, dat ik in geen anderen staat, en, zoo als zij behoorde te wezen, overgeschreven, ingeboekt -</p>
<p>Laat maar zien, viel hem Hermstad in de rede.</p>
<p>Neen! neen! ik geef ze niet uit mijne handen, dit kan en mag ik niet doen: maar daar is mij zoo even eene aardigheid in het geheugen gekomen, die ik u eens vertellen zal, mijnheer Hermstad; want gij kunt zwijgen, vertrouw ik: op een avond kwamen hier drie studenten; ja ik geloof, dat er wel vier waren, neen, toch drie; groote, sterke knapen.</p>
<pb n="79"/>
<p>Ach Delmer, verzocht Hermstad, zeg mij eerst de namen der reizigers.</p>
<p>Die zal ik u zeggen, maar eerst mijne geschiedenis, mijnheer Hermstad; niet alles te gelijk: gij zult lagchen, dit verzeker ik u, want alles liep goed af, ofschoon mijn zoon de tabaksverkooper; gij moet hem kennen, want hij woont in uwe buurt.</p>
<p>Zeg mij eerst de namen, dan zal ik met aandacht naar uwe geschiedenis luisteren, beloofde Hermstad vol vrees voor de toekomst.</p>
<p>Neen! neen! riep de kastelein, op deze wijze ben ik wel twintigmaal bedrogen; maar zij is schielijk verteld, mijnheer Hermstad; gij behoeft niet bang te wezen, dat ik omslagtig zal zijn; want het is reeds half elf, en om u de waarheid te zeggen, ik verlang naar mijne nachtrust; maar zult gij hier niets gebruiken? mag ik u een flesch groenlak geven? alleen uit achting voor uwen persoon; ik wil er geen penning voor hebben; wij moesten zamen een flesch drinken.</p>
<p>Ik drink nooit wijn; vertel dan in 's hemels naam uwe geschiedenis!</p>
<p>Drinkt gij waarlijk nooit wijn! het is toch een gezonde drank, maar men moet matig drinken; een flesch daags kan geen kwaad, mijnheer Hermstad.</p>
<p>Hebt gij geen geschiedenis te vertellen? vroeg deze in den hoogsten nood.</p>
<p>Als ik u daarmeê genoegen kan doen, luister dan! maar gij moet mij niet in de rede vallen, anders raak ik den draad kwijt; belooft gij dit?</p>
<p>Ja, antwoordde Hermstad.</p>
<pb n="80"/>
<p>Er kwamen dan op een dingsdag, 's avonds; ik vergeet dien avond nooit, anders ben ik tegenwoordig razend vergeetachtig; er kwamen dan drie studenten; ik zou u de namen wel kunnen zeggen, maar ik mag uit mijn logement niet klappen; evenwel gij zult er geen misbruik van maken: de eerste heette van Zorgen, de tweede Bernfals; die was altijd vol gekheid, maar anders een door en door goed mensch, doch er moest geen wijn inwezen, dan was hij niet gemakkelijk, dit verzeker ik u; de derde werd Koornhuis genoemd; hij had een aardigen bijnaam, gij zult er om lagchen, de studenten noemden hem half ankertje; want o, mijnheer Hermstad, hij kon drinken als een tempelier, en toch zag ik hem niet gaarne bij mij, want hij was een slechte betaler, of liever hij betaalde in het geheel niet. De studenten, onder ons gezegd, maar dit daargelaten, want het doet niets tot onze geschiedenis; zij zeiden dan: Delmer, gij hebt den naam, dat er in gansch Europa niemand te vinden is, die zoo keurig lijst weet te houden van al de passagiers, waarmede uwe diligence verheerlijkt wordt; den naam hebt ge, maar vriendlief, hebt ge ook de daad? Ik antwoordde: men mag zich zelven niet prijzen, heeren! Was dat geen goed antwoord, mijnheer Hermstad?</p>
<p>Ja! schreeuwde deze.</p>
<p>Laat ons dan, indien het niet te veel van u gevergd zij, ten minste één van uwe boeken zien. Gij zult ze allen zien, gaf ik tot antwoord. Was dat niet wel geantwoord? mijnheer Hermstad.</p>
<pb n="81"/>
<p>Ja! zuchtte deze.</p>
<p>De heeren studenten bekeken ze met bijzonder groot genoegen; en het is ook der moeite waard, dat men ze bekijkt; eindelijk verzochten zij: Delmer, gij zijt in die boeken beter t' huis dan wij, zoudt gij niet de vriendelijkheid willen hebben, van ons het een en ander daaruit voor te lezen, dat u wetenswaardig en belangrijk voorkomt? Met de meeste dienstvaardigheid wilde ik beginnen; want een kastelein moet altijd dienstvaardig zijn, niet waar? mijnheer Hermstad.</p>
<p>Ja! schreeuwde deze.</p>
<p>Wacht eens, zeiden zij, dat gaat zoo niet! daarvoor zijn de boeken te fraai; en ik geloof, dat het van Zorgen was: neen, Bernfals was het, maar zeker weet ik het niet, die een stoel op de tafel plaatste; en of ik hoog of laag sprong, ik moest er op zitten, mijnheer Hermstad, met het zware boek in mijn hand. Gij moet beginnen, riep Koornhuis, met bladzijde één. En lieve mijnheer Hermstad, ik heb daar een uur moeten lezen, en anders niet moeten lezen, dan de namen en het beroep der reizigers; op deze wijze: - hij opende zijne lijst - nu moet gij u verbeelden, dat het zoo een zwaar boek was, en dat ik hier midden op de tafel moest lezen, terwijl de studenten van het lagchen dachten te bersten:</p>
<p>Rudolph Rosbeck, 2<hi rend="sup">de</hi> luitenant gedestineerd naar <hi rend="i">Leijden</hi>.</p>
<p>Mozes Mendelsen, koopman........</p>
<p>Willem van Bergen, particulier......</p>
<p>Elizabeth Ewout..............</p>
<pb n="82"/>
<p>De hemel zij dank, juichte Hermstad, dat ik eindelijk de namen gehoord heb: zeg mij nu, kastelein, of gij bij geval ook weet, waar Ewout woonachtig is?</p>
<p>Eerst de geschiedenis, antwoordde deze; mijne heeren, zeide ik, mijn keel wordt zoo schor, dat ik niet langer spreken, en mijne hand wordt zoo moê, dat ik onmogelijk het boek langer vasthouden kan: want, mijnheer Hermstad - maar Hermstad was reeds de kamer uit, en bezig met een ouden koetsier te vragen, die juist aangebeld had om naar zijne rustplaats te gaan, waar de woonplaats van Ewout was?</p>
<p>Er woont een Ewout bij de Rijnsburgerpoort; gij moet daar maar vragen.</p>
<p>Beste vriend! het is reeds elf uren; er loopen geen menschen meer op straat, en al de huizen zijn gesloten, omdat een ieder reeds naar bed is gegaan.</p>
<p>Zoo; dan wordt het ook mijn tijd.</p>
<p>Ik geef u een gulden, zoo gij mij den weg wilt wijzen.</p>
<p>De gulden is mijn, hernam de koetsier.</p>
<p>Weet gij ook nog een anderen Ewout te wonen?</p>
<p>Ik niet, zeî weêr de slaperige koetsier; en ook op weg was hij bij uitstek spaarzaam met zijne woorden.</p>
<p>Intusschen bleef er voor Hermstad steeds eene zwarigheid: Willem is de Breedestraat langs gegaan, dacht hij, en dit is toch de weg niet, om bij de Rijnsburgerpoort te komen. Hebt gij zelve van middag de diligence gereden?</p>
<pb n="83"/>
<p>Dit kan wel plaats gehad hebben.</p>
<p>Maar heeft het ook plaats gehad, drong Hermstad aan.</p>
<p>Ja! geeuwde de lange koetsier.</p>
<p>Vriendinnen! - want als het geene wetenschappelijke zaak betreft, spreek ik bij voorkeur tot mijne lezeressen, die met de romaneske wereld oneindig beter bekend zijn, dan onze niet romaneske, doch hooggeleerde letterpeurders. Men wijze mij een' gepromoveerde met of zonder de kap (want de kap doet niets ter zaak, volstrekt niets; cerebrum non habet, er zitten geen hersens in, plagt de kundige rector van Voorne te zeggen; anders zou ik reeds lang een half dozijn kappen gekocht hebben; een voor mij, en ook een voor u, mijnheer, de andere om uit te deelen aan arme vrienden); men wijze mij, zeide ik, een' gepromoveerde, die zoo goed weet te vertellen, als onze beschaafde meisjes dit kunnen: hoe veel interessante moorden er gepleegd worden in dezen roman; hoe veel interessante maagden geschaakt in genen; in welken niets te lezen is over het aanbreken van een verrukkelijken dageraad, met ik weet niet hoe veel paarlen op bloemen en bladen; of over een zoelen zomeravond met de maan in de lucht, den nachtegaal in de boomen, en de verliefden in het prieel, die daar, ik weet niet wat, doen; want niemand is er bij dan alleen de romanschrijver, met eene pen in de hand, om aanteekening te houden van hetgeen er geschiedt. Weest dus voorzigtig in de prieelen!</p>
<p>Daarom zeg ik nogmaals <hi rend="i">vriendinnen!</hi> ik heb een
<pb n="84"/>
grooten afkeer van alle babbelaars, praters en wawelaars. Het eerste opstel, dat ik onder de oogen van het publiek bragt, was tegen de praatzucht geschreven, en eerbiedig opgedragen aan al de vrouwen, die in de wereld zijn: maar als schrijver, welke zijne personen sprekende invoert, denk ik zoo ongunstig niet over babbelaars; want zoo ik het geluk had, onder mijne helden een half dozijn praters te hebben, zoude ik buiten twijfel een roman kunnen schrijven, zoo groot als Willem Levend, waarvan eerst het 8ste deel het laatste zou wezen, en bij uitnemendheid geschikt, om te gebruiken in slapelooze nachten: maar indien al mijne personen zoo kort van stof waren, als de oude koetsier, waarmeê Hermstad in gesprek was, zou ik mijne pen, of, om juist te spreken, mijn potlood dadelijk wegwerpen: want met zulke personen worden geen romans geschreven in drie deelen groot octavo à ƒ10,50.</p>
<p>Wat Hermstad deed of niet deed, het was hem onmogelijk om den man aan het praten te brengen. Ja, neen, was alles, dat er uitkwam, en hij maakte nog zoo veel zwarigheid, om dit ellendig ja, en neen te zeggen, als een zedig meisje van achttien jaar, die voor het eerst in haar leven ten huwelijk gevraagd wordt, en het verzoek niet weigeren wil, maar toch niet durft aannemen, en zich niet anders weet te redden dan met te zeggen: gij moet er met mijne ouders over spreken, want ik ben nog te jong, om ja of neen te zeggen. Maar Hermstad was iemand van zeer veel menschenkennis, en hij gaf daarvan
<pb n="85"/>
een uitstekend bewijs, toen hij vroeg: hebt gij van middag met de bruine paarden gereden?</p>
<p>Wij hebben van middag, hernam dadelijk de koetsier, onze zwarte voor de diligence gehad; daar zit een draf in, mijnheer! ik heb 30 jaren de diligence gereden, maar nooit zulke paarden in mijn handen gehad, en mak in het tuig zijn ze, en altijd willig; de koning rijdt geen betere; als zij het klappen van de zweep maar hooren, vliegen zij; want loopen kan ik het niet noemen; gij moet uit liefhebberij eens meêrijden, dan zult gij wat zien, dit beloof ik u.</p>
<p>Het moeten schoone paarden zijn, riep Hermstad, maar de last is ook niet zwaar geweest; er waren immers slechts vier menschen in de diligence?</p>
<p>Al hadden er twintig ingezeten, zeî de koetsier, zouden zij toch geloopen hebben als hazen; zij zijn zoo gaauw als water.</p>
<p>Ik heb er veel over hooren spreken; maar kendet gij bij toeval het meisje ook, dat met u medegereden is?</p>
<p>Ik kijk meer naar paarden dan naar vrouwen, zeî de koetsier; en ik had reeds de teugels in de hand, toen dat meisje aan de diligence kwam.</p>
<p>Ik kom morgen uwe paarden eens zien, beloofde Hermstad; maar kwam dit meisje alleen, of met een heer?</p>
<p>Die meid heb ik wat verwenscht; ik had reeds de zweep opgeheven, brandende van begeerte, om bij het afrijden eens te toonen, wat er in de paarden zat, en daar komt zij schreijen en kermen, dat
<pb n="86"/>
haar moeder op sterven lag, en wilde meêrijden voor een daalder; verbeeld u met onze beste paarden!</p>
<p>Dat is toch niet geschied? vroeg Hermstad met de meeste belangstelling.</p>
<p>Het was te gek om over te spreken; zij zouden zoo doende onze diligence voor een mestkar aanzien; neen, neen! zij heeft de volle vracht moeten betalen; althans een jong heer heeft den gulden er bijgelegd; want zij was te arm om met de diligence te rijden.</p>
<p>Nu begon Hermstad op zijne beurt te zwijgen, of liever in zich zelven te spreken: zij is alleen gekomen aan de diligence - om te gaan naar hare zieke moeder - Willem is wild, ja, maar zulke menschen zijn meestal zeer goedhartig, en daarom is het meer dan waarschijnlijk, dat juist Willem de edelmoedigheid gehad heeft om haar den ontbrekende gulden te geven. Ik zou hem voor onschuldig houden, indien ik maar begrijpen konde, om welke reden zij te zamen de Breedestraat langs gegaan zijn, en dat wel gearmd.</p>
<p>Sta paard! riep eensklaps zijn wegwijzer; hier woont Ewout.</p>
<p>Zijn huis is gesloten, zeî Hermstad, naar alle gedachten ligt de man reeds te bed. Gij moest eens op de deur kloppen, koetsier!</p>
<p>Deze beukte de deur op eene wijze, die allezins geschikt was, om de familie Ewout uit den slaap te wekken, terwijl Hermstad, niet zonder ongeduld, wachtte.</p>
<pb n="87"/>
<p>Het zijn zeker studenten (zeî de oude Ewout, het bed uitspringende), die op den dag slapen, en 's nachts feest houden. Ik weet zeer goed, dat het niet om mij te doen is, maar om mijne mooije dochter.</p>
<p>Ben ik dan zoo mooi? vroeg de dochter.</p>
<p>Anders zouden u de heeren studenten niet zoo gaarne willen kussen, Grietje.</p>
<p>&nbsp;</p>
<p>Ik moet zeggen, waarde Lezer, dat de aanmerking van den goeden wever in allen deele juist is. Althans ik was aan de Akademie in het kussen zeer partijdig; ik zag, gelijk men zegt, mijne menschen aan, en tot heden is mij dit gebrek steeds bijgebleven; ik weet zelve, dat het niet goed is, en heb er oneindig veel berouw over, maar verval telkens weêr in de oude zonde: onpartijdig te moeten kussen is mij nog altijd een groote straf. Daarom vind ik het rondzoenen aan den maaltijd zoo een ellendige uitvinding; zij is zeker van oude heeren, wie de Champanje in het hoofd zat. Gelukkig, dat wij aan tafel een servet hebben om den mond af te vegen. Ik ben er dikwijls hij geweest, als die afgeleefde mannen zich rond de tafel sleepten, en van de zoetste mondjes durfden afdwingen, hetgeen deze naauwelijks aan ons jonge lieden ten beste wilden geven; maar wanneer zij rondzoenende ter plaatse waren gekomen, waar mevrouw hunne echtgenoot zat, dan luidde het: ik zal u maar niet zoenen, wij doen het dagelijks met de grootste teederheid des harten, en ik wensch, dat wij het nog
<pb n="88"/>
lang mogen doen; doch deze jonge dame zal mij geen kus weigeren, niet waar? en zoo vervolgden zij hunne fraaije heldendaden. Ik ben, onder ons gezegd, ook dikwijls in de droevige noodzakelijkheid geweest van onpartijdig te moeten rondzoenen; ik houd niet van veinzen, en zeg dus ronduit: dat ik het zonder den grootsten weerzin der wereld nooit gedaan heb. Men komt aan een diné, dacht ik, alleen om te eten, en, wilt gij het, ook om te drinken (natuurlijk matig; ik heb niet als Metternich een heelen Johannisberg van noode): het is daarvoor, dat ik zeer gaarne mijn mond wil leenen. Die mij ten eten vraagt, kan verzekerd wezen, dat ik van zijne vriendelijke uitnoodiging gebruik maak, en te laat kom ik nooit; maar ik kom niet, om oude dames te zoenen. Het is waar, in de algemeene verwarring is het niet moeijelijk een onschuldig bedrog te plegen; ten minste ik verstond bij uitnemendheid de kunst van in de rekening mij te vergissen: bijna altijd kwam ik een half dozijn kussen te kort, welke naar regt en billijkheid dezen hadden moeten geven, die reeds te oud waren, om den lieven naam van meisje te dragen. Het was eene vergissing bij toeval; wie twijfelt er aan? althans ik zeide het, wanneer ik op heeter daad betrapt werd, en er aan gelooven moest, al kwamen ook de tranen in mijne oogen. Het was dan, dat ik, om mijne eer te herwinnen, een zoen gaf, die, zoo als men zegt, klonk als een klok; zoodat de helft der aanwezenden niet begrijpen konde, hoe zoo een jong mensch zulk een tandeloos grootje
<pb n="89"/>
zoo teeder kon omhelzen. Ik zoende liever mijn oude keukenmeid. - ‘Uwe mooije naaister, wilt gij zeggen.’ - Stil! stil! wij zijn hier aan een diné. -</p>
<p>Maar daar staat waarachtig onze goede Hermstad nog aan de deur te wachten, terwijl de oude koetsier Ewout! Ewout! en nogmaals Ewout! schreeuwt. Deze echter wilde zijne vesting niet schielijk ontsluiten.</p>
<p>Ach! vader, zeide zijne dochter, het is toch onvriendelijk, dat gij de menschen zoo lang laat wachten; gij moest de deur maar openen, of wil ik het doen? zij zullen mij geen kwaad doen vader, wie weet, hoe belangrijk hunne boodschap is, anders zouden zij niet in den nacht komen.</p>
<p>Doe dan open Ewout! riep nogmaals de koetsier; het is mijnheer Hermstad van het Rapenburg, die noodzakelijk u spreken moet.</p>
<p>Vader! ik zou de deur maar gesloten houden, verzocht de dochter op een spijtigen toon; die u spreken wil, kan even goed bij den dag komen; ik vind het niet aardig, om den menschen zoo ontijdig hunnen slaap te ontnemen; wij moeten den heelen dag werken, en hebben onze nachtrust wel van noode; ik zou u raden, vader, om weêr dadelijk naar bed te gaan.</p>
<p>Maar Ewout had reeds zijne deur geopend, en verzocht met de slaapmuts in zijne hand Hermstad om verschooning: ik heb u lang laten wachten, want ik dacht, dat het studenten waren, die niet om mij kwamen, maar om gekheid te maken met mijne dochter; want ik kan u niet zeg-<pb n="90"/>gen, ware mijnheer, hoe veel last wij daarvan hebben.</p>
<p>Die last was wel te dragen, beweerde zijne dochter.</p>
<p>Zij loopen haar van den morgen tot den avond na, en geven haar vriendelijke woorden, en vriendelijke oogjes. Ja meer dan eens heb ik gezien, als ik onverwachts te huis kwam, dat zij Grietje kusten, ware mijnheer.</p>
<p>Dat hebt gij niet gezien, vader, viel Grietje in.</p>
<p>Ewout! begon Hermstad, die meer en meer ongerust was geworden, toen hij gezien had, dat er eene dochter in huis was, en wel een dochter die zich kussen liet; Ewout! ik ben hier gekomen, om u iets te vragen, dat ik van anderen zoo goed niet konde vernemen. Gij zult, hoop ik, mijne vrijpostigheid niet ten kwade duiden, indien ik u verzoek met u alleen te mogen spreken.</p>
<p>Zeer gaarne, ware mijnheer; Grietje gij moest weêr naar bed gaan, want deze heer heeft mij iets te zeggen, dat gij niet hooren moogt; een geheim, kind; ik zal morgen wel vertellen wat het geweest is.</p>
<p>Grietje ging het vertrek uit; maar dat zij aan de deur geluisterd heeft, acht ik meer dan waarschijnlijk; want zij vertelde den volgenden dag, dat zij dien nacht zoo gerust geslapen had. -</p>
<p>Ik heb geen vrouw, maar anders zou ik veel liever met ronde woorden alles, alles vertellen, dan zeggen: vrouw! morgen zal ik u een geheim mededeelen, om reden ik alsdan het ongeluk zou hebben van dien nacht slapeloos door te brengen.
<pb n="91"/>
Niet dat al de vrouwen nieuwsgierig zijn; ik ken er ééne, die niet nieuwsgierig is, en heb voor haar oneindig veel achting; evenwel een geheim weet ook zij liever van daag nog dan morgen, waarschijnlijk om het dadelijk te kunnen vertellen.</p>
<p>Hoe het zij, Hermstad dacht alleen te wezen, en begon met zijne gewone deftigheid: Ewout! ik wil zeer gaarne gelooven, dat gij eene brave dochter hebt, en gij moet niet denken, dat ik daaraan twijfel, of iets weet, hetgeen mij het regt geeft, er aan te mogen twijfelen.</p>
<p>Het was alsof er aan de kamerdeur gelagchen werd.</p>
<p>Gij kunt gerust voortgaan, zeide Ewout, mijne dochter ligt reeds te bed. Zij is in alle opzigten een braaf meisje; alleen wilde ik wel, dat zij zoo gek niet was naar jongens.</p>
<p>Er werd weder aan de deur gelagchen.</p>
<p>Zij heeft dit van geen vreemde, want hare goede moeder had hetzelfde gebrek; het moet zeker in 't bloed zitten, ware mijnheer.</p>
<p>Hermstad vervolgde: gij moet dan weten, Ewout, dat ik van avond mijnen neef van Amsterdam wachtende was, een vrolijken klant, somtijds wat al te vrolijk. Ik maakte mij dus zeer ongerust, toen de tijd verliep, en mijn neef niet kwam; zond eindelijk mijn knecht naar het kantoor der diligence, die met het volgend antwoord te huis kwam: hij was reeds twee uren in Leijden, en met een meisje gearmd van de diligence gegaan, de Breedestraat langs.</p>
<pb n="92"/>
<p>Jemenij joosje! ware mijnheer.</p>
<p>Zoodra ik deze zonderlinge tijding ontvangen had, ging ik zelf naar het kantoor, om mij van de waarheid te overtuigen, en om tevens den naam van het meisje te hooren, ten einde zoo den jongeling op het spoor te komen, wiens welzijn mij zeer ter harte gaat. Haar naam is Elizabeth Ewout. -</p>
<p>Ewout zegt ge? wel, vermaledijd!</p>
<p>Ja, Elizabeth Ewout; ook is mij gezegd, dat haar moeder te Leijden woonde, en zeer bedenkelijk ziek was. Ik ken hier in Leijden veel menschen, maar de naam van Ewout was mij tot heden onbekend gebleven. Evenwel door te vragen, is het mij gelukt, bij iemand te komen, die, naar ik meen, Ewout heet. Zeg mij dus in de eerste plaats: hebt gij eene dochter, wier naam Elizabeth is?</p>
<p>Ja, ware mijnheer, maar die is reeds twintig jaar dood.</p>
<p>Is uwe vrouw ziek? Ewout.</p>
<p>Zij is immers gestorven, vroeg Ewout in een angstigen toon, alsof hij bang was, dat zijne vrouw weêr levend zou worden.</p>
<p>En is uwe dochter van avond niet uit Amsterdam gekomen, met de diligence, welke ten acht ure, in Leijden aankomt? zoo ja, zeg het mij dan, Ewout, want uwe openhartigheid zal mij veel moeite en zorg besparen; zoo neen, dan is het eene uitgemaakte zaak, dat ik niet ter plaatse gekomen ben, waar ik wezen moest, om in deze voor mij zoo belangrijke zaak de noodige inlichting te winnen.</p>
<pb n="93"/>
<p>Wij zijn geen lieden van staatsie, die zoo maar in een diligence rijden. In de trekschuit heb ik meer dan eens gezeten, en Grietje ook, doch toen waren het andere tijden: de machines, ware mijnheer, nemen ons tegenwoordig het brood uit den mond. Er zou voor een eerlijken kerel genoeg te verdienen zijn, wanneer er geen stoom in de wereld was. Er is te veel stoom, mijnheertje! om tegenwoordig in de trekschuit te varen, laat staan in de diligence te rijden.</p>
<p>Zijt gij dan zeker, dat uwe dochter van daag te huis is gebleven?</p>
<p>Daarvan ben ik nooit zeker, gaf Ewout ten antwoord, zoo ik zelf niet te huis blijf; maar dit kan ik niet altijd doen. Evenwel hierop wil ik u mijn woord geven, dat wij beiden van avond voor ons huis hebben gezeten; want het is mijn grootste genoegen, 's avonds een pijpje aan mijne deur te rooken. Als ik daar zoo zit in mijn armstoel, met de blaauwe slaapmuts op het hoofd, dan voel ik mij zoo regt gelukkig, o! dan smaakt de pijp zoo goed; het geluk zit niet bij de grooten, ware mijnheer, die hebben te veel van noode.</p>
<p>Maar zeg mij dan, of gij hier in Leijden een anderen Ewout weet te wonen.</p>
<p>Die is niet van de familie, ware mijnheer.</p>
<p>Waar wonen die menschen? vroeg Hermstad.</p>
<p>Op de Uytertsche gracht, zoo als ik geloof; het is een moeder met eene dochter, knappe luidjes, naar ik hoor; want wij houden met hen geen conservatie, omdat zij nog veel armer zijn dan wij.</p>
<pb n="94"/>
<p>Gij kunt niet gelooven, Ewout, zeide Hermstad, die met veel belangstelling gehoord had, dat eene moeder en dochter daar woonden, hetgeen met het verhaal van den ouden koetsier zoo goed overeenstemde; gij kunt niet gelooven, van hoe groot belang het voor mij is, dat ik dadelijk naar die menschen ga, om op de plaats zelve de zaak te onderzoeken. Indien gij zoo goed wildet zijn, om mijn wegwijzer te wezen, dan zoude ik deze vriendelijkheid niet onbeloond laten.</p>
<p>Dan was het geen vriendelijkheid, hernam Ewout, en daarom wil ik wel mijn best doen, om u bij die menschen te brengen, maar gij moet niet van geld praten of van belooning. Wij zijn verpligt elkander te helpen, waar wij kunnen, grooten zoo wel als geringen; en wie dezen pligt verzuimt, moet niet wachten, dat de lieve God hem helpen zal, als hij zelf in nood is, wien wij allen noodig hebben, ware mijnheer, de rijken nog meer dan de armen.</p>
<p>Daar hebt gij een waar woord gezegd, zeide Hermstad, terwijl zij de kamer uitgingen; want groot moge het genot zijn, dat de rijkdom geeft, maar nog grooter is de rekenschap, die daarvan gegeven moet worden, als al die genietingen ophouden; en wanneer eenmaal de rijken voor den troon van God staan, geloof ik met u, Ewout, dat zij dáár vergeten zullen, op hunne behoeftige medemenschen uit de hoogte neêr te zien, alsof zij alleen Gods kinderen waren, en de armen geen vader hadden in den hemel. Gij hebt regt goed
<pb n="95"/>
gesproken, Ewout, en die zoo denkt, is de achting waardig van brave menschen.</p>
<p>Toen zij, zoo pratende, aan de voordeur gekomen waren, vonden zij daar den ouden koetsier, wien Hermstad intusschen geheel vergeten had, alleen denkende aan de zaak, welke de reden was van zijne komst. Deze echter had van zijnen tijd zeer goed gebruik gemaakt, en stond bij Grietje in zulk eene verliefde houding, dat, in weerwil van zijne verzekering: ik zie liever paarden dan vrouwen, elk onpartijdig regter gezegd zoude hebben: hij ziet liever meisjes dan paarden.</p>
<p>Ba! zeide Grietje, zijt gij een koetsier, en denkt gij, dat ik mij kussen laat van een paardenknecht? daarvoor is mijn mondje te goed.</p>
<p>Als ik een student was, zoudt gij anders praten, hernam de koetsier.</p>
<p>Ik laat me liever kussen van een student dan van een professor, zeî het meisje; en van een koetsier, als ik eene oude vrouw ben; ik kan die paardenlucht nog niet verdragen.</p>
<p>Gij weet niet wat gij zegt; van paarden hebt gij geen verstand; daarvan kan ik spreken, die dertig jaren de diligence gereden heb.</p>
<p>Ei, ei! dan zijt gij waarlijk niet jong meer; en wilt gij dan nog kussen? zoo een jong meisje kussen, als ik ben? Uwe vrouw moest het eens weten!</p>
<p>Die ligt reeds jaren in het graf, lieve schat.</p>
<p>Ik geloof waarachtig, zeî Grietje, dat ik met een ouden vent sta te praten; hoe oud zijt gij wel?</p>
<pb n="96"/>
<p>De koetsier beweerde, dat dit niets ter zake deed, en wilde haar in zijne dorre armen nemen, toon ongelukkig Hermstad de deur uitkwam, en zijn leedwezen betuigde, dat hij zijn wegwijzer zoo lang had laten wachten. Vriend! hier hebt gij den gulden, welke u toegezegd is; maar heb de goedheid van dadelijk aan mijn huis te zeggen, dat ik noodzakelijk naar de Uytertsche gracht moet gaan: anders, Ewout, zou mijne goede vrouw zich ongerust maken.</p>
<p>Vader, blijft gij lang weg? vroeg Grietje.</p>
<p>Ga maar naar uw bed, kind.</p>
<p>Gij hebt altijd kwade gedachten, vader; indien ik niet zoo een braaf meisje was, had ik weêr zoo veel kusjes gekregen, als ik zelve maar gewild had; doch ik heb ze geweigerd, vader! De kerel was veel te oud, dacht zij, en ging weêr het huis in; maar de anderen naar de Uytertsche gracht; waar Hermstad eindelijk zijnen Willem vond: in welk een toestand, zal ik in het volgende hoofdstuk verhalen.</p>
<p>Nota bene!</p>
<p>Dat Grietje inderdaad naar bed gegaan is, durf ik niet verzekeren; want zij was altijd huiverig, zeide zij, om alleen in huis te blijven, als haar vader de deur uit was; evenwel zij vertelde den volgenden morgen, dat zij zoo gerust geslapen had.</p>
<p>Kind! de onschuld slaapt altijd zoo. - De onschuld? vader!</p>
</div>
<div type="chapter">
<pb n="97"/>
<head rend="h3">Zesde hoofdstuk.</head>
<p><hi rend="b">I</hi>k ben naar de Akademie gegaan, om een superfijn geneesheer te worden, en heb mij met zoo veel ijver op de kunst (of liever wetenschap, want ik geloof niet, dat het een kunst is) toegelegd, dat ik (waarlijk een vreemd verschijnsel!) als student de hypochondrie heb gekregen. Van geene ziekte konde ik lezen, of ik verbeeldde mij, dat dezelve reeds achter mij stond, om een ongelukkig slagtoffer te maken. Van geene spijs mogt ik eten, want de geneeskundige faculteit, die in de ars culinaria niet minder geleerd is dan in de pharmaceutica, vond de eene te ligt, de andere te zwaar, deze gaf te veel slijm, die te veel gal, dit kwaad bloed, en dat weêr in het geheel geen bloed; daarvan moogt gij niet proeven, want het is te winderig; laat, bid ik u, dat staan, want het prikkelt te veel; indien ge uw leven liefhebt, drink geen thee, want zij droogt op; geen bier, want het zet op; geen wijn, want hij verhit; geen water, want het verkoelt; uwe zenuwen kunnen geen koffij verdragen, uwe maag geen melk; drink vrouwenmelk, schrijft Galeen; drink ezelinnenmelk, zeggen honderd anderen; geitenmelk moet gij drinken; neen! melk van dezelfde koe. Kleed u warm in de lente; loop niet te luchtig in den
<pb n="98"/>
herfst; ontbloot u niet te veel des zomers; en wees in den winter gedekt als een ijsbeer. Wacht u voor de morgenlucht; wacht u voor de avondlucht; gaat gij wandelen in de middagzon! gaat gij wandelen na den maaltijd! in plaats van op uw gemak spijs te verteren; dan (zegt Tissot) moet gij liggen op een canapé, maar maak eerst uw kousenband los, opdat de omloop van het bloed niet belemmerd worde. Gewen niet uw ligchaam aan purgeermiddelen, leert professor Blasius; houd open lijf, schreeuwt doctor Slof. Waarlijk geen wonder! dat een mensch, zoo zenuwziek als ik was, eindelijk geheel in wanhoop geraakte, en zich niet wist te wenden. Want zoo overtuigd als ik was aan den eenen kant, dat hunne geneeskundige voorschriften de geheele waarheid en niet anders dan de waarheid zijn moesten; zoo overtuigd was ik ook aan den anderen kant, dat ik weldra van honger, dorst en allerlei ongemakken, die slechts te verzinnen waren, op een rampzalige wijze zoude omkomen, zoo ik hunne orakelspreuken wilde volgen. Ook is mij dit gebeurd: op een schoonen morgen, vroeg ik mijnen geneesheer: doctor! gij zult toch zoo wreed niet wezen, mij een moot zalm te verbieden, want ik voorspel mij een feest, als ik die van middag mag eten. Dan zijt gij morgen een lijk, zoo zeker als de zon dáár aan den hemel schijnt; die kost is de pest voor gezonden, laat staan voor zieken. Gij moest mij immers zulke onverstandige vragen niet doen! Toevallig kwam ik nog denzelfden middag bij mijnen Aesculaap, en
<pb n="99"/>
vond hem juist aan den maaltijd; een servet had hij om den hals geknoopt, een groote schotel stond er op tafel, waarop - ik bid u - niet dan zalm was; en op zijn bord zag ik, om zoo te spreken, een berg zalm (maak er een duin, maak er een heuvel van, indien gij meent, dat ik de zaak overdrijf). Het is een overheerlijke kost, riep de doctor, terwijl zijn mond nog vetter was dan de zalm zelve, het is een heerlijke kost, maar hij moet gegeten worden met peterselie. Ik geloof waarachtig, dacht ik, dat hij zijnen patienten zalm verbiedt, om dien zelve goedkoop te kunnen koopen. Wilt gij niet meêeten? vroeg hij. Het is zoo een zwaar eten, doctor! ik zou morgen een lijk wezen. - Wie heeft u die zotheid verteld? zeker een apotheker, of bullen-doctor: zalm is een zeer gezond eten, maar hij moet gegeten worden met peterselie. Om kort te gaan, hij wist mij te overreden, dat ik van het gevaarlijk eten proefde. Gij moet er wijn bij drinken, zeî de doctor. Wijn is zoo verhittend, doctor! Niet bij zalm (antwoordde hij) en peterselie. Ik waagde het dan ook wijn te drinken, en tot mijne groote verbazing voelde ik den volgenden dag, dat ik niet alleen geen lijk was, maar mij zoo wel bevond, als iemand maar wezen konde, die in zijn geheel leven geen zalm geproefd, of wijn gedronken had. Het was toen, dat ik het manmoedig besluit nam, om al die fraaije werken over de melancholie, hypochondrie, monomanie enz. enz. gedeeltelijk in het vuur, gedeeltelijk in het water te werpen, onder een vrolijk gezang
<pb n="100"/>
van: medice vivere pessime vivere! en in het vervolg liet ik alles, dat ik gegeten en gedronken had, verteren, zonder mij daarmede te bemoeijen. Het heeft mij voor vele drankjes, pillen en poeders bewaard. Maar deze ziekte heeft ten gevolge gehad, dat ik de studie der medicijnen heb laten varen, die ars longa om het vita brevis te maken! Maar om toch iets te wezen, ben ik van de Akademie als doctor in de regten weêrgekeerd; hetgeen mij oneindig veel moeite, mijnen vader, ik durf niet zeggen, hoe weinig gelds gekost heeft; waarvoor ik thans in plaats heb, dat ik doctor in de beide regten ben, het Romeinsche zoo wel als het Fransche; daarenboven bijzonder veel tijd heb, om romans te schrijven; dat in allen geval nog beter is dan lijken te maken en open te snijden.</p>
<p>In ernst, ik heb er geen berouw over, dat ik niet een geneesheer ben geworden. Wanneer ik mij zoo geplaatst zag tusschen een' kranke, wiens redding ik niet mogelijk achtte, en zijne diepbedroefde betrekkingen, die mij met tranen in de oogen en angst op het gelaat baden en smeekten, dat ik toch alles, alles beproeven zou, om hunnen dierbaren vader of geliefd kind in het leven te houden; en als ik dan denken moest of zeggen: rampzaligen! morgen hebt gij geen vader, of kind meer; weldra is deze woning, te voren zoo gelukkig, eene prooi van wanhoop en rouw; uwe vreugde in het leven, uw' steun op aarde - ik mag u niet misleiden - zult gij verliezen, arme menschen! Dat zou mij zwaar vallen, waarde Lezer!</p>
<pb n="101"/>
<p>En wanneer het mij gelukt was, de ziekte, naar ik meende, eindelijk te bedwingen, op aller aangezigt blijdschap en hoop te doen herleven; maar ziet! het was alles slechts schijn, eene stilte, waarin de storm nieuwe krachten vergaarde, om des te geweldiger los te bersten; gisteren verliet ik het ziekbed, en voorspelde dankbaren bloedverwanten: de uitkomst zou gelukkig wezen, van daag keer ik weder, en vind den zieke in zijn laatsten strijd: dat zou mij zwaar vallen, waarde Lezer! En dan de gedachte, ik heb niet alles beproefd, wat gedaan had kunnen worden; indien ik dit middel aangewend, of dat gelaten had, wie weet, wie weet, of de overledene nog niet leven zou! en o! zoo ik de overtuiging kreeg, de beste geneeswijze niet gevolgd, kwaad te hebben gedaan, in plaats van nut te stichten; indien ik dan ooit die arme moeder en hulpelooze weezen in hun rouwgewaad ontmoette, dat zou mij zwaar vallen, waarde Lezer! ik kan niet zeggen, hoe zwaar. Het moge beter in het klaaghuis zijn dan in het huis des maaltijds; maar ik voor mij laat gaarne aan anderen het droevig voorregt, van den morgen tot den avond alleen in die woningen te gaan, waar ellende en gejammer den boventoon voeren, om daar of te moeten lijden, of de rol te spelen van een mensch zonder gevoel. En wanneer mijne lezers dit hoofdstuk zullen gelezen hebben, twijfel ik niet, of ook zij zullen het lot eens geneesheers niet benijdenswaardig noemen. Het is zeker het treurigste van dit boekdeel; mijne tranen hebben gevloeid, terwijl ik bezig was met
<pb n="102"/>
hetzelve te schrijven; en toen ik mij in de plaats stelde van den geneesheer, die geroepen werd, om de moeder van de ongelukkige Betsie zijne hulp te verleenen, noemde ik mij gelukkig, dat ik niet een geneesheer was geworden.</p>
<p>Die moeder zag zelve in, dat haar laatste ure gekomen was, en toch sprak zij niet over de zaligheid harer ziel, of van het eeuwig leven, dat zij op het punt was van in te gaan, - dit alles scheen zij te vergeten - maar haar Betsie, alleen haar Betsie vergat zij niet. O! zij gevoelde zoo diep, zoo innig, wat het meisje lijden zou, als zij haar moeder verloren had. Ach! het griefde haar zoo, in de laatste ure alleen te wezen; want als haar Betsie niet bij haar was, vond zij zich altijd alleen. Hebt gij aan Betsie geschreven? Ach schrijf toch voorzigtig! want het meisje zal zoo verschrikken, zij beminde haar moeder zoo teeder. Bleef ik maar zoo lang leven! dat ik nog eenmaal mijn Betsie, nog eenmaal mijn goede Betsie bedanken kon voor de liefde, die zij altijd haar moeder betoond heeft. Dat ik vreugd heb genoten op aarde, ben ik aan Betsie verschuldigd: zij wischte mijne oogen af, als kommer en leed mij griefden; dan drukte ik haar aan mijn hart, en zeide met snikken en tranen: twee kinderen heb ik verloren met hunnen braven vader, die altijd zoo goed voor hen zorgde, maar nu ik mijn Betsie nog heb, ben ik op aard' nog gelukkig. Wij zullen elkander troosten, voor elkander zullen wij leven, en God zal ons niet vergeten, de Vader van weeuwen en weezen.
<pb n="103"/>
Ook heeft hij ons niet vergeten; hetgeen ik voor Betsie bad, werd haar genadig verleend. Ik bad niet om schatten of aanzien; ik durfde meer vragen: ik vroeg deugd en onschuld voor Betsie; hij gaf ze, der weezen Vader, die het kind niet zal verlaten, als de moeder is gestorven. O! toen zij mij verliet, omdat de nood het zoo wilde, hoe bang sloeg mij het harte! alsof ik een voorgevoel had: nooit zie ik mijne Betsie weder. Toen eerst voelde ik mijn armoê, die de oorzaak was van ons scheiden, maar vleide mij met de hoop: zij zal gelukkig worden, want een meisje, dat zoo braaf is, moet het op aarde welgaan. ‘Ik zal eerlijk en trouw wezen, beloofde het lieve meisje, opdat de menschen mij prijzen, want moeder zal zich verheugen, als haar Betsie geprezen wordt; moeder, moeder, ween niet! wij zien elkander weder; ik zal dikwijls aan u denken, en gij zult uw Betsie niet vergeten.’ Zij ziet haar moeder weder; maar hoe! - Ach ik kan er niet aan denken; Betsie, arme Betsie! God! behoed mijn Betsie! Meer kon de vrouw niet zeggen, want een stroom van tranen overviel haar; maar al zeide zij niets, men las op het angstig gelaat, wat in haar hart dan omging. Het is een brave vrouw (dacht de geneesheer), die ik gaarne zou willen helpen, maar hulp is hier onmogelijk; de kunst vermag niet alles.</p>
<p>Is Betsie nog niet gekomen! begon weêr de moeder te kermen; zoo zij den brief maar ontvangen heeft! Ik voel mijn einde naderen - het spreken valt mij reeds zwaar - en ik zie mijne Betsie nog
<pb n="104"/>
niet! Ach! zeg mijn dierbaar kind - als ik het niet meer kan zeggen - dat moeder voor haar zal bidden, wanneer zij bij God is gekomen. Het sterven acht ik weinig; maar o! - te moeten scheiden - van mijn kind - dit verscheurt mij het hart, dit kan een moeder niet doen, die waarlijk moeder is, als ik voor Betsie was.</p>
<p>En dan begon zij weêr te snikken, riep nu en dan Betsie! arme, arme Betsie! in een wanhopigen toon; maar eindelijk hield ook dit op, als reeds te veel voor haar zwakke krachten, Zij hield d' oogen op de deur gevestigd, alsof zij Betsie steeds wachtte; zag dan droevig den geneesheer aan, en met de vraag in d' oogen: zal mijne Betsie niet komen? o! wat de vrouw dan leed, is meer dan ik zeggen kan, is meer dan zij dragen konde. Zij bezweek ook weldra, met den naam van Betsie op hare lippen. En als men het lijk aanzag, vond men niet die kalme rust, die anders op het gelaat der dooden gespreid ligt, maar de teekens van angst en wanhoop; zoo had de moeder geleden.</p>
<p>Het was een brave vrouw, zeî de geneesheer, en hij kon een traan niet weêrhouden; verschrikkelijk is het, aan zulk een sterfbed te moeten zitten! Het meisje beklaag ik van harte; want de moeder is uit haar lijden; maar ik beklaag Betsie, alsof zij mijn eigen kind was. En toen hij t' huis was gekomen, vergat hij niet aan zijne vrouw te zeggen: wat hij gezien en gehoord had; hoezeer het hem had getroffen. Ons vak geeft weinig genoegen, en menigen treurigen dag; wij offeren onze vreugd op,
<pb n="105"/>
en nog zijn de menschen ondankbaar! Zoo klaagde hij, en ging weêr het huis uit, kwam weêr in nieuwe ellende; en toen hij meende te mogen rusten, werd hij weêr bij Betsie geroepen. De reden weet de lezer reeds; maar de geneesheer wist die niet; want die de boodschap gedaan had, was niet meer aan de deur te vinden. Evenwel hij vermoedde, dat de dochter gekomen zou wezen, die de moeder zoo vurig verlangd had, voor het sterven nog eenmaal te zien. Het meisje heeft de tijding gehoord, en is in onmagt gevallen; want vreesselijk is het, te moeten hooren: gij zijt te laat gekomen; uw moeder is reeds dood; die zulk een tijding hoort, en niet in onmagt valt, is geen gevoelig meisje. Ach! help d' arme Betsie! zoo smeekte zijne vrouw, zoo smeekten zijne kinderen; maar hij is reeds het huis uit. Zoo veel spoed kan niet de minnaar maken, die vliegt om het meisje te redden, het aangebeden meisje, waaraan geheel zijn ziel hangt, en leven en bestaan; dat ginder uit de golven de handen naar hem uitstrekt, alsof zij smeekte om redding, op het punt van in de wateren levende te zinken. Dan geldt het geen bedenken, en vraagt hij niet angstvallig, of hij zijn eigen leven voor het leven van zijn meisje en wagen kan, en wagen mag; d' uitkomst weegt hij niet, maar springt in 't bruisend water, en redt het dierbaar meisje, of zinkt te zaam in d' afgrond; want zonder haar te leven, dat wil, dat kan hij niet; welk een leven zou dit zijn! En toen hij kwam aan de schamele woning, dacht hij in zich zelven: ik
<pb n="106"/>
zal weder een tooneel zien van bittere smart en wanhoop; mijn hart zal weder bloeden, mijne tranen zullen weêr vloeijen. En toen hij aan de kamer kwam, o hoe bang sloeg het hart! alsof er een stem hem toeriep: dáár is de plaats van ellende! doe deze deur niet open! want dat gij zien zult is vreesselijk. Hij luisterde nog even, een hoorde in de kamer weenen, maar een meisje weende zoo niet. Het was Wijbrand, de arme buurman, die zich vermande om niet te schreijen, en toch schreijen moest als een kind. Maar toen hij de deur opende, zag hij Betsie met hangende haren, achterover liggende in een stoel; doodsbleek was haar gelaat, maar de oogen waren nog open; Willem lag in haar armen, doodsbleek als Betsie was, maar de oogen gesloten.</p>
<p>Wat is hier gebeurd? vroeg de geneesheer, en bleef aan de deur staan, als vreesde hij binnen te komen.</p>
<p>Wijbrand weende en snikte, maar antwoorden kon hij niet.</p>
<p>Wat is hier gebeurd? vroeg de geneesheer, die dan de oogen op Betsie, dan weêr op Willem sloeg, en meende twee lijken te zien.</p>
<p>Dood! dood! dood! snikte Wijbrand, en meer kon de man niet zeggen; maar hield zijn hand voor de oogen, alsof hij zijn tranen weêrhield, die hem het spreken zoo moeijelijk, of liever onmogelijk maakten; met de andere hand wees hij naar Willem; doch hetgeen hij zeggen wilde, hokte hem in de keel, en red! o red! was alles dat de geneesheer verstond.</p>
<pb n="107"/>
<p>Deze voelde de wang, de bleeke wang van het meisje; koud was die wang als marmer, en de pols gaf geen enkelen slag, niet de minste trilling tegen zijn bevende vingeren.</p>
<p>Dood! dood! dood! snikte weêr Wijbrand: en de geneesheer deed zich geweld aan, om de harde woorden te zeggen, dat zijne hulp te laat kwam. Zij heeft reeds op aarde geleefd, zoo zeide hij, terwijl een traan hem ontviel, en neêrkwam op het verstijfde lijk. Maar toen hij Willem voelde, vond hij de wang nog warm, vond hij in den pols nog leven. Hij zag de kamer rond, of er een rustplaats ware te vinden, om Willem daar te verplegen; hij wist wel een bed te vinden, maar o! daar lag Betsie's moeder; daar had zij nog kort te voren naar haar Betsie gesmacht, voor hare Betsie gevreesd: en reeds nu lag de dochter - maar deze gedachte ontwikkelde hij niet, zij zweefde hem slechts voor den geest. Ik weet geen beter raad in den nood, dan het kind naast de moeder te leggen; zoo zeide hij, en wenkte Wijbrand, dat hij helpen zoude; maar als een pilaar stond Wijbrand, als genageld aan den grond; hij hoorde wel, dat iets hem gevraagd werd, maar meer begreep hij niet; alsof hij onmagtig was om de minste beweging te maken, zoo bewusteloos stond hij daar. Wat moest de geneesheer nu doen? alleen kon hij Willem niet tillen; niet losmaken van Betsie; hem plaatsen op den stoel, en naar de slaapsteê Betsie dragen. Gelukkig dat Wijbrand de zoon (die den geneesheer geroepen had), toen de nood het
<pb n="108"/>
hoogst was geklommen, in de droevige woning terug kwam.</p>
<p>Zij is immers niet dood? vroeg hij, en zag Betsie angstig aan. Zij is immers niet dood? vroeg hij, toen hij geen teeken van leven zag. Dood! dood! dood! snikte zijn vader, op een afgrijss lijken toon, die door het harte sneed.</p>
<p>Jongeling, zeî de geneesheer, jongeling! sta niet te weenen! het is nu geen tijd om te weenen, die daar ligt is nog niet dood, maar verkeert in gevaar; dragen wij de arme Betsie naar de slaapsteê van hare moeder, dan kan ik dezen helpen, die daar bewusteloos ligt. Toen namen zij Willem op, en plaatsten hem voor de voeten van Betsie, tot dat het kind zou gelegd zijn in de armen der doode moeder, die Betsie zoo dikwijls omklemd hadden, als zij aan het moederhart rustte. En toen de beide lijken zoo naast elkander lagen, moest de geneesheer toch zeggen: zoo zijn de zielen hierboven weêr bij elkander te vinden; want zoo veel liefde en trouw, zal de Goede Vader niet scheiden, die louter Liefde is. Meer zou hij hebben gezegd, maar hij moest Willem helpen; zij plaatsten hem op den stoel, en de geneesheer beproefde zijn middelen. Ik heb ze medegenomen voor Betsie, want ik dacht, na het hooren der tijding, is zij in onmagt gevallen, en daarom ben ik geroepen: terwijl hij dit zeide gaf hij Willem eenige droppels te drinken, en met zijn eigen zakdoek (want in de woning was aan alles gebrek) wiesch hij de slapen des hoofds. Hij maakte hem de kleederen los, opdat hij ruimer zou
<pb n="109"/>
ademhalen; gaf hem weêr eenige droppels, en wiesch hem weêr het voorhoofd. Sprakeloos stond de oude Wijbrand, en wachtte, wat de uitkomst zou wezen, en aller oogen waren op Willem, alleen op Willem gevestigd. Maar toen hij eindelijk de oogen opende, als iemand, die uit een diepen slaap ontijdig gewekt wordt, was blijdschap op aller gelaat, weêr vreugd in de droevige woning. Toen eerst kreeg de oude Wijbrand zijne spraak en rede weder, zoo als hij te voren die had. Hij nam Willem bij de hand, en drukte die hand aan 't hart: ik dank den hemel, zeî hij, dat een jongeling zoo gevoelig, die met anderen zoo weet te lijden, niet van zijn liefde en meêlijden het offer is geworden.</p>
<p>Wie is hij? vroeg de geneesheer, hoe edel is zijn gelaat, en welk een forsche houding! Dat was, hetgeen niemand wist, dat allen wenschten te weten.</p>
<p>Waar is Betsie? vroeg Willem, met eene zwakke stem. Maar wie durfde hem zeggen, waar Betsie was!</p>
<p>Waar is Betsie? vroeg Willem, en zag allen beurtelings aan. Niet één had den moed van te zeggen: zij ligt dood naast haar doode moeder. U ken ik, zeide hij, terwijl hij op Wijbrand den vader het oog gevestigd hield; Betsie is dood, niet waar? ik weet wel dat Betsie dood is. Toen volgde er weêr een stilte; en hij scheen in gedachten verzonken, alsof hij niet konde begrijpen, dat Betsie gestorven was. Maar vreesselijk klonk het allen in de ooren, toen hij weemoedig zeide: toon mij het lijk van Betsie! ik wil het meisje nog eenmaal zien.</p>
<pb n="110"/>
<p>De geneesheer begon: in den toestand waarin gij zijt, moet ik u dit verbieden.</p>
<p>Verbieden! lachte Willem, maar ijsselijk was die lach, hij drong door merg en been.</p>
<p>Gij wilt toch uw leven niet in gevaar stellen? vroeg de geneesheer bedaard.</p>
<p>Wat spreekt ge mij van leven! Betsie is ook wel dood. Het leven is mij onverschillig, ik ben niemand op aarde dierbaar.</p>
<p>Jongeling! zeî de oude Wijbrand, jongeling! laat u raden; hij is een kundig arts, die u in 't leven herroepen heeft; gij zijt hem dank verschuldigd.</p>
<p>Dat is voor mij geen weldaad, maar laat mij Betsie zien, en spreek mij dan van weldaad. Wijbrand zag den geneesheer aan, maar deze schudde het hoofd, alsof hij zeggen wilde: het kan, het mag niet zijn. Toen vloog Willem op - en zijn oogen fonkelden van gramschap - wie zijt gij, vraagde hij woest, dat gij het regt u neemt, van mij de wet te schrijven, en met sterven dreigt, alsof ik bang was om te sterven. Indien gij vrouwen waart, of krachtelooze grijzen, dan kondet gij Willem dreigen; van hen kan ik veel verdragen, van sterke mannen weinig. Laat mij het meisje zien! wat volgt zal ik verantwoorden. Ach! ik bid, ik smeek u, laat mij het meisje zien; nu heb ik veel gedaan. De geneesheer dacht, een fier en edel hart heeft de jongeling, en zeide: ik heb gedaan, wat mijn pligt gebood; wij dreigen u niet, maar vragen en bidden u, dat ge u zelven niet in gevaar stelt, die naauw het gevaar ontkomen zijt.</p>
<pb n="111"/>
<p>Laat mij het meisje zien, was alles, dat Willem antwoordde.</p>
<p>Gij zult haar zien; zij rust in de armen harer moeder.</p>
<p>Waar kan zij beter liggen, zeî Willem, en volgde de anderen, tot dat hij voor de slaapsteê kwam. In het vertrek was een doodsche stilte, in het hart van ieder, een eerbiedige huivering: want toen het gordijn der slaapsteê zou weggeschoven worden, namen de oude en jonge Wijbrand, nam ook de geneesheer onwillekeurig den hoed af, alsof zij kwamen bij een grooten der aarde. De oude Wijbrand stond met afgewende oogen, terwijl Willem zwijgend wachtte. Maar toen het gordijn open ging, was er geen doodsche stilte, toen hoorde men weenen en snikken, en Willem boven allen uit. Is dit nu, zoo vraagde hij, de moeder van Betsie, die zij zoo zeer beminde, als geen kind ooit zijn moeder beminde; die liefde zoo teeder, zoo innig, die haar ziel zoo geheel vervulde, was de oorzaak van haren - dood! wilde hij zeggen, maar konde het woord niet zeggen, want schijnbaar was zijne rede kalm, maar inwendig kookte en bruiste de smart.</p>
<p>De geneesheer merkte dit wel; hebt gij gezien, vroeg hij Willem, laat ons dan gaan! jongeling, laat ons nu gaan!</p>
<p>Neen! borst Willem uit, ik verlaat mijn Betsie niet!</p>
<p>Dit is niet Betsie, zeî de geneesheer, die is bij God in den hemel: wat gij hier ziet, heeft geen
<pb n="112"/>
leven, geen ziel; dat kan niet met u lijden, zich niet met u verheugen; maar 't is stof, dat zich weldra met het stof der aarde zal vermengen, en vervliegen door den wind. Betsie is niet hier, die is gelukkig hier boven, bij hare goede moeder.</p>
<p>Stof moge het wezen, riep Willem, maar het is stof van Betsie; daarom is het mij dierbaar: en zoo viel hij op het lijk, en begon weêr bitter te weenen. Ik vrees, zeî de geneesheer, dit weenen minder dan de stille droef heid, die zich zelve voedt, en zich niet ontlasten kan in woorden of in tranen.</p>
<p>Het is, zeî de oude Wijbrand, alsof de voordeur open gaat.</p>
<p>Is Willem van Bergen hier? werd in het voorhuis gevraagd.</p>
<p>En toen de jonge Wijbrand, op verzoek van zijn vader, naar de voordeur wilde gaan, was Hermstad reeds het vertrek in. Lang had hij gedwaald, eer hij de woning vond, waar zoo veel ellende was.</p>
<p>Is Willem van Bergen hier? zoo vroeg hij, en zag de kamer rond; maar kon Willem niet herkennen, die voorover gebukt aan den boezem weende van Betsie.</p>
<p>Dat weenen hoorde hij wel, en het harte werd hem bang, dat Willem daar zou wezen; zoo veel smart verraadde dit weenen: en toen hij weder vroeg, is Willem van Bergen hier? klopte het hart van vrees, dat Willem het zou wezen, die zoo verschrikkelijk weende. De geneesheer nam het woord op: deze heeft zich Willem genoemd, maar of hij
<pb n="113"/>
van Bergen heet, weten wij niet, dit kunnen wij u niet zeggen. Maar Hermstad is reeds aan de zijde van Willem. Willem! Willem! roept hij, roept hij te vergeefs, want geen antwoord volgde. Toen tilde hij zijn hoofd op, ziet en herkent Willem, ziet in het bed twee lijken. Hemel! welk een plaats, welk een plaats om te weenen! indien gij weenen moet, ween dan in de armen van Hermstad, die u als een vader bemint, en als een vader voor u zal zorgen; dit is hij u schuldig, en hij zal u die schuld betalen; en nu beurde hij Willem op, en drukte hem aan zijn hart: hier, hier aan dit hart, moet gij weenen! dat voor uw welzijn klopt.</p>
<p>Deze woorden moesten Willem treffen, die zich geheel verlaten achtte; die niet dacht, dat er iemand was, die in zijn lot waarlijk deel nam. Dikwijls had de onverdragelijke gedachte: ik ga in <hi rend="i">Leijden</hi> het genadebrood eten, zijn fier en groot hart gekwetst; maar dat hij daar kwam als zoon, dat hem eene schuld betaald werd, en geene genade bewezen, dit klonk hem liefelijk in de ooren, dit was hem taal naar zijn hart.</p>
<p>Dan is er toch, (zeide Willem op een weemoedigen toon) dan is er toch één op aard', wien ik mijn hart kan openen; dan ben ik niet geheel en al wees. Ach, zeg mij nog eenmaal uw naam! want die naam is mij zoet om te hooren in droefheid als deze is.</p>
<p>Hermstad ben ik, uw vriend, die het zoo goed met u meent. En zoo wist hij hem te verwijderen van de droevige slaapsteê, en plaatste hem weêr
<pb n="114"/>
op den stoel. Een kille huivering overviel Willem, toen hij op den stoel ging zitten, waar de arme Betsie den laatsten snik had gegeven. Als iemand, die in diep gepeins geheel is verzonken, en niet acht geeft, wat er om hem geschiedt, zat Willem met de hand in zijn boezem; de oogen waren strak op den grond gevestigd, maar zijne droefheid had het woeste verloren; en niet door het wringen der handen, of door te slaan op de borst, niet door snikken of wanhoopkreten zocht hij zich lucht te geven, maar hij was krachteloos bedaard, en dof in zich zelv' gekeerd.</p>
<p>De geneesheer zeide: laat hem een tijd rusten, want hij heeft rust van noode; gij kunt lezen op het kwijnend gelaat, dat de droefheid hem uitgeput heeft; en als de krachten zijn weêrgekeerd, verlaat dan deze woning, die zoo veel voedsel geeft aan zijne smart.</p>
<p>Gij hebt goed gesproken, zeî Hermstad, en nam intusschen dien tijd waar, om hem naar alles te vragen: hoe Willem hier gekomen, en wat met hem gebeurd was; ook wees hij naar de slaapsteê, alsof hij wenschte te weten, en toch niet durfde vragen, welk een wreed noodlot in deze woning geheerscht had.</p>
<p>De geneesheer vertelde het weinige dat hij wist, maar meer wist de oude Wijbrand te zeggen: hij was geweest in de woning, toen Willem en Betsie daar kwamen; hij had de droevige tijding aan Betsie het eerst moeten zeggen; vreesselijk was de ontploffing geweest in het teedere hart der dochter,
<pb n="115"/>
dat van liefde voor haar moeder brandde; zij had den schok niet kunnen weêrstaan; hij eindigde zijn treurige rede: aan het sterfbed van velen ben ik geweest, maar nooit zal ik vergeten, hoe roerend, hoe hartverscheurend het sterven van Betsie geweest is; dat zal ik nooit vergeten!</p>
<p>De geneesheer hernam: zoo was ook het sterven der moeder; zij waren brave menschen en een beter lot waardig. Hetzelfde zeî ook Wijbrand de vader, en zoo sprak ook de zoon. Hetgeen gij verteld hebt, zeide Hermstad, was aandoenlijk om te hooren, en ik voel mij diep bewogen: geen wonder, dat een jongeling, zoo vurig, zoo opbruisend en tevens zoo goedhartig, als Willem wezen moet, te veel vergeten heeft, wat hij schuldig was aan zich zelven. En toen vertelde ook hij, wat bij het afrijden des wagens te <hi rend="i">Amsterdam</hi> gebeurd was. Was Willem aan Betsie vreemd! en waren zij niet in kennis! dat konden zij niet gelooven; dat hadden zij niet gedacht: alleen de oude Wijbrand, die bij het sterven van Betsie geweest was, scheen het te willen gelooven, al had hij het niet gedacht.</p>
<p>Toen nam Hermstad Willem bij de hand, en sprak op een zachten toon, maar toch met klem en nadruk: Willem! Willem! ook de droefheid heeft hare grenzen, en kan misdadig worden, wanneer zij die grenzen overschrijdt. Gij hebt een gevoelig hart, maar tevens ook rede gekregen; volg dan niet alleen de inspraak van uw hart, maar hoor ook de stem der rede, die waken moet en zorgen, dat hartstogten en driften u niet te ver vervoeren, en u
<pb n="116"/>
geheel vermeesteren. Dat gij deel hebt genomen in het lot van deze goede menschen, mag en kan ik niet veroordeelen, die zelf daarin deel neem, en met u eenstemmig denk. Onze tranen waren zij waardig, en het medelijden van braven. Maar, Willem, het is niet verstandig, het is niet edel gehandeld, als een riet ons te laten buigen, wanneer droefheid en smart ons bestormen. De waarlijk edele man weet dan weêrstand te bieden, blijft meester van de droefheid, en de droefheid niet van hem. Gij hebt een edel hart, acht u dus niet te weinig, maar voel u groot genoeg, om tegen ramp en onheil een moedige borst te zetten, als edele menschen doen. Gij hebt verstand en oordeel, bedenk dan zelve, Willem, dat het ongeluk niet vermindert door vruchteloos gejammer. Men kan dit vrouwen vergeven, en van kinderen dulden, maar ik vraag u zelven, Willem, is hij den naam van man waard, die in verdriet en kommer onwaardig het hoofd laat hangen, zich zelven niet gevoelt, en zijn verstand en rede lafhartig laat overrompelen, in plaats van zijn gevoel manmoedig te beheerschen? Ik heb achting voor u en liefde, indien ge ook mij bemint, indien ge ook Hermstad acht, volg dan zijnen raad, hij wordt uit liefde gegeven.</p>
<p>Willem beurde het hoofd op, en zag Hermstad vriendelijk aan, alsof hij zeggen wilde: gij hebt den weg gevonden, die leidt naar Willems hart.</p>
<p>Hermstad begon weêr: er is nu genoeg geweend; droog dus uw tranen af, of beter, laat Hermstad, uw vriend, de tranen afwisschen van zijn Willem;
<pb n="117"/>
en dat wij te zaam deze woning, indien gij het goedvindt, verlaten, om over het treurig voorval elkander te onderhouden.</p>
<p>Dat is verstandig gesproken, zeî de geneesheer; zoo zeide ook Wijbrand de vader.</p>
<p>O! o! o! nokte Willem, en zag naar de rustplaats van Betsie, en slaakte een diepen zucht. Hermstad gaf den geneesheer een wenk, dat hij helpen zoude; en zij namen met vriendelijke woorden den hartstogtelijken jongeling onder den arm.</p>
<p>‘Ach! dat ik nog eenmaal haar kusse, die ik hier levend gebragt heb, en nimmer weder zal zien; dat ik nog eenmaal haar kusse, dan ga ik geduldig meê; het laatste afscheid - o! het valt mij zoo moeijelijk, zoo zwaar.’</p>
<p>Niet het laatste afscheid, beloofde Hermstad, waarom noemt gij dit het laatste? wij hebben nog een pligt te vervullen, een droevigen, maar dierbaren pligt. Kom met mij naar mijne woning, opdat wij daarover spreken; wij zijn haar dit schuldig, Willem; en zij droegen hem meer dan hij liep. Maar toen hij de kamer zou uitgaan, zag hij nog eenmaal om, en als hij zich los wilde rukken, vond hij zich reeds in het voorhuis. Toen liet hij het hoofd zinken, in weemoedig gepeins verloren, en volgde in diepe stilte, als een lam naar de slagtplaats gaat, tot aan de woning van Hermstad. Daar namen Wijbrand de zoon en vader een kort, maar roerend afscheid, en de anderen gingen het huis in. Hoe zij daar werden ontvangen, kunt gij in het volgende hoofdstuk lezen.</p>
</div>
<div type="chapter">
<pb n="118"/>
<head rend="h3">Zevende hoofdstuk.</head>
<p><hi rend="b">I</hi>k houd veel van meisjes, (wie is er een vijand van?) en ben altijd verliefd geweest (doch meestal als een gek). Het heeft mij menigen traan gekost, waarde Lezer, en menigen zucht. Want het is een tijd vol kommer en zorg, als men den verliefden speelt; niet als de haring is gevangen, maar als men zoo hangt tusschen vrees en hoop. Wanneer ik een meisje was, zou ik onbegrijpelijk veel medelijden hebben met de arme jongelingen, en niet hunne nachtrust ontrooven, of ze des daags heen en weêr laten draven om het voorwerp hunner liefde te zien. Een blaauwtje liet ik nooit loopen; geen gekheid! beter één vogel in de hand, dan lien in de vlugt. Wanneer iemand kwam om mij te vragen, die bewijzen kon geven, dat hij gezond was van lijf en leden, ziel en beurs, dan zou ik eerst flaauw vallen, zoo deftig mogelijk, maar er ook eene eer in stellen, om weêr bij tijds wakker te worden, en na deze kleine manoeuvre ô zoo onnoozel antwoorden: uw voorstel, mijnheer, komt zeer onverwachts; zoo iets had ik nooit gevreesd! Ik heb achting voor u, groote achting, maar of ik liefde voor u voelde, heb ik mij zelve nooit af-<pb n="119"/>gevraagd; dewijl het altijd mijn stille wensch is geweest, om buiten den band des huwelijks in onschuld mijne nachten te slijten: niet, dat ik het echtgeluk haat; het huwelijk moet een hemel op aarde zijn, zeggen mijne vriendinnen; maar ik mag immers niet denken, dat mijne geringe bekoorlijkheden een man zoo gelukkig kunnen maken, als hij voor zijne zorg het regt heeft van te vorderen. Ook ben ik nog zoo schrikkelijk jong; raad eens, hoe jong! - ‘28 jaren’ - ja, als ik zoo gelukkig was; maar ik ben eerst vijf en twintig, mijnheer! daarenboven heb ik ouders, en een onnoozel meisje mag zulk een gewigtigen stap niet doen, zonder den raad in te nemen van verstandige ouders. Ik weet wel, zij zullen er niets tegen hebben, zij zijn zeer op u gesteld, maar zonder hunne toestemming mag ik u het jawoord niet geven; gij moet mij dit niet kwalijk nemen, het is mij onmogelijk. De vrijer zou dan naar alle gedachten vragen: lieve schat! neem het dan een tijd in beraad; maar als hij zweeg, zou ik zeggen: ik wil er wel eens over denken, mijnheer; en ik zou wel een domme meid moeten zijn, als ik hem niet gevangen hield. Doch als wij getrouwd waren, dan zou ik anders praten. Hij moest eens zoo slecht zijn als andere mannen, die hunnen tijd verslijten in koffijhuizen en societeiten, om daar te spelen, geld te verteren, wijn te drinken, terwijl de arme vrouw den langen winteravond moet doorworstelen met te brommen en te breijen. Dit moest hij eens beginnen, ik zou hem societeiten! Als zij t' huis komen, dan is
<pb n="120"/>
het: vrouwlief! maar als gij zoo een lieve vrouw hebt, moet gij dan alle dag uitloopen? sprinkhaan! Ik zou beginnen met wetten te maken: als ge mij verveelt, dan moogt gij naar de societeit gaan; evenwel ik geef u deze vrijheid niet als een regt, dat u toekomt, maar als eene gunst, verstaat ge? en wanneer de klok tien heeft geslagen, sluit ik mijne woning, hoort ge? dus wilt ge van nacht niet op straat slapen, kom dan voor tienen t'huis! Het geld bewaar ik, dat spreekt van zelve, niet waar? En wanneer gij naar andere vrouwen kijkt, krabbel ik u de oogen uit; dan kunt gij uit tijdverdrijf wetten maken, zoo liberaal als deze: de vrouw is den man gehoorzaamheid schuldig. Maar de vrouwen zijn zoo goed, zoo zacht, zoo engelachtig, dat zij liever geduldig het juk dragen, hetgeen haar door de mannen zoo onbarmhartig opgelegd wordt, en met liefde en dankbaarheid het leed vergelden, dat zij dagelijks moeten verduren. Het doet mij van harte leed, waarde Lezeressen, dat gij zoo slecht behandeld wordt van uw eigen man; en niet, om mij te bemoeijen met eens anders huishouden, of om twist en oneenigheid te zaaijen tusschen man en vrouw, maar alleen uit gevoel van regt en billijkheid, verzoek ik u dringend deze twee volgende hoofdstukken met de meeste aandacht te lezen, of, beter nog, van buiten te leeren; gij kunt er oneindig veel nut uit trekken, mits het mij gelukt zij, u het welgelijkend portret te geven van een helleveeg; dat geene gemakkelijke zaak is, waarde Lezeressen! en wel om deze reden: wanneer ik u
<pb n="121"/>
de beeldtenis wil geven van een zacht en aardig meisje, breng ik mij dadelijk een twintigtal dames voor den geest, die ik te voren beminde, en zoek bij deze een menigte lieve hoedanigheden, om daarmede haar te versieren, die ik u voorstellen wil als beminnenswaardig<note n="(1)" place="foot">Denk derhalve niet, waarde Lezer, wanneer gij dit werk leest: ik lees een roman, het is maar een verdicht verhaal; Betsie heeft nooit geleefd, en Maria ook niet: want gij zoudt eene groote zotheid zeggen in weerwil van al uw verstand; zoo als gij zelve zoudt erkennen, wanneer ik u bij Betsie bragt, of aan Maria voorstelde; hetgeen mij niet moeijelijk zou vallen, als ik niet zoo geweldig jaloersch was. De schrijver dacht zelve, toen hij de pen opnam, ik ga een roman schrijven, maar naauwelijks had hij 20 bladzijden geschreven, of hij durfde reeds zweren: het is eene waarachtige geschiedenis. Evenwel dit is eigen aan alle goede leugenaars; zij eindigen altijd met zelven te gelooven, dat zij van de waarheid gehoorzame dienaars zijn, en dat het schandelijk is voor een braaf mensch, als een staatsman te liegen.</note>. Het is een eerlijke diefstal, meen ik, en ik maak menig meisje op deze wijze een zeer vleijend compliment, waarvoor zij zeker dankbaar zou wezen, indien zij het maar wist. Want voor complimenten zijn de vrouwen altijd dankbaar; en daarom zeg ik dikwijls aan mijne vrienden: een compliment is niet zoo onbeduidend, als de geleerden ons willen wijs maken.</p>
<p>Maar het is niet zoo gemakkelijk, u het portret te geven van een helleveeg, omdat het origineel zoo een groote zeldzaamheid is, waarde Lezeressen!
<pb n="122"/>
Zelfs Shakspeare heeft het vruchteloos beproefd; want zijne Kaat wordt eindelijk een zachte, alledaagsche vrouw, en zoo eindigt een helleveeg nooit; omdat zij voor hare bekeering te weinig tijds heeft, en meestal door een beroerte, of slagaderbreuk overvallen wordt, in een kijfpartij met haren armen man; die dan jaarlijks een dank- en bededag viert voor de gelukkige verlossing van den verdrukten echtgenoot. Het is dus meer dan waarschijnlijk, dat ook mijne geringe krachten niet toereikend zullen wezen, om zulk een zeldzaam verschijnsel keurig af te schetsen. Maar iemand van een uitgebreide familie heeft in dit geval iets voor, waarde Lezer! -</p>
<p>&nbsp;</p>
<p>De klok had reeds drie geslagen, toen Hermstad zijne woning bereikte, waar hem zijne vrouw en Maria, doch ieder om verschillende redenen, met groot verlangen wachtende waren: zijne vrouw, opdat zij uit Hermstads eigen mond de verzekering mogt ontvangen, dat Willem niet waardig was, in hare woning te worden opgenomen: maar de ongerustheid over het lot van haren dierbaren vader, was bij Maria tot zulk eene hoogte gestegen, dat zij met tranen in de oogen de kamer had verlaten, en aan de voordeur weenende stond te wachten. Intusschen was de slaap onzen van Beveren al te magtig geweest; en na zich zelven vruchteloos gepijnigd te hebben, om tot de terugkomst van Hermstad wakker te blijven, moest hij het einde-<pb n="123"/>lijk toch gewonnen geven, en lag in zijnen leuningstoel zoo gemakkelijk te slapen, dat zijne vrouw meermalen met welgevallen zeide: ach, ik heb toch een besten man, hij kan zoo gerust slapen, zuster! Dat hij slaapt, hernam mevrouw Hermstad, mag ik wel lijden, maar zijn gesnork en neusgeblaas vind ik onverdragelijk; ik zal hem wakker maken, want ik wil dat geratel en gereutel niet langer hooren. Maar mevrouw van Beveren ging voor hem staan, en bad, en smeekte, dat zij toch zoo goed zou wezen, haren lieven man zijnen slaap te gunnen; ik zal u daarvoor altijd dankbaar zijn, zuster; hij moet van zelve immers wakker worden. Van Beveren! van Beveren! schreeuwde mevrouw Hermstad, zoo hard als zij schreeuwen kon.</p>
<p>Slaap maar van Beveren, verzocht zijne vrouw.</p>
<p>Ik ben toch baas in mijn eigen huis, zeide mevr. Hermstad.</p>
<p>Uw man is baas, hernam mevr. van Beveren, niet wetende, dat zij zoo een groote zonde beging.</p>
<p>Mijn man baas! ik zou hem bazen! Denkt gij, dat ik hier in huis ben gekomen om voor slavin te spelen - van Beveren! van Beveren! - of om de speelpop te wezen van een grilligen man? - van Beveren! word dan wakker! - en dat ik, als andere vrouwen, mij gebruiken laat om dienstboden na te loopen, naar potten of pannen te kijken, en de waardigheid van mijn karakter niet weet op te houden. - Indien ge uw man niet wakker maakt, zal ik zijn stoel het onderste boven trekken!</p>
<pb n="124"/>
<p>Ach, lieve zuster! wij zijn hier gekomen uit belangstelling.</p>
<p>Uit nieuwsgierigheid wilt gij zeggen. - Ik heb Hermstad niet gevraagd, om met mij een huwelijk aan te gaan; hij heeft mij gevraagd, of liever nageloopen, zuster, tot vervelens toe; door zijn lastig aanhouden werd ik eindelijk genoodzaakt, hem als man aan te nemen. Ik had rijk kunnen worden; dat ik het niet geworden ben, is de schuld van Hermstad; ik had mij kunnen vermaagschappen met eene aanzienlijke familie: waarom niet? even goed als anderen, meen ik; Hermstad heeft het verhinderd; hij heeft mij door vleijerij en beloften overgehaald om afstand te doen van mijne goede vooruitzigten, en te trouwen met een eenvoudigen advokaat. - Maar nu kan ik het niet langer dulden; slaapmuts, die gij zijt! riep zij van Beveren toe, en trok met zoo veel geweld aan zijn arm, dat zelfs van Beveren wakker werd.</p>
<p>Ach, van Beveren, zeide zijne vrouw, onze zuster zag liever, dat gij niet sliept; indien gij dezen nacht wakker wildet blijven, zoudt gij haar zoo een groot genoegen doen, want zij maakt zich zoo ongerust over haren man.</p>
<p>En moet gij daarom zoo aan mijn arm trekken, bromde van Beveren; dat is een slechte handelwijze, vrouw!</p>
<p>Maar lieve van Beveren! ik wil er op zweren, indien gij het verkiest, dat uwe zuster het gedaan heeft.</p>
<p>Dan hadt gij moeten waarschuwen, maar niet uwen man verraden.</p>
<pb n="125"/>
<p>En gij waart in slaap gevallen, hoe kon ik u dan waarschuwen?</p>
<p>Gij hebt gelijk, vrouw!</p>
<p>Ik heb uwe zuster gesmeekt en gebeden, dat zij u de vrijheid zou geven van hier te slapen; ik heb vóór u gestaan om u te beschermen; en dan nog zulke harde woorden te moeten hooren - van mijn eigen man, dien ik zoo opregt bemin - dit kost mij tranen, van Beveren; gij hebt uwe vrouw niet meer lief.</p>
<p>Ik heb mij slecht gedragen, schreide van Beveren, ik gevoel het zelve.</p>
<p>Wij zijn twintig jaren getrouwd, en heb ik niet altijd voor u gezorgd, meer dan voor mij zelve; u opgepast in ziekten bij dag en bij nacht; heb ik niet twintig jaren dagelijks gebeden, dat ik mijnen van Beveren nog lang mogt behouden; en altijd heb ik u geprezen in uw bijzijn en afwezendheid; altijd heb ik onzen lieven Boudewijn zijn zin gegeven, al was die tegen den mijnen; ga ik ooit uit met een ander; en als gij geen genoegen hebt, zit ik dan niet bij u te weenen; alles, alles wat mijn van Beveren doet, acht ik goed gedaan, en wat hij zegt, goed gezegd, zoo als geen ander het zeggen kan; en tot vergelding van mijne liefde en trouw, word ik nu zoo miskend, terwijl ik zit te treuren over het lot van mijn ongelukkigen broeder. Ik vergeef het u, van Beveren, maar ik zal het besterven, en dan eerst zult gij zien, dat ge uwe vrouw verloren hebt.</p>
<p>Gij hebt een schurk tot man, riep van Beveren,
<pb n="126"/>
die niet waard is, dat hij op de aarde kruipt, laat staan loopt.</p>
<p>Neen! van Beveren, een schurk zijt gij niet, ik kan niet dulden, dat iemand dit van u zegt.</p>
<p>Ik weet zelf niet, hoe het mogelijk geweest is, dat ik zulk een engelachtig wijf, waarvan ik zoo satansch veel houd, heb laten weenen. Ik heb groote zonde gedaan, vrouw!</p>
<p>Bemint gij me nog, van Beveren?</p>
<p>Ja waarachtig, zeî van Beveren, uit den grond van zijn hart.</p>
<p>Dan is het niets, hernam zijne vrouw, dan wil ik alles verdragen.</p>
<p>Nu kon mevrouw Hermstad niet langer haren lach bedwingen, maar begon zoo uit te schateren, dat van Beveren zich genoodzaakt voelde, haar te vragen: waarom zit gij zoo te lagchen, zuster?</p>
<p>Omdat gij zoo zot zit te praten, antwoordde mevrouw Hermstad.</p>
<p>Ja! riep van Beveren, mijn wijf is mij alles waard; het is mijn schat, mijn juweel op aarde; maar vindt gij het zot, dat man en vrouw elkander beminnen? ik daarentegen vind het zot, dat man en vrouw in rusie zijn; en nu is de vraag, wie van ons beiden het meeste verstand heeft?</p>
<p>Dat hebt gij, van Beveren, hernam mevr. Hermstad met een kwaadaardigen lach.</p>
<p>Dan moest gij liever u zelve uitlagchen, en niet van Beveren; ik zal toch voor den dit en dat meer verstand hebben dan een vrouw.</p>
<p>Ach, lieve van Beveren! begon zijne vrouw.</p>
<pb n="127"/>
<p>Neen, vrouw! ik kan die kuren niet verdragen; van Beveren is geen hansworst, die er eene eer in stelt, dat hij wordt uitgelagchen.</p>
<p>Maar beste man! gij vergeet, dat onze zuster in zoo een groote droefheid is.</p>
<p>Moet zij dan lagchen? vroeg van Beveren.</p>
<p>Ik moet niets doen, schreeuwde mevr. Hermstad; ik doe, wat ik wil; en als ik goedvind, om u uit te lagchen, dan lach ik u uit, al wierdt gij ook zoo nijdig als een spin.</p>
<p>Als een spin! riep haar van Beveren na, met open mond, en in de houding van een', die zich zelven afvraagt: wat zal ik antwoorden? als een spin!</p>
<p>Ik geloof waarachtig, dat de domoor niet weet, wat een spin is, zoo zit hij mij aan te kijken.</p>
<p>Als een spin, zeî van Beveren nogmaals, en alsof hij ontwaakte: gij zijt zelve een spin, een venijnige spin. Denkt gij, dat ik niet weet, wat een spin is: ik heb duizende spinnen gezien, al waren zij zoo groot niet als gij zijt.</p>
<p>Mevrouw Hermstad stond op, en stelde de armen in de zijden; hetgeen altijd een ongunstig teeken was. Zoo had zij ook deze hebbelijkheid: wanneer zij schreeuwde: ik wil! begon de zaak bedenkelijk te worden; maar zij werd gevaarlijk in den hoogsten graad, als zij zeide: je veux; en dit verschrikkelijk woord was reeds op hare lippen, toen onverwachts een vreemd heer in de kamer kwam. Het was de geneesheer, waarde Lezer!</p>
<p>Hermstad namelijk had zijne woning open gevonden, en Maria aan de voordeur, die hem wee-<pb n="128"/>nende om den hals viel, en geene woorden vond om uit te drukken, hoe blijde zij was en dankbaar, dat haar beste vader, dien zij zoo hartelijk beminde, eindelijk was weêrgekeerd. O vader! de angst, dien ik uitgestaan heb - Maria! viel haar Hermstad in de rede, breng ons zoo schielijk mogelijk een kaars, opdat wij Willem naar zijne kamer brengen; hij heeft rust van noode, en daarom wenschte ik in stilte naar boven te gaan, zonder dat uwe moeder het weet. Is Willem niet wel? vroeg Maria, en ging dadelijk, zonder het antwoord af te wachten naar achteren, terwijl Hermstad en de geneesheer den jongeling naar boven bragten, en reeds de helft van den weg hadden afgelegd, toen Maria met het licht wederkeerde. Mevrouw Hermstad, die, als mijne Lezers weten, op dat oogenblik in een hevigen strijd was met den goeden van Beveren, merkte van dit alles niets; anders zou het gevaar niet te berekenen zijn geweest, althans de rust ver te zoeken, die voor Willem beter was dan artsenij. Want waar een kijfachtige vrouw hare voeten zet, spreek mij daar niet van rust en vrede! Het is een klokkenspel, waarde Lezer! dat nooit ophoudt; een uurwerk, dat gij niet behoeft op te winden. Men kan haar gebruiken voor een trommel om alarm te slaan, voor een trompet om den aanval te blazen; maar in den hemel (het groote magazijn van rust en vrede) is zij geheel onbruikbaar. Wanneer ik op straat wandel - waartoe wij gepromoveerden in de regten overvloedig den tijd hebben - en door een gelukkig toeval ter plaatse
<pb n="129"/>
kom, waar twee vrouwen bezig zijn met kijven, dan blijf ik dadelijk eerbiedig stil staan. Ik noem het de grootste rariteit, die op aarde te zien is; inzonderheid wanneer de verbittering zoo hoog gestegen is, dat in beider hart de booze gedachte begint wortel te vatten, van hare tegenpartij de muts te veroveren. Bij zulk eene gelegenheid vergeet ik nooit, mij zelven plegtig af te vragen: of er op aarde een grooter wonder is dan de vrouwentong? Men kan onmogelijk een instrument uitdenken, dat zulk een verschrikkelijk geraas maakt; het behoeft nooit geslepen te worden; en van de vlugheid kunt ge u geen denkbeeld vormen. Ik wil waarachtig wel gelooven, dat Salomo, die zeven honderd vrouwen had, nu en dan genoodzaakt werd, op een hoek van het dak te wonen, maar ik wil niet gelooven, dat hij zelfs daar rust heeft genoten; want het geluid van den ratel, van de trommel en trompet vindt men vereenigd in de stem eener Xantippe. Gelukkig, dat zij zoo zeldzaam zijn, waarde Lezer!</p>
<p>Ik dank u, Maria, zeide Hermstad, toen zij met de kaars terug kwam, en verzocht haar, dat zij den geneesheer in de kamer zou laten, waar ik weldra bij u zal wezen; doctor! gij kunt dan aan mijne vrouw vertellen, wat er met Willem gebeurd is; maar zorg, dat zij niet naar boven kome, waar zij nu niet welkom zou wezen. Intusschen zag Maria niet zonder medelijden Willem aan: wat is hij bleek, dacht zij, hoe diep zijn de oogen gezonken, en zoo vol droefheid en smart; men kan
<pb n="130"/>
lezen op het treurig gelaat: deze is ongelukkig; en alsof hij geen besef heeft van hetgeen met hem gebeurt, zoo onverschillig staat hij daar. Wie weet, wie weet, of de arme jongen niet onschuldig is! ach, dan zou het mij zoo spijten, dat ik hem zoo onbillijk verdacht heb. En reeds op den trap kon zij zich niet weêrhouden, den geneesheer te vragen, of Willem dan zoo ongesteld was? Die ongesteldheid zal wel schikken, antwoordde deze op een geheimzinnigen toon. Hij is immers maar ongelukkig, vroeg Maria; doch de geneesheer, die van de verdenking, waaronder Willem lag, weinig, of beter, niets wist, begreep deze vraag niet, en gaf derhalve geen antwoord, als Maria dit verlangde. Hij had te veel deel genomen in het lot van anderen. Van vreemden? drong Maria aan. Daarover ligt een sluijer gespreid, dien ik niet in staat ben op te ligten; uw vader schijnt van oordeel te wezen, dat het meisje aan Willem vreemd was (het meisje, dacht Maria), maar de groote deelneming, welke hij in haar waarlijk ongelukkig lot heeft genomen, doet eene zekere betrekking veronderstellen; gij verstaat mij, niet waar? Denkt vader, vroeg Maria met de meeste belangstelling, dat Willem niet van te voren met dat meisje in kennis is geweest? - Maar de geneesheer bleef het antwoord schuldig; want zij hadden, zoo pratende, reeds de voorkamer bereikt.</p>
<p>Ik houd niet van te krakeelen, zeî van Beveren, als hij de dreigende houding van zijne geduchte tegenpartij zag; en op het oogenblik dat de genees-<pb n="131"/>heer in de kamer trad, vroeg mevrouw Hermstad, of beter, schreeuwde zij: ben ik een spinnekop? dat zal ik u betaald zetten, vlegel! - Ik ben hier gekomen, begon de doctor, maar hij werd in het rumoer niet gehoord. - Gij zult aanstonds mijn huis verlaten, vleeschklomp, die gij zijt! en nu zou het vreesselijke woord: je veux gevolgd hebben, maar mevrouw van Beveren stond eensklaps met een groot misbaar op; o! goede Hemel! daar zullen wij de tijding krijgen van Hermstads dood; ik kan het voelen aan mijn hart; ach lieve zuster! ziet gij dien zwarten man niet? - Welken? vroeg van Beveren, in de grootste ontsteltenis. - Ik ben hier gekomen, begon weêr de doctor. - Ja! hij is dood, snikte mevr. van Beveren; wij hebben een dooden in de familie; mijn lieve broeder is dood; van Beveren houd mij vast! Die vervloekte Uytertsche gracht, schreide van Beveren; terwijl mevr. Hermstad zeer bedaard vroeg: wat wildet gij zeggen? mijnheer! - gij beide zijt goed om in een gekkenhuis te zitten - waar is mijn man? - indien het gekkenhuis niet te goed voor u was. - Uw man is boven, hernam de doctor. - Hij is reeds naar boven gedragen, begon weêr mevr. van Beveren; en zal ik niet schreijen, als mijn eenige broeder verdronken is. - Hij is boven met Willem, zeî Maria. - Is Willem in mijn huis! schreeuwde mevr. Hermstad, in de felste woede; hij is immers niet in huis? Maria. - Is Hermstad dood of levend? vroeg van Beveren met eene vervaarlijke stem. De doctor antwoordde: hij brengt Willem
<pb n="132"/>
naar zijne kamer. - Dan is hij levend, juichte van Beveren; vrouw! laat ons den hemel danken, op onze knien danken, dat zoo een goede vent niet in den modder is geloopen. Zuster! ik wensch u van harte geluk; victoria! zuster.</p>
<p>Wenscht ge mij geluk? vroeg mevrouw Hermstad, en plaatste weêr d' armen in de zijden.</p>
<p>Ja, dat doen wij, hernam mevrouw van Beveren, terwijl zij zorgvuldig hare tranen afwischte; dat is eene vreugde, Maria! maar meidlief, ik ben zoo verschrikt; zie eens, hoe ik zit te beven. De schrik is ook mij in de beenen geslagen, wilde van Beveren zeggen, maar mevrouw Hermstad was hem voor: ik ga oogenblikkelijk naar boven. Ach lieve moeder, zeide Maria, Willem ziet er zoo naar uit; hij heeft rust van noode, zegt de doctor. Willem! schreeuwde mevrouw Hermstad; denkt gij dat ik een zottin ben, wie ge alles op de mouw kunt spelden; dat hij er naar uitziet, wil ik waarachtig wel gelooven; zoo zien er al de losbollen en dronkaards uit, die van zulke goddelooze plaatsen komen, als Willem bezocht heeft. - Mevrouw! zeî de geneesheer, niet weinig verwonderd, gij behoeft niet de minste vrees te hebben, dat Willem zich van nacht aan den drank heeft te buiten gegaan, en gij moet niet zeggen, dat hij slechte plaatsen bezocht heeft, want de woning van arme, ongelukkige, maar brave menschen is geene slechte plaats, mevrouw!</p>
<p>Waarachtig niet, riep van Beveren, dat hadt gij niet moeten zeggen, zuster!</p>
<pb n="133"/>
<p>Hij is doorgegaan met een meid, schreeuwde mevrouw Hermstad.</p>
<p>Dit is eene onwaarheid, hernam de geneesheer. Mijnheer! ik ben niet gewoon zoo stellig tegengesproken te worden; tegenspraak kan ik nooit verdragen, maar vooral niet van een' vreemde.</p>
<p>En ik zeg het u nogmaals, het is eene onwaarheid, mevrouw.</p>
<p>Het is voor den dit en dat de waarheid, viel van Beveren uit; wij hebben zelven aan ons huis de tijding ontvangen, dat Willem met een meid op hol was geraakt; niet waar, vrouw?</p>
<p>Mag ik weten, vroeg de doctor, wie u deze tijding gezonden heeft?</p>
<p>Dat heb ik gedaan, juichte mevrouw Hermstad met een triumferend gelaat, alsof zij er eene eer in stelde.</p>
<p>Wanneer dan de tijding niet waar is, zeî de geneesheer tot van Beveren, die mevrouw u gezonden heeft, vervalt dadelijk de zwarigheid, waarom gij mij niet gelooven kunt.</p>
<p>Ik begrijp u niet, antwoordde van Beveren, en zat met strakke oogen den doctor aan te kijken.</p>
<p>Mijnheer wil zeggen, zeide Maria, dat iemand, die een tijding ontvangen heeft, niet zeggen mag, wanneer hem later de zaak geheel anders verteld wordt: gij zegt eene onwaarheid; want het konde plaats hebben, dat juist de eerste tijding niet waar was, en de tweede waar.</p>
<p>Mijnheer heeft volkomen gelijk, zeide van Beveren; nu begrijp ik het best; gij hebt ongelijk, zuster!</p>
<pb n="134"/>
<p>Gij zult toch, vertrouw ik, liever uwe zuster gelooven, dan een' vreemde.</p>
<p>Dit weet ik waarachtig niet, hernam van Beveren.</p>
<p>Geloof dan wien gij wilt, het is mij onverschillig, antwoordde zij bits, en stond op, om naar boven te gaan: maar de geneesheer kwam haar in den weg.</p>
<p>Mevrouw! het zal niet noodig zijn, u te herinneren, dat rust voor Willem eene behoefte is; dit is ook het verlangen van uwen man; en ik twijfel niet, of gij zult wel zoo goed wezen, aan dit verlangen eenige waarde te hechten.</p>
<p>Ik lach om u; ik lach om mijn man; je veux, en zoo ging zij haastig de kamer uit; maar toen zij merkte, dat de geneesheer haar volgde, wist zij op eene looze wijze haren vervolger in een verkeerden waan te brengen, want zij ging den trap voorbij, en de keuken in, alsof zij niet van plan was, naar Willems kamer te gaan. De geneesheer bleef een geruimen tijd in den gang wachten, en kwam vervolgens weêr in de kamer met de geruststellende tijding, dat mevrouw Hermstad niet naar boven was gegaan, gelijk hij gevreesd had.</p>
<p>Dan is zij zeker, zeî van Beveren, - maar ik zal liever niet zeggen, wat van Beveren giste; ik houd veel van de kieschheid, waarde Lezer! - Maria onderschepte dadelijk zijne woorden door te vragen: gij zoudt ons verteld hebben, doctor! wat er met Willem gebeurd is; waarom hij zoo laat t'huis gekomen is, en in zulk een treurigen toestand.</p>
<p>Wij weten nog niets, zeî van Beveren, ik weet
<pb n="135"/>
zelfs niet, met wien ik de eer heb van te spreken; onbekend maakt onbemind.</p>
<p>Ach! wij hebben zoo een naren nacht gehad, begon zijne vrouw.</p>
<p>Zwijg vrouw! mijnheer zal zijn naam zeggen.</p>
<p>Ik ben de geneesheer van Sloten.</p>
<p>Dan zijt gij een fatsoenlijk man, hernam van Beveren; ik weet wel, dat ik u meer gezien heb, en de naam is mij niet onbekend, maar t'huis brengen kan ik u niet.</p>
<p>De doctor vertelde, dat hij eerst onlangs zich te Leyden had neêrgezet, en van Boskoop gekomen was.</p>
<p>Waar woont gij? vroeg van Beveren.</p>
<p>Op de lange brug, was het antwoord.</p>
<p>Hoe komt gij zoo gek, om op zoo een misselijke straat te wonen.</p>
<p>Ach, lieve oom! verzocht Maria met een vleijende stem, wij wilden zoo gaarne weten, wat er met Willem voorgevallen is.</p>
<p>De doctor zag met een bedenkelijk gelaat op zijn horologie; het is reeds vier uren, zeide hij, en ik houd mij verzekerd, dat mijne vrouw en kinderen in de grootste ongerustheid zijn, dewijl ik zoo lang uitgebleven ben. Ik wil dus niet ontveinzen, dat ik zeer verlangende ben, om tot de mijnen weêr te keeren; daarenboven, uw vader zal u alles wel verhalen. -</p>
<p>Haar vader, viel hem van Beveren in de rede, zal genoeg te doen hebben met zijne vrouw; neen, doctor! wij laten u niet gaan. Ach, sprak zijne vrouw, ik kan zoo gevoelen, in welk een angst die
<pb n="136"/>
menschen moeten zijn; de tijd valt zoo lang, als men in ongerustheid is. - Ik ben toch satansch nieuwsgierig, drong weêr van Beveren aan, hoe de vork in den steel zit; maar de doctor moet de deur uit, dat zie ik zelve in; gij kunt gaan, doctor! doch gij moet ons beloven, dat gij weêr zult keeren. Maar lieve man! wij zijn midden in den nacht. Dit is niets gezegd, vrouw! op de lange brug zal hij niet verdrinken; dit neem ik voor mijne rekening. Het is van den doctor te veel gevergd, merkte Maria aan. Hoor eens hier! zeî van Beveren, ik houd u voor een goeden vent, anders had ik het niet van u gevraagd, en zeg dus maar ronduit, of gij ons dit genoegen zult doen; de lange brug is digt bij, en een doctor moet niet bang zijn voor de nachtlucht; hij komt terug, vrouw! ‘Ach, hij zou ons zoo een groot genoegen doen.’ De geneesheer, die zelve in de zaak zeer veel belang stelde, en ook begreep, dat hij Hermstad van groot nut konde wezen, om de kwade gedachten zijner vrouw, die zij omtrent Willem geopenbaard had, uit den weg te ruimen, antwoordde naar aller verlangen: indien gij dan vergunnen wilt, dat ik even naar mijne woning ga, kunt gij er staat op maken, dat ik in een klein kwartier weêrgekeerd ben. - Zou er geen mogelijkheid zijn, vroeg mevrouw van Beveren op een twijfelachtigen toon, alsof zij vreesde eene dwaasheid te zeggen, dat in plaats van u de knecht ging. - Dat is een zotte vraag, hernam van Beveren, de doctor kan immers veel beter zelve zijne woning vinden. Maria
<pb n="137"/>
zeide, ik zou gaarne den knecht willen zenden, maar ik vrees, dat moeder - Het is onmogelijk, viel haar van Beveren in de rede, het is onmogelijk, dat de knecht gaat, gij moet zelve gaan, doctor! Deze zeide tot Maria, indien uw vader naar mij vraagt, zeg dan, dat ik even naar mijne woning gegaan ben, en weldra terug kom; en zoo ging hij het huis uit; terwijl van Beveren hem nariep: indien gij één minuut te laat komt, zijt gij een woordbreker, doctor! en voor zoo een' mensch heb ik niet de minste achting.</p>
<p>Intusschen had Hermstad gezorgd, dat zijn Willem rust en slaap konde genieten, om zich te herstellen van de uitputting en afmatting, waarin zich zijne droefheid, als ware het, had opgelost: hij wilde vervolgens naar beneden gaan tot de zijnen, zoo als hij Maria beloofd had, maar op het oogenblik, dat hij den trap zou afgaan, had zijne vrouw dien bereikt, met het blijkbaar doel, om naar boven te komen. Ik zal een hinderpaal ontmoeten, dacht Hermstad, die niet gemakkelijk is uit den weg te ruimen, en ieder van zijnen kant maakte den meest mogelijken spoed, om van de tegenpartij of 't ware grond te winnen. Die spoed evenwel was tamelijk gelijk, zoodat zij elkander op de helft des wegs ontmoetten, op de plaats, waar de trap een kleinen draai nam, waardoor de positie van Hermstad, die een hooger punt had ingenomen, naar mijn gevoelen, oneindig beter was. Deze echter maakte daarvan een armzalig gebruik, want hij vergenoegde zich met te vragen: gij wilt im-<pb n="138"/>mers niet naar Willems kamer gaan? - Ik wil niets, hernam zijne vrouw, je veux, en zocht intusschen met geweld den weg te banen: maar Hermstad bood een krachtdadigen weêrstand, zoodat zijne vrouw geen duimbreed gronds konde winnen. Ik zal dadelijk in flaauwte vallen, dreigde zij, indien gij niet oogenblikkelijk mij doorlaat. Ik mag het niet, zeî Hermstad, maar op een zachten toon, die zijne vrouw verkeerdelijk aan vrees toeschreef. Zij vervolgde dan: ik zal mij van boven naar beneden laten vallen, dat ik dood op de steenen lig; en dan zijt gij mijn moordenaar. Willem, antwoordde haar man, is in zoo een toestand, dat rust voor hem hoog noodig is, en gij zoudt hem die ontnemen! - In een toestand, grinnikte zijne vrouw, hij ligt dronken te bed; de zwierbol was niet in staat, zonder hulp naar bed te gaan; gij hebt hem moeten binnensmokkelen, omdat gij den moed niet hadt, hem onder de oogen te brengen van uwe ongelukkige vrouw; maar ik wil zien, wie er bij mij in huis komt. - Hoe weet gij, vroeg Hermstad, zonder zijne bedaardbeid te verliezen, dat Willem te veel gedronken heeft? - Ik zou te gek zijn, hernam zijne vrouw, om op een schoorsteen te staan, als ik u daarvan rekenschap wilde geven; hij is dronken, zeg ik, smoordronken, hij is naar boven gedragen, omdat hij op zijne voeten niet staan konde; en ik wil, ik zal hem zien, al stondt gij met een pistool voor mij; uwe vrouw is geen jool, dat zult gij ondervinden! - Vrouw! zeide Hermstad, er is geen grooter ongeluk in een huis-<pb n="139"/>gezin, dan dat er twist en oneenigheid heerschen tusschen man en vrouw, in plaats van liefde en eensgezindheid, waardoor alleen het huwelijk een staat is van vreugde en geluk, zoo als er op aarde geen te vinden is. Laat ons dan die zoete overeenstemming, waaraan wij zoo vele genoegelijke dagen verschuldigd zijn, zoo veel mogelijk bevorderen; hetgeen alleen geschieden kan door wederzijdsche toegevendheid, en door somtijds afstand te doen van hetgeen wij willen en wenschen. Zulk eene opoffering strekt ons tot eer, en wij koopen daarvoor rust en genoegen; wij zijn dit elkander verschuldigd, vrouw! en verschuldigd aan onze Maria, die wij beiden hartelijk beminnen - Gij hebt nu lang genoeg gepreekt, viel hem mevr. Hermstad in de rede; een man, als gij zijt, zou de geduldigste vrouw in een kwade luim brengen; zeg mij liever kort en goed, of gij nog langer van plan zijt, uwe vrouw het regt te betwisten, van te gaan in haar eigen woning, waar zij verkiest. - Ik wil alleen, zeî Hermstad, dat gij niet naar de kamer van Willem gaat; dit is alles, wat ik van u verlang, en kunt gij nu dit ééne verzoek niet inwilligen; een verzoek van uw man, wien het altijd een genoegen geweest is, als hij uwe wenschen konde bevredigen. - Ik vraag niet, hernam zijne vrouw, wat gij wilt, maar wat ik wil, en dat geteem en gefleem zal u weinig baten. Laat ge mij door?</p>
<p>Neen, zeide Hermstad, maar naauwelijks was het woord van zijne lippen, of hij had een geweldigen aanval te verduren; daar hem zijne vrouw
<pb n="140"/>
met een schrikbarend krijgsgeschreeuw van je veux, je veux, je veux op het lijf viel, zoodat hij alle krachten moest inspannen, om zijne stelling te handhaven. Gij doet niet wel, vrouw, zeide hij meer en meer bekneld, maar bood evenwel een wanhopigen weêrstand; waardoor zij eindelijk zich genoodzaakt zag, hare toevlugt tot een krijgslist te nemen, welke in mijne oogen een meesterstuk was. Ik krijg een beroerte, riep zij, en hield zich met beide handen aan de leuning vast, alsof zij vreesde naar beneden te zullen vallen; en toen Hermstad den meesten spoed maakte om haar te ondersteunen, deed zij op nieuws zulk een verwoeden aanval, dat zij de positie van Hermstad vermeesterde, die, zoo als ik gezegd heb, groote voordeelen aanbood. Zij trachtte nu strijdende voort te rukken, zoodat haar man in de droevige verpligting was, van op zijne beurt aanvallenderwijze te handelen. Heb ik dit aan u verdiend! riep hij wanhopig uit, maar verzuimde intusschen niet, beide zijne armen om haar middel te slaan, ten einde haar met geweld tot staan te brengen. Het was toen, waarde Lezer, dat Hermstad die groote krabbel kreeg, maar in het geworstel voelde hij niets van zijne wonden; ofschoon dezelve van zoo veel belang waren, dat van Beveren, eenige dagen later, toen hem het gevecht reeds uit de gedachten was gegaan, in allen ernst vroeg: hoe komt gij zoo gek, broeder, om met de kat te vechten? Inmiddels begon de toestand van Hermstad zeer netelig te worden, hij was reeds genoodzaakt ééne hand uitsluitend te gebrui-<pb n="141"/>ken, om zijn ligchaam zoo veel mogelijk tegen dergelijke schade te beveiligen; en ik twijfel er aan, of de andere alleen wel toereikend zou geweest zijn, om zijne vrouw in haren marsch te stuiten. Althans zij had reeds drie trappen veroverd; en wel verre, dat hare verbittering minder werd, was het, alsof zij steeds krachten won. Wat zal ik beginnen! dacht Hermstad, terwijl hem het zweet van alle kanten uitbrak, wat zal ik beginnen! wanneer ik om hulp roep, leg ik onze schande bloot, zoodat ik mij schamen moet zelfs voor mijne bedienden; en zoo mijne vrouw in hare woede op de kamer van Willem komt, zijn de gevolgen niet te berekenen. Zijne moedeloosheid werd niet weinig vermeerderd, toen mevrouw Hermstad begon te juichen, en het zegelied aan te heffen, alsof reeds de overwinning behaald was. Denkt ge mij onder jan te houden? dan moet ge anders troef spelen; gij hebt niet te doen met mevr. van Beveren - ik wil en ik zal naar boven - die gij desverkiezende in een hoek van de kamer kunt zetten, om daar te huilen en te pruilen - al moest ik er dood bij neêrvallen - de schobbejak moet dadelijk mijn huis uit; ik wil met zoo een rinkelrooijer en bohamaker niet onder hetzelfde dak zijn. En zoo won zij gedurig veld. Maar de moedeloosheid van Hermstad bereikte het hoogste toppunt, toen zij onverwachts zoo een geweldigen ruk deed, dat zij op eenmaal twee trappen te gelijk vooruit kwam. Ik twijfel er niet aan, waarde Lezer, indien beide de echtgenooten overgelaten waren ge-<pb n="142"/>weest aan hunne eigene krachten, en er geen bondgenoot ware opgedaagd, die onverwachts de schaal deed overhellen naar de zijde der zwakkere partij; of de arme Hermstad zou eindelijk een volkomen nederlaag hebben gekregen. Want, hetgeen zijne vrouw zulk een groote overmagt gaf, edelmoedig van aard zocht hij zelfs in de grootste hitte des gevechts, zijne partij zoo veel mogelijk te sparen, terwijl daarentegen zijne vrouw zonder de minste genade van al hare wapenen gebruik maakte, en met de meeste verbittering streed. Gij zult mij tot het uiterste brengen, dreigde Hermstad, op het punt van geheel overmand te worden; gij zult mij dwingen, dat ik om hulp roep; en bedenk eens, vrouw, welk een schande! wanneer onze bedienden hunnen heer en mevrouw vechtende vinden, en tusschen, beide moeten komen; of zoo een vreemd heer ons moet scheiden. Laat ons toch aan ons kind een beter voorbeeld geven, en onze eer en fatsoen niet zoo onwaardig vergooijen. - Al komt gij met uw zessen, riep zijne vrouw, zult gij mij niet overduivelen, en zij spande op nieuws al hare krachten in, om weder een trap te beklimmen; maar deze aanval viel zeer ongelukkig uit; want wel verre, dat zij het bedoelde punt innam, verloor zij integendeel, ten gevolge van een misstap, twee trappen te gelijk, hetgeen bij haren echtgenoot den moed deed herleven, welke reeds zoo diep gezonken was. En wanneer op dit oogenblik iemand den strijd hadde gadegeslagen, zou hij buiten twijfel gezegd hebben: er wordt op den trap met gelijk voordeel
<pb n="143"/>
gestreden; of wanneer het gevecht op dit oogenblik gestaakt ware geworden, zou geen van beide partijen zich de overwinning hebben kunnen toeschrijven; zoo een meesterlijk gebruik wist Hermstad van het behaalde voordeel te maken.</p>
<p>Intusschen begon Maria meer en meer in ongerustheid te komen, dat hare ouders zoo lang afwezend bleven; eene ongerustheid, die weldra oversloeg op mevrouw van Beveren, en waarvan zelfs van Beveren niet geheel en al vrij bleef. Indien ik maar wist, zeide Maria, dat moeder het mij niet kwalijk nemen zoude, wanneer ik boven bij haar kwam -</p>
<p>Dit doet zij zeker, viel van Beveren in, uw moeder neemt alles kwalijk; zij is een regte kribbekat; en terwijl hij dit zeide, zat hij met de meeste oplettendheid op zijn horologie te kijken, om te weten, of de doctor op den bepaalden tijd terug kwam. Hij is voor den dit en dat een woordbreker, wanneer hij niet in vijf minuten weêrgekeerd is; mijn horologie gaat zoo goed als de klok. Maar van Beveren, vroeg zijne vrouw, op een nieuwsgierigen toon, wanneer hij een paar minuten over den tijd komt, is hij toch geen woordbreker? Dan kunt gij niet rekenen, vrouw, ik zal toch waarachtig wel op mijn eigen horologie kunnen kijken. Maria stond op, en opende de deur, met het oogmerk om naar boven te gaan; ik zal het maar wagen, oom, zeide zij, en verliet het vertrek; doch toen zij bij den trap gekomen was, waar de bloedige slag werd geleverd, meende
<pb n="144"/>
zij van schrik en ontsteltenis, als ware het, door den grond te zinken. O lieve oom! lieve oom! riep zij, terwijl zij naar de kamer vloog, en weêr van de kamer naar den trap. Ga eens zien, vrouw! wat er te doen is; maar deze was reeds verschrikt uit de kamer gegaan om Maria te volgen. Ik kan waarachtig niet begrijpen, zeide van Beveren, wat gekheid zij nu weêr beginnen; en zonder te bedenken, dat zijn horologie op tafel bleef liggen, waarvoor hij een kinderachtigen eerbied had, maakte hij den meest mogelijken spoed om ter plaatse te komen, waar zijne vrouw en Maria waren. Van dezen spoed evenwel moet de lezer zich geen al te groot denkbeeld maken; want ik wilde alleen zeggen, dat van Beveren niet bij deze gelegenheid zijn gewonen slakkegang hield, maar niet beweren, dat hij met reuzenschreden ging, hetgeen voor zoo een zwaarlijvig man een weinig te forsch zou geweest zijn. De gewone tred van onzen van Beveren was als de tred eens vaders, die een lieveling naar het graf brengt, en niet dan langzaam, en schoorvoetende voortwaggelt, alsof hij vreesde een stap verder te komen; maar bij deze gelegenheid liep hij als een neef, die een rijken oom, of tante onder de aarde moet stoppen; hetgeen altijd met tamelijk veel spoed geschiedt. Zij verdienen ook niet, dat zij lang boven aarde staan: en terwijl van Beveren naar den trap wandelt, heb ik eene beste gelegenheid om met mijnen lezer een vrolijk praatje te maken; als hij aan den trap is gekomen, zal ik dadelijk ophouden; daarop kunt
<pb n="145"/>
gij staat maken; ik zal u wel waarschuwen, luister maar!</p>
<p>Er is, in allen ernst gesproken, geen dommer menschenras, dan erfooms en erftantes. Zou ik niet liever zelve mijn wijn uitdrinken! dan zulk een edel vocht aan mijne erfgenamen vermaken, om op mijne gezondheid te drinken, als ik dood was. Hadde ik kinderen, ik zou zeggen: jongens! uw vader is met moeite door de wereld gekomen; dit heeft hem veel tijds gekost! gij moet ook maar trachten door onze malle wereld te rollen. Wanneer dan mijne kinderen zoo een helder vooruitzigt hebben, zult gij wel gelooven, dat ik de man niet ben, om voor neven of nichten te potten. Ik zou ze gebruiken, waarde Lezer, om kalkoenen te geven en hazen op mijn verjaardag. Voor een vetten kalkoen gaf ik de stellige belofte van eene groote plaats in mijn testament: en zij zouden zeker den man een driegulden geven, die hun de blijde tijding bragt, dat ik was doodgevroren. Die dan het eerst in mijn testament keek, zou ook het eerst zien, dat hij niets kreeg: dan kon hij rondgaan om te vertellen, dat ik een kalkoenendief was, en hem opgeligt had voor eenige hazen. Zoo zou ik handelen met mijne waarde neven (want ik vertel niet, wat ik met mijne nichtjes zou doen), die oom aanzagen voor een dommen voren, dien zij met een klein deegje meenden te kunnen vangen; wel verre, dat ik zoo gek zou zijn, om mijn ligchaam, hetwelk mij zoo dierbaar is, dat ik zoo vele jaren geregeerd heb, hetgeen mij zoo vele jaren geregeerd heeft, dagelijks uit te hongeren, om
<pb n="146"/>
een half dozijn hongerige neven victorie! te laten roopen, wanneer ik dood was. Ik moet niet denken aan de lijkrede, die zij zouden houden. Daar ligt de oude gierigaard, hoezee! en hij komt nooit weêrom, hoezee! wij moeten hem maar schielijk begraven, en zijn boel verdeelen, hoezee! hoezee! hoezee! Als hij eens niet regt dood was - o weh mir! - en de kist voor niet besteld was - spreek er niet van! - en het graf voor niet gegraven - dan moet oom er maar levend in, hoezee! hoezee! hoezee! Ik zweer het, als ik niet dood ware, zou ik die satanskinderen in het aangezigt vliegen. En de begrafenis! hoe zij dan in de koets zitten met een deftig gelaat en tranen op de wangen, die zij niet zonder de grootste moeite en smert uit de oogen geperst hebben. Hoe zij elkander niet durven aankijken uit vrees van te zullen lagchen. Het is zonde en schande, dat wij er altijd bij moeten wezen, wanneer wij begraven worden! En als ik denk, hoe zij daar aan het graf staan met den zakdoek in de hand, om hunne tranen op te vangen; hoe liefderijk zij de kist met aarde beladen, alsof zij bang waren, dat hun zalige oom nog vóór hen zelven aan het sterfhuis zou wezen; hoe dringend zij den doodgraver verzoeken, toch vooral zorg te dragen, dat het graf schielijk toegemaakt worde, opdat de waardige overledene niet blootgesteld zij aan regen en wind. En dan wordt er 's middags een vreugdefeest gevierd over het gelukkig afloopen van hunne moeijelijke taak. En dan wordt de wijn, welken oom zoo lang gespaard had, uit den
<pb n="147"/>
kelder gehaald. Hij had heerlijken wijn, zegt de een; hij ligt nu rustig in het graf, juicht de andere; hoort, vrienden! snikt de derde, wij moeten allen sterven, maar zoo een fijn glas Cantemerle heb ik van mijn leven niet geproefd. Ei lieve! proef dan dezen Bourgonje eens, dien recommandeer ik u; o! wat ben ik blij, dat de overledene dien niet uitgedronken heeft; hij wist zeker niet, dat hij zoo een wijntje had. Ja hij wist het wel, zegt een ander, maar de oude was razend gierig; niet gierig, maar hij hield veel van bewaren; als hij dit uit liefde voor zijne erfgenamen gedaan had, dan zouden wij zeker dankbaar zijn; maar hij was een geldwolf, een vrek, een schoelje; - nog een flesch Bourgonje, Jan! - aan hem verliest de maatschappij niets; hij was al lang dood, toen hij nog leefde; hij heeft zich uitgehongerd tot een geraamte, tot vel en been. Komt ge nog niet met den Bourgonje, jongen? En wij moeten ook niet onderzoeken, begint weêr een ander, hoe onze oom aan zoo veel geld is gekomen; wij zouden eindigen met te zeggen, dat het bloedgeld is; hij was een woekeraar, een oude duitendief; - nog een flesch Cantemerle, Jan! - het schreit tot den hemel, hoe hij weeuwen en weezen uitgekleed heeft; men moest zich schamen van hem een neef te zijn. Zoo! ben je daar al met den Cantemerle; schenk maar, jongen! schenk maar! de oude ziet het niet, de oude hoort het niet, de oude komt nooit weêrom! Het zal hem wel gespeten hebben, dat hij zijne geldzakken niet meê kon nemen. Mij spijt
<pb n="148"/>
het niet, vervolgt zijn buurman; want ik heb er de helft van mijn leven op gerekend, maar oomlief verkoos niet uit te knijpen; hij was een tweede Methusalem, en kon maar niet sterven; de taaije scherminkel was van staal en ijzer; heeft hij ook Pomies in zijn kelder? Ik zou den doctor wel om den hals willen vallen, die den ouden knorrepot verlost heeft van zijn lijden; de doctor moest bij ons feest zijn; hij heeft zich verdienstelijk gemaakt! zijn pomies is ook niet slecht; het is allegaar oude belegen wijn; hij hangt aan het glas; ziet eens! hoe die wijn fonkelt; hij was veel te goed, voor den ouden schobbejak; en hij komt nooit weêrom, hoezee! hoezee! hoezee! - Ik kom er rond voor uit, dat ik liever doodarm wil zijn, dan zoo een gierigaard. Arm te zijn met eere, dat is in mijn oog geen schande; maar een schelm noem ik een schelm, al is hij ook zoo rijk als een koning; en ik twijfel, of een gierigaard wel eerlijk kan zijn. Een verkwister wil ik ook niet wezen: ik blijf liever midden op den dijk, dan is er weinig kans, dat ik van den kant val. Die zijne eijeren heeft opgegeten, moet niet wachten, dat er kuikens van komen. Een verkwister loopt gevaar van te moeten bedelen; en een bedelaar krijgt overal een liefdegift, maar op voorwaarde: van in geen zes weken weêr te komen. Die kostwinning zou mij ook niet bevallen, al is zij vrij van patent. Er zijn menschenvrienden in menigte, die een aalmoes geven, maar zij geven er zoo vele harde woorden bij. Het zou mij zoo zwaar vallen, en zoo bitter sma-<pb n="149"/>ken, eene weldaad te moeten aannemen van iemand, die tevens toonde mij te verachten. Als ik het stuk geld aannam, zou er zeker een traan in mijne oogen komen, en ik zou op dat oogenblik zoo diep gevoelen, hoe ongelukkig hij is, die van menschenvrienden moet leven. Indien ik zonder zijne weldaad het leven kon behouden, ik zou zijne harde woorden en weldaad hem laten, en bidden, dat die menschenvriend ook niet ongelukkig wierd; met een gebroken hart zou ik naar een ander gaan, om welligt ook daar beleedigd te worden, zonder zelfs iets te kunnen krijgen. En dan die hel in het hart! ik ben van dit alles, alleen ik de schuldige oorzaak; en als ik t'huis kwam, vrouw en kinderen te moeten aanzien! neen, waarde Lezer! ik wil geen verkwister zijn; het lot eens verkwisters kan verschrikkelijk wezen.</p>
<p>Vrienden! ik had beloofd, dat ik u waarschuwen zoude, wanneer van Beveren aan den trap gekomen was; in plaats daarvan moet ik u mijne spijt betuigen, dat wij zoo een voornaam man bijna een half kwartier hebben laten wachten, zonder op hem de minste acht te slaan. Het is moeijelijk te bepalen, wie van deze wanorde de schuld moet dragen; of van Beveren te hard geloopen, of de schrijver te lang gebabbeld heeft: het laatste zullen de recensenten vertellen, en u tevens raden, de vier voorgaande bladzijden uit het boek te scheuren, opdat de eenheid beter bewaard blijve, en het werk grooter waarde hebbe; en waarlijk, wanneer ik een naam had willen winnen, of kunnen verliezen,
<pb n="150"/>
zoude ik zoo eene groote zonde niet begaan hebben; doch nu hol ik maar voort, volgens Pope's gezegde: rools rush in where angels fear to tread. (waar Engelen niet durven stappen, draven Engelschen.) Zoo wij dan gezondigd hebben, (en reeds nu ben ik daarvan overtuigd, zeer geleerde Heer!) kan ik op geen betere wijze mijn berouw toonen, dan dat ik, in plaats van mij te verdedigen, dadelijk de schade tracht te herstellen, die door mijne praatzucht veroorzaakt is.</p>
<p>Derhalve, de eerste hinderpaal, welke van Beveren in zijne vaart stuitte, was zijn eigen vrouw, die hem met een groot geschreeuw om den hals viel: ach, lieve van Beveren! wat ben ik daar verschrikt; onze goede zuster - Laat mij los vrouw, viel haar van Beveren in de rede, ik verkies niet gewurgd te worden.</p>
<p>Onze goede zuster, vervolgde zijne vrouw, terwijl zij hem als ware het naar den trap sleepte, onze goede zuster is zoo aan het vechten - ach het is zoo ongelukkig! - met haar eigen man. Dan ga ik oogenblikkelijk naar huis, zeî van Beveren in allen ernst, dat is het werk van straatjongens.</p>
<p>Doch Maria liep hem te gemoet, en smeekte met tranen in de oogen, dat hij toch tusschen beide zou komen, om hare lieve ouders te scheiden. - Denkt gij, vroeg van Beveren, toen hij aan den trap was gekomen, dat ik zoo stapel zot ben om mijne handen in het vuur te steken; zij kunnen immers met vechten ophouden, als zij dit goedvinden.</p>
<p>Ach, lieve van Beveren! riep zijne vrouw, zij zullen elkander vermoorden, en dan hebben wij
<pb n="151"/>
geen broeder, geen zuster meer. Zij vechten ten minste als leeuwen, antwoordde van Beveren, terwijl hij bedenkelijk het hoofd schuddede, maar als zij van den trap vallen, breken zij den hals.</p>
<p>Ach, lieve oom! smeekte nogmaals Maria, heb toch medelijden met mijne beste ouders, met de arme Maria, en zij wilde in haar wanhoop den trap opgaan. Dat heb ik, zeî van Beveren, terwijl hij haar tegenhield, dat heb ik waarachtig, zoo veel medelijden, als iemand maar hebben kan; maar wees toch zoo dol niet, Maria, dat gij naar boven klautert; gij kent uwe moeder niet; uw vader vecht met den duivel; ik beklaag hem uit den grond van mijn hart; zij draagt hem waarachtig den trap op, alsof hij een wateremmer was. - Dezen laatsten uitroep zullen mijne Lezers beter begrijpen, wanneer zij weten, dat Hermstad, uit schaamte voor zijne huisgenooten, het gevecht willende staken, op dit oogenblik in zijnen weêrstand verflaauwde, en terwijl hij voorslagen van vrede en verzoening deed, gelukte het zijne vrouw, niet alleen de twee trappen, die zij verloren had, weêr te vermeesteren, maar zelfs een hooger punt te bereiken, van waar Hermstad met alle inspanning van krachten haar niet konde verdrijven. Van zoo veel belang is het in den oorlog, dat men in geen geval insluimert! want de vijand ligt altijd op zijne luimen om van onze zorgeloosheid partij te trekken. Ach, lieve van Beveren! begon weêr zijne vrouw, wat zullen wij beginnen? Volstrekt niets, antwoordde van Beveren. Neen! riep Maria, dat kan
<pb n="152"/>
ik niet langer aanzien, dan zal ik in 's hemels naam den knecht tot onzen bijstand roepen. Teeuwis, schreeuwde van Beveren, is bang voor uwe moeder; het zal u niets baten, want hij houdt het met uwe moeder. Maar Maria zou het naar alle gedachten toch gedaan hebben, in hare wanhoop zelve niet wetende, wat zij deed, wanneer er niet, tot aller blijdschap, aan de voordeur gescheld was geworden. Het is de geneesheer, zeî van Beveren, en liet Maria los, om oogenblikkelijk op zijn horologie te kijken, of de bepaalde tijd reeds verstreken was; en het meisje vloog dadelijk naar de voordeur, om den doctor met den meesten spoed in te laten; zoodat de knecht terstond hoorde, toen hij in den gang gekomen was, dat de voordeur reeds werd open gedaan, en zijne dienst onnoodig was. O! lieve doctor, zeide Maria, ik zou u wel om den hals willen vallen, zoo ter regtertijd komt gij hier. Is er dan zwarigheid? vroeg de geneesheer, en volgde Maria, die met rassche schreden hem voorging, tot dat zij ter plaatse waren gekomen, waar mijnheer en mevrouw van Beveren stonden. Is er dan zwarigheid? vroeg de geneesheer andermaal; want Maria had de eerste vraag niet beantwoord, omdat het goede meisje de schande harer ouders niet konde openbaren. Dat is een zotte vraag, zeî van Beveren; zie eens de lucht in! zij trekken daar elkander de haren uit het hoofd, en vraagt gij dan nog, of er zwarigheid is. Ach, lieve doctor! smeekte Maria, help ons toch in dezen nood! O! wij zullen u zoo dankbaar zijn,
<pb n="153"/>
voegde mevrouw van Beveren er bij. Ik kan niet begrijpen, zeî de geneesheer aan van Beveren, dat gij niet tusschen beide zijt gekomen, en met deze woorden ging hij met den meesten spoed den trap op. Dat kan ik wel begrijpen, riep hem van Beveren na; wij spreken elkander nader, doctor, als zij u het vel van de kin heeft gehaald; denkt gij, dat ik zoo satansch zot ben om met een tijger te gaan vechten; gij moogt een goed doctor zijn, maar verstand hebt gij waarachtig niet. - In de verwarring (zeide hij, terwijl hij uit voorzigtigheid zich eenige schreden van den trap verwijderde) heb ik mijn horologie op de tafel laten liggen, ga het eens halen vrouw! Maar de belangstelling van deze was te groot, om zich een enkele minuut van het tooneel des oorlogs te kunnen verwijderen. Daar hebben wij het al! riep van Beveren, toen mevrouw Hermstad haren man losliet om met de meeste verwoedheid op den geneesheer te vallen; nu zal hij wel kunnen begrijpen, waarom niet van Beveren de kastanjes uit het vuur heeft gehaald. Ach! zeide zijne vrouw, het spijt mij zoo van den armen doctor. - De grap zal hem duur te staan komen, vrouw! Zij zal hem de oogen uit het hoofd halen; dan kan hij morgen zich zelven genezen. - Intusschen zocht Hermstad op alle mogelijke wijzen zijne vrouw te bewegen, dat zij den ongelijken strijd zoude staken; maar deze gunde zich zelfs geen tijd om te antwoorden, en bleef strijden met de hevigste woede. Zij zag zelve in, dat zij niet de minste kans had, om hare standplaats te behouden;
<pb n="154"/>
maar juist dit deed haar kampen als een wanhopige. Haar tegenpartij konde geen duim gronds vermeesteren, of zij moest dien duur betalen met een krabbel of kraauw. Inzonderheid droeg de doctor van hare verbolgenheid veelvuldige teekens, en was over het gansche gelaat deerlijk gehavend. Zij bragt menigen keer hare tegenstrevers tot staan, en menigen keer zelfs tot wijken; maar voelde zich telkens op nieuws met een groote overmagt aangegrepen, zoodat zij bij voortduring grond verloor, en reeds terug gedreven was tot op de helft des traps, waar het gevecht een aanvang had genomen. Zoo een feeks als gij zijt, riep de doctor, toen hij weêr in het aangezigt een geweldigen vuistslag had ontvangen, is er in geheel <hi rend="i">Leyden</hi> niet te vinden; indien gij nu niet oogenblikkelijk naar beneden, gaat, zal ik u van boven naar beneden smijten, dat ge in uw bloed ligt te zwemmen; iemand zoo een' slag te geven! brulde hij. En zoo Hermstad op dit oogenblik niet de partij gekozen had van zijne vrouw, en alle zijne krachten aangewend, om de woede van den doctor onschadelijk te maken, zouden de gevolgen vreesselijk geweest zijn. Maar toen zij op eene onedelmoedige wijze haren helper zelven eene bedenkelijke krabbel gaf, verloor deze eindelijk zijne bedaardheid. Gij zoudt den besten man, zeide hij, tot een' razende maken, en hij deed voorts een wanhopigen aanval, met dit gelukkig gevolg, dat zijne vrouw, als ware het, tusschen twee vuren geplaatst werd; den geneesheer vóór zich had, en Hermstad in den rug. En niet-<pb n="155"/>tegenstaande zij meesterlijk worstelde met hare handen en voeten, en zich telkens aan de leuning des traps vastklemde, gelukte het eindelijk den geneesheer, haar van den grond te tillen, en in triomf van de trappen te dragen. Van Beveren sloeg de handen eerbiedig in elkander; zij hebben een meesterstuk verrigt, zeide hij, toen de optogt hem voorbijtrok, en volgde den trein, die naar de voorkamer ging. Ach! als zij elkander maar niet bezeerd hebben, zuchtte zijne vrouw: doch Maria volgde in stilte; het meisje was zoo bedroefd, waarde Lezer!</p>
<p>In het volgende hoofdstuk zal ik verhalen, wat er voorts in de kamer gebeurde.</p>
</div>
<div type="chapter">
<head rend="h3">Achtste hoofdstuk.</head>
<p><hi rend="b">G</hi>ij zult buiten twijfel weten, waarde Lezeressen! dat er een soort van menschen is, die (dikwijls zeer ten onregte) mannen worden genoemd. Het zachte en lieve, dat aan uwe sekse zoo eigen is, moet gij bij dezen niet zoeken. Onvriendelijk zijn ze en norsch, behalve wanneer zij komen om u ten huwelijk te vragen; dan staan zij met hun hoed
<pb n="156"/>
in de hand, alsof zij geen tien kunnen tellen. Wat zou ik lagchen! als ik een meisje was, wanneer er zoo iemand bij mij kwam. Verbeeldt u! hoe hij daar komt met een van buiten geleerd lesje, en als hij voor het meisje staat, heeft hij zijn lesje vergeten. Wat zou ik lagchen! als ik een meisje was, wanneer er zoo een heertje kwam. Indien ik in flaauwte viel, dan zou het zeker van het lagchen zijn. En als de hals begon te spreken, in zijne verwarring zelve niet wetende wat hij zeide: mejufvrouw, lieve engel! het is voor de vrouw niet goed, ongehuwd te leven; dit gevoelt gij, niet waar? het is ook voor den man niet goed, en garcon te leven; dit gevoel ik. Beter te branden dan te trouwen; ik wilde zeggen, dat ik mij liever laat trouwen, dan verbranden. Gij moet toch een ander nemen; ach! het zou mij zoo spijten, als gij een verkeerde keus deedt. Neem liever mij! wiens hart gij veroverd hebt. Gij hebt mij voor altijd - eigenlijk hebt ge mij, om het zoo uit te drukken, voor altijd - ik meen het goed, jufvrouw! maar wat ik gevoel, kan ik niet uitdrukken. Wat zou ik lagchen! als ik een meisje was, en er zoo een sukkel kwam. Wegzenden zou ik hem niet; ten einde mij de moeite te besparen van in zijne plaats een' ander' te vangen, die misschien nog minder zou wezen. Want de mannen, ach! allen hebben gebreken: de eene is niet driftig, ja, maar hij is vervelend; de andere gaat zelden zonder zijne vrouw uit, maar tot overmaat van ongeluk blijft hij altijd t' huis. Wat verbeeldt hij zich! van zijne vrouw de bulhond te we-<pb n="157"/>zen. Deze bemoeit zich meer met den pot, dan de vrouw zelve. En trouw! dit punt heeft ridder Hooft reeds behandeld: ‘van honderd <hi rend="i">mannen</hi>, is 't niet <hi rend="i">schande</hi>? vindt men er getrouw - niet éénen.’ En dan spreken zij nog van hunne standvastigheid; en schamen zich niet, de vrouwen, ik bid u! de vrouwen veranderlijk te noemen en wispelturig. Ach, waarde Lezeressen! ik vraag u nederig om verschooning, dat ik een man ben; het is mijne schuld niet, ook niet van mijn vader.</p>
<p>Deze voorafspraak moge het gedrag van mevrouw Hermstad zoo niet wettigen, ten minste verontschuldigen. Een betere verdediging heeft de schrijver niet kunnen uitdenken: en zij zelve droeg het hart te hoog, om hare daden in de oogen van anderen te regtvaardigen. Ik volg altijd mijn eigen kompas, zeide zij, en met dit antwoord moest men tevreden wezen, of zij werd zelve ontevreden, dat is: kwaadaardig. Maar van hare kwaadaardigheid konde zij geen sterker bewijs geven, dan zij gaf na het eindigen des vinnigen strijds, die buiten alle tegenspraak tot haar nadeel was uitgevallen. Want naauwelijks had de geneesheer haar weêr op vrije voeten gesteld, en van Beveren gezegd: zuster! gij zijt er gek afgekomen, of zij deed een onverwachten aanval op het horologie van haren broeder, hetzij uit blinde woede, hetzij om wraak te nemen over zijn gezegde. Dat is de slechtste streek, riep van Beveren buiten zich zelven van schrik, dien gij met al uw verstand hadt kunnen uitdenken; het is een geschenk van mijne onvergelelijke moeder,
<pb n="158"/>
die het gegeven heeft uit blijdschap over de tijding, dat ik verliefd was geworden. Zuster! ik heb het twintig jaar gedragen, en er langer bij geslapen dan bij mijne echte vrouw; breek liever mijn hals dan mijn horologie! Ach! lieve zuster, smeekte zijne vrouw, heb toch medelijden met ons; ontneem niet mijnen man zijne vreugd op aarde; wij hebben u immers niet mishandeld.</p>
<p>Het is voor den dit en dat, viel van Beveren uit, uwe schuld; heb ik u niet gezegd: dat ik mijn horologie op de tafel had laten liggen; heb ik u niet bevolen, dat gij dadelijk het halen zoudt; maar door uwe satansche nieuwsgierigheid hebt gij hetzelve naar den duivel geholpen; doch gij zult zorgen, dat ik het weêrkrijge, of in geen veertien dagen een woord van mij hooren, konkel, die gij zijt!</p>
<p>Mevrouw van Beveren begon luidkeels te weenen.</p>
<p>Hier hebt gij het reeds terug, grijnsde mevrouw Hermstad, toen de geneesheer een poging wilde wagen, om voor den armen van Beveren in de bres te springen; hier hebt gij het in den besten staat terug, en zij smeet horologie en ketting met zoo veel geweld tegen den wand, dat natuurlijk het glas, om zoo te zeggen, in duizend stukken viel. - Vrouw, zeide Hermstad, terwijl van Beveren met de meeste voorzigtigheid zijn horologie van den grond nam, is dit nu braaf gehandeld! wilt gij dan den vrede en rust voor altijd uit mijne woning bannen, en hier als tiran regeren; mij in onmin brengen met menschen, die mijne naaste betrekkingen zijn; en mij de achting ontrooven van
<pb n="159"/>
alle braven, die zullen denken, dat ook ik de schuldige oorzaak ben van onzen twist en oneenigheid. Zijn wij dan in de wereld gekomen om elkanders leven te verbitteren?</p>
<p>Zijne vrouw draaide hem ongeduldig den rug toe. - Kan ons dit vreugde geven, of tot eer worden aangerekend. - Waarachtig niet, zeide van Beveren. - Zijn twist en krakeel, welke uit haat en verbittering ontspruiten, een middel te noemen tot het daarstellen van een gelukkig leven, waarnaar wij toch allen verlangen; voor zoo verre wij op aarde gelukkig kunnen wezen. Want hiertoe alleen zijn wij menschen op de aarde geplaatst, opdat wij ons zouden sterken om eenmaal hemelvreugd te kunnen genieten, die op liefde is gevestigd, en zonder liefde niet zijn kan; liefde, die de eelste gevoelens teelt en daden, welke God van zijn troon met welgevallen beschouwt, omdat zij goddelijk zijn, gesproten uit hemelsch zaad. Maar haat en verbittering zijn des duivels, en verpesten de lucht, waarin wij ons bewegen en leven; zouden zelfs den hemel in eene hel herscheppen, eene plaats van kwelling en onrust. Het oord, waar haat regeert, waaruit liefde is geweken, heeft geen enkele vrucht, of zij smaakt bitter als gal; rust en genoegen wonen er niet, want die een ander haat, misgunt hem de minste vreugd, verzuurt hem alle genot; en zullen dan man en vrouw, die de naauwste band verbindt, als geen moeder hecht aan het kind, den eersteling van haren schoot, als geen' vader bindt aan den zoon, in wien hij weêr jeugdig her-<pb n="160"/>leeft, elkander met haat in 't hart, en met verbittering op de lippen, de uren van vreugde verwoesten, die zij mogen genieten; en met wrevel en wrok over elkander zitten, terwijl zij een dierbaar kind aan hunne zijde zien. Vrouw! wij hebben niet wel gedaan, wij hebben dwaas gehandeld, maar kom weêr aan mijn hart, en alles worde vergeven! dit hart is voor u niet gesloten, wel voor verbittering en haat!</p>
<p>Ik verwensch het oogenblik! riep van Beveren in de grootste ontroering, dat ik u een konkel genoemd heb; en nam weenende zijne weenende vrouw in de armen. Ik heb het gezegd, vrouw, maar gemeend heb ik het waarachtig niet; zoo een fielt is van Beveren nooit geweest; en ik laat u niet los, vrouw! eer ik uwe vergiffenis gekregen heb. Die hebt gij reeds lang, riep zijne vrouw, en beantwoordde zijne teederheid met de grootste hartelijkheid.</p>
<p>Laat ons dan elkander afzoenen, vrouw! nog eens vrouw! en, als gij wilt, nog eens.</p>
<p>Ach, van Beveren! gij maakt mij zoo moê.</p>
<p>Ik meen het waarachtig toch goed met u; gij zijt geen konkel, maar het beste wijf, dat er in Leyden te vinden is. En nu moet er niet meer rusie zijn in deze woning. Wij hebben u een voorbeeld gegeven, zuster; geeft malkander de hand! het is immers eene satansche zotheid, dat man en vrouw zamen zoo kakelen, en elkander de haren uit het hoofd trekken, alsof het kippeveren waren. Kom, Hermstad, wees niet langer haatdragend; en volg den raad van van Beveren. Het is
<pb n="161"/>
waarachtig niet goed, broeder! gij zult er niet ver meê komen.</p>
<p>Wij hebben uwen raad niet van noode, antwoordde mevrouw Hermstad, nog even gramstorig.</p>
<p>Mevrouw! sprak de doctor, het zij mij geoorloofd met bescheidenheid in eens anders zaak te spreken. Ik heb zelve een brave vrouw en dierbare kinderen. Dat is mij onverschillig, viel hem mevrouw Hermstad in de rede; maar de geneesheer vervolgde: en zoo iemand tegenwoordig geene andere middelen heeft om met eere door de wereld te komen, dan zijne vlijt en kundigheden alleen, moet elke bete broods zuur verdiend worden. Ik had geen andere middelen, en heb ze ook nog niet, mevrouw!</p>
<p>Spreekt ge tot mij? vroeg mevrouw Hermstad zoo vinnig mogelijk.</p>
<p>En menigen droppel zweets heb ik moeten laten, menige vernedering moeten verduren, opdat de behoeften der mijnen bevredigd mogten worden, en er in onze eenvoudige woning het noodige kwame; geen arbeid is mij ooit te zwaar geweest; en als ik aan mijne vrouw dacht, en aan mijne kinderen, getroostte ik mij elke smadelijke behandeling, waaraan de geneesheer zoo dikwijls onwaardig blootgesteld is, wanneer de genezing niet een gelijken tred houdt met de al te stoute wenschen der lijdenden. Ik zal u de reden zeggen, waarom ik in mij zelven zoo veel kracht konde vinden, om altijd ijverig tegen den stroom des tegenspoeds op te roeijen.</p>
<pb n="162"/>
<p>Ik stel in die reden geen belang, schreeuwde mevr. Hermstad; maar de geneesheer ging voort, zonder acht te geven op hare hatelijke woorden, terwijl van Beveren zijne regter hand aan het linker oor bragt, alsof hij op deze wijze met het andere beter hooren konde.</p>
<p>Wanneer ik 's avonds vermoeid t' huis kwam, en ik hoorde mij dan een goeden man, een braven vader noemen, - dat zijt gij waarachtig, riep onwillekeurig van Beveren - dan was mijne vermoeidheid vergeten, dan waren mijne zorgen betaald.</p>
<p>Hoort gij dit zuster? vroeg van Beveren. Ik ben niet doof, antwoordde zij op haren gewonen snebbigen toon.</p>
<p>Maar wanneer die zorg en moeite met ondank waren beloond geworden, en met wrevel vergolden; en als ik t' huis komende geen boezem had gevonden, waaraan ik rusten; geen hart, waarin zich het mijne ontlasten konde, om er voor elken toon een weerklank te vinden; indien ik niet op aller gelaat liefde, in aller oogen dankbaarheid gelezen had, zou elke droppel zweets mij te kostbaar, elke voetstap te veel geweest zijn, en de minste onheuschheid, die ik van een' zieke had moeten verduren, onverdragelijk voor mijn gevoel van eer. Zoo veel waarde heeft voor den man de hartelijke toespraak eener dierbare gade, onder het vleijend gespeel van aanminnige kleinen. Die doet hem menige opoffering vergeten, mevrouw! en betaalt voor menig kwaad uur.</p>
<pb n="163"/>
<p>Hij redeneert als een professor, zeî van Beveren; ga voort doctor; gij bevalt me.</p>
<p>Mij niet! riep mevrouw Hermstad; dat gerammel en gesammel heeft nu lang genoeg geduurd. Indien mijn man rust en vrede in zijne woning wil zien, laat hij dan den twistappel wegzenden, en alles zij vergeven en vergeten. Ik ben de oorzaak niet van onzen twist en oneenigheid; Hermstad heeft die gewild. Wij hebben jaren lang in eensgezindheid, met gemeenschappelijk overleg (zeide zij) huisgehouden, en tweedragt was uit onze woning gebannen. Wij leefden met elkander genoegelijk; ik was tevreden met mijn man, en voegde mij naar zijne wenschen (zeide zij), Was ooit een vrouw zoo inschikkelijk, zoo toegevend voor de gebreken van haren man? heb ik voor uwe zwakheên niet steeds mijne oogen gesloten? getracht die te verbloemen, met den mantel der liefde bedekt? heb ik niet steeds mijn wil aan den uwen ten offer gebragt (nota bene), wanneer ik dit doen konde, wanneer ik dit doen mogt, om rust en vrede te houden, waarin ik mijn vreugde zocht? Wat hebt gij ooit gevraagd, dat ik u niet gaarne gaf? en wanneer gaf ik geen blijk, dat ik mijn man beminde (op den trap)? En nu zijn de tallooze uren van meer dan aardsche vreugde, - die wij verschuldigd waren aan elkanders liefde en trouw, waarvan dit beminnelijk meisje het kostbaarste pand was, - geeindigd; en ligt mijn geluk in puin, verwoest door mijn eigen man. Hebt gij dit aan mij beloofd? en beantwoordt gij zoo aan uwe ver-<pb n="164"/>pligting? die gij, ten aanhooren van God en van menschen, vrijwillig hebt op u genomen; die bij de gehoorte van dit kind (zij wees op Maria) meer dan hernieuwd werd. Maria! borst zij uit, alsof haar de aandoening geheel vermeesterde, noem mij niet langer moeder! Die naam, zoo vol weelde te voren, luidt mij nu wreed in 't oor; rijt mij het hart van een. Hij doet aan den echt denken, van waar de moedernaam kwam; hoe al mijn liefde en zorg door mijnen man zijn vergolden!</p>
<p>Hermstad, riep van Beveren, het schreit tot den hemel, dat ge uwe vrouw zoo slecht behandelt.</p>
<p>Maar de redevoering van de feeks; want zij is waarachtig geen beteren naam waardig; had op den geneesheer slechts een vlugtigen indruk gemaakt, zoo als bleek uit zijn antwoord. Mevrouw!, zeide hij, uwen man heb ik eerst heden leeren kennen; en tot het beoordeelen van een mensch wordt meer vereischt, dan zulk eene kortstondige kennismaking; wil men niet oordeelen naar den schijn, waarnaar de meeste menschen hunnen evenmensch beoordeelen niet alleen, maar zelfs veroordeelen. Evenwel er zijn omstandigheden, waarin de mensch zich toont, als hij is, zonder zich te verbergen achter het masker van geveinsdheid en bedrog. En in de woning van armoede en kommer; als men omringd is van ellende en gejammer; wanneer niet de minste drijfveer van eigenbelang en zelfliefde in het spel is, wil men geen schijnheilige of veinzer wezen, ens peelt men niet de rol van een bedrieger of huichelaar. In zulke omstan-<pb n="165"/>digheden heb ik uwen man leeren kennen, en ik durf van hem deze getuigenis afleggen: hij is de zorg en liefde van eene teedere gade volkomen waardig, en de hartelijke dankbaarheid van brave kinderen. Gij hebt een man, mevrouw, op wien gij roem kunt dragen; en zult gij dan uwe liefde en achting hem onthouden? zijn leven verbitteren, en het uwe daarbij?</p>
<p>Dat zal ik doen, zeî mevrouw Hermstad met een kwaadaardigen grimlach, wanneer Willem niet mijn huis verlaat.</p>
<p>Zuster! riep van Beveren, nu haalt gij weêr oude koeijen uit de sloot; dit been is reeds lang afgekloven.</p>
<p>Het is eene voorwaarde, zeî Hermstad, waaraan ik mij nooit zal onderwerpen; ik wil nog liever in mijn huis met een ijzeren schepter regeren, dan wetten aannemen, die ik als braaf mensch moet verfoeijen. En nu vertelde hij den geneesheer, hetgeen de Lezers reeds weten, in welk een betrekking hij met Willem stond, en om welke reden hij zich verpligt voelde, dezen in zijn huis op te nemen. Wanneer ik in uwe plaats ware; hernam de doctor, zou ik niet anders handelen: maar uwe vrouw schijnt over dezen jongeling zonderlinge gedachten te vormen; zij heeft hem zelfs beschuldigd, dat hij van nacht als een dronkaard t' huis is gekomen, en van plaatsen, te walgelijk om hier te noemen. - Waar is hij dan geweest? vroeg van Beveren. - In een sterfhuis, antwoordde de doctor niet zonder nadruk. - Dat scheelt satansch veel, zeide van Beveren; en alsof hij de zaak nog niet regt be-<pb n="166"/>greep, heeft hij een' doode bezocht, doctor? zeker een patient van u? - Zij zouden van Beveren kunnen wijs maken, beet hem mevrouw Hermstad toe, dat de maan uit groene kaas bestaat. - Waarachtig niet, zeî van Beveren in allen ernst. - Zoo gek is mijn man niet, begon mevrouw van Beveren. - Zwijg vrouw! maar doctor! is Willem bij een' doode geweest? - Neen, van Beveren, snaauwde mevrouw Hermstad, de doode is bij Willem gekomen. - Dan is het eene spookgeschiedenis, zeî van Beveren, terwijl hij angstig om zich heên zag; want voor spoken was hij kinderachtig bang; het is immers niet hier in huis gebeurd? Maria nam het woord op: ik heb te veel achting voor u, doctor, om te mogen denken, dat ge u met onwaarheden ophoudt, en misbruik wilt maken van het vertrouwen, dat wij in uwe regtschapenheid stellen; maar uw gezegde is voor ons zoo duister, zoo geheimzinnig, dat gij ons eene nadere uitlegging schuldig zijt; gij hebt onze belangstelling opgewekt, en u dus in de noodzakelijkheid gebragt van dezelve te bevredigen.</p>
<p>Maria, antwoordde van Beveren, met eene holle stem, er is ongetwijfeld iets bovennaturlijks; zij kunnen dit niet uit mijn hoofd praten; dat er geen spoken zijn, wil ik gaarne gelooven, maar er is een geestenwereld; er zijn poltergeesten en nikkers, zwarte en witte, die de menschen bij de beenen trekken, als zij zwemmen; er zijn sylphen, mannelijke en vrouwelijke, die zamen huishouden in de lucht, zoo als de nikkers of nixen in het water;
<pb n="167"/>
de sylphen zijn ons niet vijandig, maaar gevaarlijk zijn de vampiren, of geestelijke bloedzuigers: eene betere uitlegging kan u de doctor niet geven; ik heb hierover veel gelezen, Maria!</p>
<p>Mijn man, zeî mevrouw van Beveren, heeft daarover zoo een verstandig werk; niet waar? man! over de Judassen.</p>
<p>Over de Jezuiten, meent ge; neen, vrouw! dat is mijn ander boek.</p>
<p>Is Willem in een sterfhuis geweest? begon weêr Maria, met de geleerde uitlegging van haar oom weinig tevreden; is er dan iemand gestorven, die hem dierbaar was? welligt een vriend, wiens vertrouwen hij betaald had met hem onbepaald het zijne te schenken: en het aanvallig meisje zag beurtelings haren vader en den geneesheer aan, in de hoop, dat een van beiden het raadsel zou oplossen. Doch Hermstad wilde liever, dat zijne vrouw uit den mond van een onpartijdigen Willems regtvaardiging hoorde, en hield dus zorgvuldig het stilzwijgen. De geneesheer begreep dit wel, en na een weinig te hebben gedraald, opdat de aandacht zijner toehoorders des te meer gespannen zoude wezen, gaf hij aan zijn verhaal dit begin: Maria, ik wil gaarne aan uw verzoek voldoen, opdat het moge blijken, hoe verkeerd uwe moeder Willem beoordeelt. Mevrouw Hermstad wist niet, of zij kwaadaardig moest worden, dan in stilte luisteren; maar zij was zelve niet vrij van nieuwsgierigheid, en besloot dus te wachten, tot de doctor zijn verhaal geeindigd hadde; intusschen nam zij de hou-<pb n="168"/>ding aan, alsof de zaak haar geheel onverschillig was. De geneesheer vertelde dan, hoe Betsie aan de diligence was gekomen. Wie is Betje? vroeg van Beveren. Het is de dame van Willem, antwoordde natuurlijk mevrouw Hermstad. De geneesheer verwaardigde zich niet, wegens dezen schimpscheut zijne rede af te breken, maar vervolgde, het woord tot Maria rigtende en van Beren, die met een zekere huivering naar hem luisterde, nog altijd vreezende eene spookgeschiedenis te zullen hooren.</p>
<p>Hare reis was niet een reis van weelde en van genoegen: een dierbare moeder, die met den dood lag te worstelen, wilde zij in de laatste ure hare liefde en trouw betoonen. Want een braaf meisje was Betsie, en o! zoo een dankbare dochter; een brave vrouw was ook de moeder, en o! zoo gehecht aan haar kind: doch beiden waren armoedig, en verdienden een beter lot; zoo de belooning van braafheid in zilver of goud bestond, en niet een beter loon aan de deugd ware toegezegd. Maar ziet! daar komt Betsie ter plaatse, waar Willem aan de diligence stond; daar vraagt zij met tranen in de oogen, of ook zij meê mogt gaan. Mijn reis is geen reis van weelde, maar ik wenschte nog eenmaal mijn moeder, mijn stervende moeder te zien, nog eenmaal met haar te spreken, eer haar oogen en lippen voor altijd gesloten zijn. Het strekte Betsie niet tot schande, dat zij dit vragen moest; het meisje was onvermogend, en kon de vracht niet betalen. Men moog er vrij meê spotten!
<pb n="169"/>
een daalder, een enkele daalder was al, dat Betsie bezat; zij had aan haar arme moeder hare kleine bezitting geschonken; men moge er vrij meê spotten! maar o! hoe moest het Betsie grieven, toen haar verzoek werd geweigerd. De volle vracht moet gij betalen, of wij rijden aanstonds weg; zonder u zal uw moeder wel sterven! Voor goud had zij een plaats willen koopen, maar Betsie bezat geen goud. Zij bad, zij smeekte, zij schreide, ik geef alles wat ik bezit. De volle vracht zult gij betalen, of voor uwe oogen rijden wij weg; wij nemen geen bedelaars meê!</p>
<p>Dat is toch vervloekt slecht, zeî van Beveren, terwijl hij zijne hand in den zak stak, alsof hij van plan was, het geld er bij te leggen.</p>
<p>De geneesheer vervolgde, in het vertrouwen, dat zijn verhaal eenigen indruk maakte:</p>
<p>Zoo spotteden zij met de tranen, en met de gebeden van Betsie! Maar een edel hart heeft Willem, dat het leed van anderen voelt; want hij, die hier zoo miskend wordt - betaalde voor zijne belle, viel mevrouw Hermstad in, en berokkende daardoor aan de rede van den geneesheer, die met de meeste zorg was ingerigt, om allen ter gunste van Willem te stemmen, een onberekenbaar nadeel; zoo als reeds dadelijk bleek uit de vraag van mijnheer van Beveren: was het zoo een mooije meid? doctor!</p>
<p>Maar een meesterlijk antwoord gaf de geneesheer, om de aandacht en belangstelling zijner toehoorders te herwinnen; hij zeide op een weemoedi-<pb n="170"/>gen toon: het meisje heb ik niet gezien, waht toen ik kwam was zij reeds dood. - Dood! riep Maria; riepen mijnheer en mevrouw van Beveren te gelijk; en zelfs mevrouw Hermstad onderdrukte op dat oogenblik een reeks van booze gedachten, die in haar hart opkwam. De geneesheer wilde gevraagd wezen, en hield dus een diep stilzwijgen; door welke kunstgreep de kwade indruk, dien het gezegde van Mevrouw Hermstad op zijne toehoorders gemaakt had, bijna geheel werd uitgewischt. - Maar doctor! begon reeds mevrouw van Beveren, dat lieve meisje is immers niet gestorven, dat zoo veel van hare moeder hield; ach! het zou mij zoo spijten, als dat goede kind niet meer leefde. Als zij gestorven is, leeft zij niet meer, zeî van Beveren; maar gij hebt het mis, vrouw; de doctor spreekt van de moeder, die reeds naar den dit en dat was, toen Betje op reis ging; niet waar? doctor!</p>
<p>Die is ook gestorven, was het antwoord van den geneesheer.</p>
<p>Ik begrijp het waarachtig niet, zeî van Beveren; dat de moeder gestorven is, vind ik zeer natuurlijk, maar dat ook Betje dood is, wil er bij mij maar niet in, daartoe was de meid te goed; en terwijl hij dit zeide, zat hij met open mond den geneesheer aan te kijken, tot dat Hermstad aan aller onzekerheid een einde maakte door te zeggen: moeder en dochter zijn beide gestorven. - Ach! vader, zeide Maria, ik voel altijd zoo veel medelijden, als ik hoor, dat een braaf meisje arm is en ongelukkig; maar woonden die menschen op de Uytert-<pb n="171"/>sche gracht? - Ja, was het antwoord. - Ik wist niet, begon weêr mevrouw Hermstad, dat die gracht zoo ongezond was. Ik ook niet, zeî van Beveren, die den schimpscheut niet voelde. Maar lieve vader, vroeg Maria, het meisje heeft immers geen ongeluk gekregen met de diligence? Wel zeker, antwoordde mevrouw Hermstad, daarom is zij met Willem gearmd van de diligence gewandeld. Nu begrijp ik alles, riep van Beveren, alsof er eensklaps een licht in hem opging, ik wil waarachtig wel gelooven, dat Willem met een meid op den hol is gegaan, wanneer zij beiden in eene hollende diligence zaten.</p>
<p>O! wat zullen die menschen in een angst geweest zijn, zuchtte mevrouw van Beveren; zij zijn er zeker uitgesprongen.</p>
<p>Dan zouden zij den hals gebroken hebben, vrouw; maar, doctor! konden zij de paarden niet houden? Heb ik u verteld, hernam de geneesheer min of meer gemelijk, dat de paarden aan het hollen geraakt zijn?</p>
<p>Wie anders? vroeg van Beveren, dit is een satansch zotte vraag; ik heb het toch niet uit mijn duim gezogen.</p>
<p>Nu, ik zeg u dan, dat de diligence niet gehold heeft, en zonder het minste ongeluk in Leyden is gekomen.</p>
<p>Niet gehold heeft, sprak hem van Beveren na, en Betje is dood!</p>
<p>Zij heeft niet den tijd gehad, begon weêr mevr. Hermstad, om ziek te worden.</p>
<pb n="172"/>
<p>Hebt gij dan nooit gehoord, vroeg haar man, dat iemand plotseling is dood gebleven?</p>
<p>Ik wel, zeî van Beveren, en haalde niet zonder moeite eenige voorbeelden aan van menschen, die doodgeschoten, doodgevallen, gehangen waren en bevroren. Vrouw! weet gij nog, wat er met dien dikken koetsier gebeurd is?</p>
<p>Ach! de man heeft zoo geleden, zuchtte mevrouw van Beveren.</p>
<p>Hij heeft letterlijk zich dood gezopen aan jenever en brandewijn; maar doctor, welken dood is Betje gestorven?</p>
<p>De geneesheer maakte dadelijk van de gelegenheid gebruik, die hem onverwachts werd aangeboden, ten einde nog eene laatste poging te wagen; schoon hij slechts een flaauwe hoop had, dat het hem mogelijk zoude wezen, de gedachten van mevrouw Hermstad in het voordeel van Willem te veranderen, waarna de verzoening tusschen de echtgenooten van zelve moest volgen. Gij vraagt mij, zeide hij op een deftigen toon, welken dood is Betsie gestorven?</p>
<p>Is dat zoo een gekke vraag? viel hem weêr dadelijk van Beveren in de rede. De geneesheer, die niet altijd zoo veel geduld bezat als Hermstad, hoe gelijk ook voor het overige beider karakter ware, stond gramstorig op; en het woord tot van Beveren rigtende, zeide hij niet zonder nadruk: wanneer mijnheer goedvindt, mij op die wijze altijd in de rede te vallen, zal ik liever zwijgen en naar huis gaan. Dat zou mij leed doen, riep mevrouw
<pb n="173"/>
Hermstad met haren gewonen grimlach. Het zal niet geschieden, zeî van Beveren; neen, doctor! wij laten u niet gaan; gij moet eerst vertellen. Ach het zou mij zoo spijten, sprak zijne vrouw, als gij met mijnen man woorden hadt; doctor! hij meent het zoo kwaad niet; van Beveren is geen rusiemaker. Waarachtig niet, zeî van Beveren; maar wij hebben geen rusie; wij zijn niet gek, vrouw; ga maar weêr zitten, doctor! ik beloof u, het zal niet meer geschieden; mijn mond kan ik houden zoo goed als de beste; niet waar? vrouw! Maria nam het woord op, en verzocht zoo minzaam en vleijend, dat de toorn des geneesheers zich weldra ontwapenen liet. - Ik zal u eene treurige gebeurtenis verhalen, zeide hij, die ik gedeeltelijk met eigen oogen gezien, gedeeltelijk van ooggetuigen gehoord heb, en mijnheer Hermstad kan bevestigen, dat ik de waarheid spreek. Dan is het eene ware geschiedenis, zeî van Beveren, die reeds zijne belofte vergeten had. Maar de geneesheer gaf hem geen antwoord, en verhaalde, hoe Willem de dochter gebragt had naar de woning der moeder, die weinige uren te voren gestorven was. Wat er omging in Betsie's hart, toen zij de woning bereikte, toen zij den drempel betrad, en toen de vraag afgleed van hare bevende lippen: leeft nog mijn lieve moeder, of ben ik op aarde alleen? en hoe angstig zij in de oogen der menschen, aan wie deze vraag gerigt was, het antwoord zocht te lezen; dat kan ik u niet beschrijven, die zelve daar niet was; maar zonder dat ik
<pb n="174"/>
het zegge, zult gij lieden weten, wat in haar hart moest omgaan. Doch beter weet ik te zeggen, hoe het hart in de moeder sprak, hoe zij met den dood op de kaken om hare dochter riep, hoe elke zucht en gil in den naam van Betsie eindigde, die in de laatste ure niet aan het moederbart lag. Dit kwelde haar meer dan de ziekte; deze angst drukte meer dan de benaauwdheid des doods; van daar die verschroeide lippen; want zulk een dorst was vreesselijk! Aan haar sterfbed stond ik te weenen; zoo hadt ook gij geweend. Maar naauwelijks heeft de arme Betsie het vreesselijk woord gehoord: gij hebt geen moeder meer, of zij stort bewusteloos neêr. Vindt gij het zoo vreemd, mevrouw! dat Willem zich in 't hart voelde snijden, toen de arme Betsie met gesloten oogen daar lag; toen zij geen enkelen snik, geen enkelen zucht had te geven; als een beeld voor zijn voeten lag, zonder leven op het bleeke gelaat. Vindt gij het zoo vreemd, mevrouw! dat er ook op Willems wang niet de minste kleur was te lezen, toen hij in 't treurig leven Betsie herroepen moest; die met het bewustzijn des levens ook het bewustzijn herkreeg van hetgeen zij verloren had; en hare lippen niet opende, dan om naar haar moeder te vragen; en gilde, en schreide, en kermde, dat zij geen moeder meer had. Vindt gij het zoo vreemd, mevrouw! dat het bloed hem stokte om 't hart, toen zij met verstijfde lippen, en zonder ziel in 't oog in eenen slaap verviel, waaruit zij niet was te wekken; en dat hij den laatsten zucht van haren mond
<pb n="175"/>
kuste, toen de wreede dood haar den pijl in het harte drukte.</p>
<p>Het is immers geen ware gebeurtenis? vroeg van Beveren andermaal, maar op een angstigen toon. Hermstad begreep, dat het nu de regte tijd was, om met alle magt de poging van zijnen bondgenoot te ondersteunen; en hij zag zeer goed in, dat de vraag van vrede of oorlog van het wel of niet gelukken hunner pogingen afhankelijk was. Het was dus een zeer gewigtig tijdstip, waarde Lezer! en een verkeerde manoeuvre kon dadelijk gevolgd worden van een onherstelbare nederlaag. Reeds zweefde er op het gelaat van mevrouw Hermstad een onheilspellende grimlach; en niettegenstaande mevrouw van Beveren luidkeels weende, en ook Maria tranen voelde op de wangen, moest nog van Beveren gewonnen worden, zoo als genoegzaam bleek uit zijne zonderlinge vraag: het is immers geen ware gebeurtenis? doctor! Ga met mij! riep Hermstad, naar de woning, en wanneer gij daar moeder en dochter aan elkanders zijde ziet liggen, vraag dan, of het een ware gebeurtenis is! Buiten twijfel was dit gezegde van Hermstad niets meer dan een rhetorische figuur; maar van Beveren was in de rhetorica niet t' huis, en vroeg dus in allen ernst: denkt gij, dat ik zoo satansch zot ben om midden in den nacht naar de Uytertsche gracht te wandelen, ten einde een paar lijken te zien? - Uw man zal wel wijzer zijn, zeî mevr. Hermstad, terwijl zij met eene geveinsde bezorgdheid mevrouw van Beveren aanzag, om ook deze in het harnas te ja-<pb n="176"/>gen; hetgeen zonder moeite gelukte. - Ach lieve van Beveren, begon zij in de grootste ongerustheid, wij hebben zoo een akeligen nacht gehad, dat ik dien nooit zal vergeten, en zult gij dan uwe vrouw in die treurigheid alleen laten? - Waarachtig niet, zeî van Beveren, ik kan hen immers niet levende maken. - Nadat mevrouw Hermstad aldus den eersten aandrang verzwakt had, liet zij, als ware het, grover geschut aanrukken: ik kan niet begrijpen, zeide zij, kwanswijs op een vragenden toon, waarom het voor Willem noodig geweest is die dame naar hare moeder te brengen? Dat kan ik ook niet begrijpen, hernam de goede van Beveren. Ach, lieve moeder! riep Maria, hij heeft het gedaan uit belangstelling in het lot van die ongelukkige menschen. - Die belangstelling, kind! is een weinig te ver gedreven; op klaar lichten dag met een vreemd meisje gearmd te wandelen, dat is iets meer dan belangstelling. Eene kleuter, als gij zijt, met schoone praatjes in slaap te wiegen, is juist geen groote kunst; maar die mij wil bedriegen, moet vroeger opstaan; want wel verre, dat uw zotte roman eenigen invloed op mij uitgeoefend heeft, ben ik nu meer dan ooit overtuigd, dat Willem met die meid in kennis geweest is. - Mevrouw! vroeg de geneesheer, gij zult toch niet denken, dat ik u eene opgeraapte leugen verteld heb, en hier de rol speel van een bedrieger? - Mevrouw Hermstad antwoordde: ik geloof, wat ik gelooven wil; en wanneer ik een heer met een burgermeisje gearmd zie voorbijwandelen, dan ge-<pb n="177"/>loof ik, dat zij het met elkander houden, en als een heer zoo veel belang stelt in den dood van een dienstmeid, dan geloof ik, dat die dienstmeid niet veel bijzonders is geweest. - Dat is goed geredeneerd, riep van Beveren; en zijne vrouw begon reeds te vreezen, dat zij zonder de minste reden geweend had. - Maar op dit bedenkelijk oogenblik nam Hermstad het woord op: het valt niet te loochenen, zeide hij, dat Willem in het lot van Betsie te veel deel heeft genomen; en de vertrouwelijke wijze, waarop beiden van de diligence gegaan zijn, geeft zekerlijk eenigen grond tot kwade vermoedens; ik ga zelfs nog een stap verder, en beschuldig hem met u, maar van ligtzinnigheid, die in een jong mensch zeker niet te prijzen, doch te vergeven is. Wanneer ik mij in Willem niet bedrieg, is hij hartstogtelijk in den hoogsten graad, en volgt hij steeds de inspraak van zijn hart, al is die in strijd met de stem der rede. Hij heeft in Betsie een ongelukkig meisje gezien, dat op zijne deelneming en medelijden aanspraak mogt maken; en zonder te vragen, wat hij verschuldigd was aan zijnen goeden naam, heeft hij dadelijk de zaak van Betsie als de zijne omhelsd, en zich te veel aan het meisje aangesloten, zonder den behoorlijken afstand te bewaren. Ik zie in dit alles welligt onbezonnenheid, maar niet het minste bewijs van een kwaden aard of slecht hart. Want waarom zullen wij aan verachtelijke drijfveren zijne deelneming toeschrijven, die even goed verklaard kan worden uit een medelijdend en gevoelig hart, het-<pb n="178"/>geen zeker niet tot schande mag aangerekend worden, hoe gevaarlijk ook voor den bezitter, die niet behoorlijk den teugel weet te gebruiken, wanneer zijn hart al te sterk spreekt, maar zich laat vermeesteren en wegslepen door het vuur eener gloeijende verbeelding. Dezen zijn te beklagen, maar niet te verachten, en wanneer eenmaal de vleugelen der verbeelding gekort, en der rede, als ware het, wieken zijn aangeschoten; wanneer een rijpere leeftijd het gebroken evenwigt hersteld heeft, zoek dan in dezulken de edelste menschen! De gebreken van Willem, die ik verre ben van niet in te zien, of te verbloemen, zullen voorbijgaan met de jaren, waartoe zij behooren; en wanneer onze raad en vermaning dit gelukkige tijdperk bespoedigen kunnen, laat ons dan onzen raad en vermaning hém niet onthouden, die ze zoo zeer van noode heeft, en daarop de meeste aanspraak kan maken.</p>
<p>Gij hebt regt goed gesproken, zeî de geneesheer, het verraadt een kwaad hart, zoo wij de daden der menschen altijd in den slechtsten zin uitleggen, of aan de schuldigste oorzaken toeschrijven, en nergens goed vinden dan in ons zelven. - Ik voor mij kan in dit gezegde niets onbetamelijks vinden of onbeleefds, en ook niet in den uitroep van mijnheer van Beveren: ‘zoo als de waard is, vertrouwt hij zijn gasten’; maar mevrouw Hermstad dacht er anders over. Het spreekt van zelve, zeide zij, het woord tot den geneesheer rigtende, dat gij mijn man in het gelijk moet stellen, die in zijn hand
<pb n="179"/>
een werktuig zijt, waarover hij beschikken kan naar zijn goedvinden.</p>
<p>Op welken toon ook dit gezegde uitgesproken ware, zou het voor den geneesheer onverdragelijk zijn geweest, maar de diepe verachting, waarmeê mevrouw Hermstad het woord werktuig uitsprak, maakte voor den geneesheer het gezegde al te vernederend, dan dat hij als man van eer mogt zwijgen. Mevrouw! zeide hij, terwijl de gramschap uit zijne oogen sprak, dat ik van uw man geen werktuig ben, zal ik daarmede bewijzen, door in zijn bijzijn u het verachtelijkste vrouwmensch te noemen, dat in de gansche stad te vinden is.</p>
<p>Dat is veel gezeid, merkte van Beveren aan.</p>
<p>Zoo veel achting als ik voor uw man gevoel, vervolgde de doctor, zoo veel afschuwen heb ik van u, en ik beklaag hem in den grond van mijn hart, dat hij zoo een serpent van een wijf - hier hield de geneesheer eensklaps op, en ik zal u de reden zeggen. Reeds bij zijn eerste gezegde had mevrouw Hermstad met woedende blikken rond gezien, of er iets in het bereik van haren arm ware, dat zij den geneesheer naar het hoofd konde werpen; hetgeen haars inziens het beste antwoord was, dat zij den doctor konde geven; gemakkelijk viel de keus, want er lag op de tafel niets anders, dan het naaikistje van hare dochter, en de snuifdoos van mevrouw van Beveren, die zij ten geschenke had gekregen, toen zij haren man met de tijding verblijdde, dat zij in den gezegende staat was.</p>
<pb n="180"/>
<p>Ik zal u uit dankbaarheid een gouden snuifdoos geven, beloofde toen van Beveren, buiten zich zelven van vreugde over de blijde mare.</p>
<p>‘Maar, lieve man, ik snuif immers niet.’</p>
<p>Dat is niets gezegd, vrouw; gij kunt dit op uw gemak in het kraambed leeren. - En hij hield woord, want reeds den volgenden dag bragt hij de beloofde doos mede: neem dit voor uwe moeite, zeide hij; ik wensch dat gij de doos langer moogt dragen dan uwen - en zonder behoorlijk uit te spreken, gaf hij ze over. Deze doos nu, waaraan zulke groote herinneringen verbonden waren, stond op de tafel, naast het werkkistje van Maria; en ik geef u te raden, schrandere Lezer! wat van beiden mevrouw Hermstad tot haar wapen koos. De eene zal zeggen: het kistje, de andere daarentegen: de snuifdoos, en beiden zullen vragen, heb ik het geraden? De Lezer moge zelve dit beslissen, wanneer hij wete, dat mevrouw Hermstad in de eene hand de snuifdoos nam, in de andere het naaikistje; en aldus gewapend rukte zij voorwaarts, tot dat de arme geneesheer geheel en al binnen het bereik was van het geschut. Fielt! schreeuwde zij, en smeet hem de snuifdoos naar het hoofd - gij zult weten, met wie gij te doen hebt - en de naaikist snorde hem langs de ooren.</p>
<p>Dat is een schurkenstreek, zeî van Beveren, toen de losbranding had plaats gehad, en zocht zijne kleederen zoo veel mogelijk van de snuif te zuiveren, welke ook hem ten deele was gevallen. Maar vreesselijk was de verbittering van den ge-<pb n="181"/>neesheer, toen de machine infernale hem in 't aangezigt vloog, en hij bij de ontploffing, om zoo te zeggen, zich met snuif overdekt vond; welke verbittering niet weinig vermeerderde, als hij zich in het nog grootere gevaar zag, van ook getroffen te worden door de verschrikkelijke naaikist, die met vingerhoed en schaar, met spelden en naalden, met rijgveters en priemen, in één woord, met allerlei soort van schroot geladen was; want de hemel weet, wat niet de meisjes in een naaidoos stoppen. Ik zal u het hoofd van den hals draaijen, brulde hij; en wanneer niet Hermstad tusschen beide gekomen ware, zou ongetwijfeld dit 8ste hoofdstuk met een moord geeindigd wezen. Doctor! riep deze, indien gij eenige achting voor mij hebt, vergeet dan niet, dat zij mijne vrouw is. Elke kwade bejegening, die gij haar aandoet, wordt immers ook mij aangedaan. Gij hebt te veel verstand, doctor! om niet zelve in te zien, dat het weinig eer geeft, eene weerlooze vrouw te mishandelen; gij zoudt later u zelven moeten schamen over uwe al te jeugdige drift. - Ik wenschte, zeî de geneesheer, dat ik nooit een voet in uwe woning gezet hadde, en daarvan kunt gij verzekerd wezen, dat ik hier nimmer weêrkom. Gij zijt geen fatsoenlijke vrouw, maar een regte furie, en als zoodanig zal ik u bekend maken, waar ik ook kome; en terwijl hij dit zeide, nam hij reeds zijn hoed op. Ik ga met u meê, doctor! riep hem van Beveren na; vrouw, raap uw snuifdoos van den grond. Maar de geneesheer was reeds de kamer uit, van Hermstad
<pb n="182"/>
gevolgd, die te vergeefs alle middelen beproefde, om deszelfs gramschap te bedaren.</p>
<p>Ik ben blij, zeî mevrouw Hermstad, dat de babok mijn huis uit is; en het is mij tamelijk onverschillig, wat de menschen van mij babbelen en rabbelen; maar in mijne woning zal geen vreemde het hoogste woord voeren; ik ben hier baas. - Dat zijt gij waarachtig, viel haar van Beveren in de rede. - En ik zal zorgen, dat ik hier baas blijve. – ‘Zij zullen u niet op de kneukels slaan; vrouw! neem dan uw snuifdoos op.’</p>
<p>Ach, lieve van Beveren, antwoordde zijne vrouw, ik ben weêr zoo verschrikt.</p>
<p>Gij behoeft nu niet bang te wezen, vrouw! het onweêr heeft reeds uitgebulderd, niet waar? zuster. Hermstad kwam weêr de kamer in, en zeide op een neerslagtigen toon: de doctor is gramstorig naar huis gegaan. Dat wisten wij reeds lang, antwoordde van Beveren, en stond op om hetzelfde te doen. Hermstad nam hem bij de hand; wij scheiden toch als vrienden? vroeg hij met zijne gewone minzaamheid. Waarachtig, antwoordde van Beveren, ik houd niet van gekibbel, en mijn vrouw ook niet. Ach, sprak zijn vrouw, als de lieve Boudewijn zich maar niet ongerust heeft gemaakt, en zij nam met een diepen zucht haar snuifdoos van den grond. Die ligt warm onder de dekens, hernam van Beveren; de jongen heeft een betere nachtrust gehad dan wij. Zuster! ik wensch u de beste rust; gij hebt nu uitgespookt, niet waar? en Maria! als gij ons noodig hebt, zullen wij komen, kind; raap
<pb n="183"/>
terwijl uw naaldenlap maar op! slaap wel Hermstad! slaap wel! Maar toen hij aan de deur gekomen was, bleef hij nog even stil staan om zijnen broeder toe te roepen: gij moet tegen uw vrouw niet meer blaffen, hoort ge! en zoo gingen zij zamen de kamer uit. - Hals! hals! riep hem mevrouw Hermstad na. Ach, zeide Maria, het zijn toch in den grond van hun hart goede menschen. Dat zijn alle domooren, kind! die geen verstand hebben om anders te wezen. Doch van Beveren was reeds het huis uit, en kwam met den klokslag van zessen aan zijne woning, waar hem zijne bedienden met groot ongeduld wachtende waren, en zeer zeker uit ongerustheid aan het huis van Hermstad naar hem gevraagd zouden hebben, wanneer niet de lieve Boudewijn dit uitdrukkelijk, verboden had. Het zal wel niet noodig zijn, waarde Lezer! u te zeggen, dat van Beveren dadelijk naar bed ging: zoo deden ook de anderen, Hermstad alleen uitgezonderd.</p>
<p>In het volgende hoofdstuk zal onze Willem weêr op het tooneel verschijnen, de edele, groothartige jongeling.</p>
</div>
<div type="chapter">
<pb n="184"/>
<head rend="h3">Negende hoofdstuk.</head>
<p><hi rend="b">E</hi>r is, durf ik zeggen, nooit een schrijver geweest, die voor zijne Lezers zoo een onbegrensde achting had als ik; en daarvan wil ik ook bij deze gelegenheid een uitstekend bewijs geven, door u eene kleine surprise aan te bieden; te weten: het portret van Betsie. Over het geheel denk ik over portretten zeer ongunstig. Wanneer ik het mijne aanschouw (en ik doe dit dagelijks om kennis van mij zelven te verkrijgen), kan ik mij nooit weêrhouden van met een grimlach uit te roepen: was het dan de moeite waard, zoo iemand uit te schilderen; als ik de beeldtenis zie van een schoon meisje, dan wensch ik het portret naar den duivel, maar het origineel in mijn armen; en zoo ik sta voor de afbeelding van eene oude dame, draai ik haar onbeleefd den rug toe, of kijk haar aan met gesloten oogen. Geen wonder derhalve, dat ik ook voor den portretschilder niet veel achting voel. Die zijne kunst verstaat, is buiten kijf de grootste vleijer, welke op aarde gevonden kan worden; en zoo hij al geen vleijer zij, is hij ten minste een slaafsch navolger, dat is een aap, waarvoor ik zeer weinig sympathie heb. Ik meen derhalve aanspraak te mogen maken op uwe dankbaarheid, waarde
<pb n="185"/>
Lezer, wanneer ik het penseel opneem, om Betsie's portret te schilderen; want wil ik niet haar fraai gelaat misvormen, dan moet ik de rol spelen van een vleijer of aap. Ik kies het laatste; een romanschrijver moet waarheidlievend wezen.</p>
<p>Wanneer dan de lieve Betsie voorbijwandelde, riepen aanstonds de kenners als uit éénen mond: welk een hemelsch meisje gaat daar! En als men van nabij in het heldere oog zich spiegelde; wanneer dat oog zoo vurig en zoo vol leven in het uwe las, werd het u reeds in den boezem onrustig. En als de gitzwarte lokken, die over het melkwitte voorhoofd hunne schaduw spreidden, door den adem des winds in golving kwamen, begon ook uw hart in beweging te komen. En als de zijden franjes der oogen, die boogswijze het fonkelend oog omzoomden, naar het spreken der oogen, rezen en daalden, begon u het hart in den boezem te jagen; dan kwam reeds de lust op, met gretige lippen den blos van gezondheid, die u tegenlachte, en als purper gespreid lag op de volle wang, van die poezelige wang te kussen: maar als uw lippen den diefstal waagden, konden zij toch den blos niet rooven, die door het kussen steeds gloeijender werd; zoodat ook het marmer, waarmeê het rood zich paarde, waarin zich onmerkbaar het rood verloor, in een schaamteblos werd herschapen, karmijn lag gespreid op het gansche gelaat. Maar o! als Betsie haar lippen opende, en gij de rij paarlen zaagt, die achter het bloedrood u tegenglinsterden, wen op het sneeuwwit ivoor een roode gloed
<pb n="186"/>
lag te beven, de weerglans van het mondkoraal. En hemel! als die lippen zich bezielden, en van haar mond als honig droop, een rede, even zoet en zacht, hoe hing men dan aan Betsie's lippen! hoe dronk men dan het minnevuur in! de liefdevonk was naauw geslagen, of het hart stond reeds in volle vlam. Geen vlek was op 't gelaat te vinden, niet het minste, dat ge anders wenschtet; want zelfs het kuiltje in de wang, dat er in ploegde haar gulle lach, verhoogde haar aanminnigheden, had iets, dat zich niet zeggen laat. En dan die fiere zwanehals, die trotsch was, zulk een hoofd te dragen. En o! vraag naar den boezem niet, zoo vlekkeloos als Betsie's hart; die, dan in eb, en dan in vloed, kabbelde tegen het luchtig kleed, dat zijnen schat verbergen wilde, en niet geheel verbergen kon. Maar was dat middel, zoo rank en tenger, dat dal tusschen heup en borst, aan zelfpijniging verschuldigd? had ook Betsie het lijf verwrongen, ingedrukt door knellend been, en voor gezondheid schoon gekocht? indien dat schoon te noemen is, hetgeen misdadige kunst verraadt. Geen arme kunst had Betsie noodig; natuur had haar zoo slank gevormd; en tevens haar een tred gegeven, die edel was en vlug daarbij, zoodat zij bijna scheen te zweven, en naauwelijks den grond te raken; ja, als zij huppelde langs de velden, zag men hare voetjes naauw.</p>
<p>Pinxit <hi rend="sc">a. gysberti hodenpyl</hi>.</p>
<p>Het zij mij vergund, waarde Lezer, u dit schilderstuk als een geschenk te vereeren; neem het-<pb n="187"/>zelve meê in den rok- of broekzak, en ga naar een bekwaam kunstenaar, opdat deze er een neus aanmake, dan kunt gij het ophangen naast het portret van uwe vrouw, indien gij durft. En nu leg ik het penseel ter zijde, en neem weder de pen op om onze geschiedenis te vervolgen.</p>
<p>&nbsp;</p>
<p>Maria was de eerste, die het dons verliet, en naar beneden kwam, om volgens gewoonte haren vader den eersten morgengroet te brengen. Vader! zeide zij, ik ben laat opgestaan (de klok had reeds tien geslagen), en toch heb ik niet veel tijds verslapen; gij moet dus niet boos wezen. Maar toen zij haren vader den morgenkus op zijne lippen zou drukken, las zij in zijn somber, oog, dat het hem inwendig niet wel was; hetgeen zij eerst toeschreef aan de vermoeijenis, door den slapeloozen nacht veroorzaakt. Dat haar vader zijne Maria hartelijk beminde, was haar steeds eene streelende gedachte; en zij was er trotsch op, wanneer hij haar de schoonste parel noemde van zijnen echt; maar de teederheid, waarmede hij nu haar omhelsde, was zoo groot, dat Maria niet vrij bleef van bezorgdheid, dat de droevige herinneringen des vorigen nachts nog niet uit zijn geheugen waren gewischt, en hem nog als lood op het hart lagen. Wanneer ik u aan het hart druk, zeide hij, terwijl haar van zijn mat oog een traan tegenblonk, wanneer ik u aan het hart druk, voel ik mij zoo regt, gelukkig, Maria; dan wil ik zoo gaarne uwe moeder vergeven, dat zij zoo dikwijls het harte
<pb n="188"/>
mij grieft; dan zeg ik: zij heeft mij Maria geschonken, en de vader vergeeft, wat d' echtgenoot leed. De traan, die daar neêrviel op de wang van mijn kind, strekt ten bewijze, dat de echtgenoot lijdt. Maria! zoo moeite of kommer mij drukken, zult gij uwen vader de tranen afwisschen, en gij zult zijn zorg en liefde betalen; Maria was altijd een dankbaar kind. - En nu vloeiden de tranen der dochter met de tranen des vaders in éénen stroom; en nu moest ook Maria zeggen, hoe veel zij van haar vader hield: maar, ach, zij kon geen woorden vinden, terwijl zij hing aan vaders hals; doch kon zij al geen woorden vinden, haar tranen spraken reeds genoeg. Eindelijk toch gaf dit gezegde lucht aan haar beklemde borst: Maria kan u nooit betalen, hetgeen Maria schuldig is. En toen droogden zij de tranen van elkanders wangen af; toen kon Hermstad weêr zeggen, ik ben tevreden met mijn lot; en getroost ging toen de vader zitten naast zijn dierbaar kind; zag de wellust uit zijn oogen, klopte het vaderhart van vreugd. Maar toch drukte hem de zorg, als hij aan zijn Willem dacht, zag hij angstig de ure naderen, dat hij Willem wekken zou; en hoe meer die tijd genaakte, hoe luider ook de onrust sprak; voor die ure was gekomen, moest hij reeds de kamer uit.</p>
<p>Maria, zeide hij eerst, het wordt nu tijd om Willem te wekken. O mogt de balsem des slaaps de wonde hebben gesloten, waaraan hij zoo hevig bloedde! Ik wil niet voor u verbergen, hetgeen ik aan anderen niet zoude zeggen; Maria, ik vrees,
<pb n="189"/>
dat Betsie zoo schoon is geweest, als braaf, en ook door hare schoonheid het hart van Willem gewond heeft, zoo week voor elken indruk. Ik heb haar niet levend gezien, maar toen ik Betsie zag liggen aan de zijde van hare moeder, met gesloten oogen en zaamgevouwen handen, en Willem zoo bitter weende, heb ik genoeg gezien om deze vrees te wettigen. Van arme ouders was Betsie, niet van geboorte of aanzien, maar zelden is de liefde van eene koele berekening de vrucht. Maria, ik wil voor u mijne vrees niet ontveinzen, dat medelijden welligt niet de eenige drijfveer geweest zij van zijne hartelijke deelneming; want zulk een diepe wonde kan medelijden niet maken. - En nu wilde hij de kamer uitgaan, terwijl hij zijne dochter nog toeriep: uw moeder mag van dit gesprek niets weten, dat verstaat zich. - Waarvan mag ik niets weten? hoorde hij eensklaps vragen, en reeds stond mevr. Hermstad, in haar nachtjak, met de armen in de zijden voor hem; waarvan mag ik niets weten? gij zult mij oogenblikkelijk zeggen, Maria, wat uw vader verteld heeft; je veux. - Ach lieve moeder, antwoordde Maria in hare verlegenheid, vader sprak over Willem. Ik vraag niet, van wien hij gesproken heeft, maar ik wil weten, wat hij gezegd heeft, dat gij niet aan mij mogt vertellen. Is dat nu braaf? vervolgde zij, het woord tot Hermstad rigtende, uw kind meer te vertrouwen dan uwe echte vrouw; met de dochter te heulen, ten einde de moeder te bedriegen; zamenzweringen te maken tegen mij in mijn eigen huis. En hebt gij
<pb n="190"/>
niet van nacht de slaapkamer van Willem afgesloten, wantrouwend mensch! maar al staat gij daar met een triomferend gezigt, gij hebt den strijd nog niet gewonnen, man. Maria! verkiest gij mij te zeggen, wat voor mij een geheim moest blijven; ik wil en ik zal het weten. - Gij zult zwijgen, Maria, zeî Hermstad op een vragenden toon. - En gij zult de kamer niet uitgaan, eer ik alles wete: doch nog ter regter tijd wist Hermstad zich los te rukken, en ging in allerijl het vertrek uit. Gij denkt, riep hem zijne vrouw na, dat gij een kunststuk hebt gemaakt, maar het is op een zandgrond gebouwd, en ik zal zorgen, dat het in puin valle. Uw vader, zeide zij tot Maria, is tegenwoordig een regte ijzegrim, die ons allen onder den duim wil houden, daarom moeten wij elkander bijstaan. Maria! gij kunt op mijne hulp staat maken bij elke kwade behandeling, die gij te verduren zult hebben. Ik kan nog eer dulden, dat hij mij verschopt dan mijne beste Maria, die in mijn ongeluk mijn eenige troost is. En wanneer gij in iets zin hebt, hoe kostbaar het ook zij, kom dan bij uwe moeder, die zal het u geven, kind, al moest zij daarvoor zich zelve bekrimpen; zoo een goed meisje, als gij zijt, moet geen verschoveling wezen. Ik heb iets uitgedacht, Marie, om voor u te koopen, wij zullen daarover eens vertrouwelijk spreken; maar zeg mij eerst, wat heeft uw vader van Willem gezegd? ik heb het geld reeds afgepast - wat zeide hij van Willem? - Lieve moeder, antwoordde Maria, ik zoude u zoo gaarne
<pb n="191"/>
alles willen mededeelen, maar gij hebt zelve gehoord, dat vader het mij verboden heeft.</p>
<p>Welnu! het zal een geheim blijven; ik zal weten te zwijgen, kind! en uw vader zal nooit van mij hooren, dat gij uwe moeder vertrouwd hebt; Maria, ik verbeeld mij, dat u een zwarte zijden japon u zoo goed zou staan; wij zullen voor het eten zamen uitgaan, om bij Sinkel er eenen te koopen; had Willem iets kwaads gedaan, dat ik niet weten mogt?</p>
<p>Voor zoo ver ik weet niet, antwoordde Maria.</p>
<p>Dan kunt gij het gerust vertellen, kind!</p>
<p>Maria dacht zeker te edel, om een geheim van welken aard ook, dat alleen haar toevertrouwd was, voor eene belofte te verkoopen; maar aan den anderen kant had zij dit met alle meisjes gemeen, dat zij een onbegrensde achting had voor een mooi zondagspakje; en een zijden japon zoo maar van de hand te wijzen, dit was eene edelmoedigheid, die hare jeugdige krachten te boven ging. In deze moeijelijkheid wist zij geen beter antwoord te geven, dan de stellige belofte, dat zij haren vader vragen zoude, of zij ook moeder deelgenoot mogt maken van het geheim. Die naïviteit, zeî mevrouw Hermstad, hadt gij voor u zelve kunnen bewaren; maar ik zie het wel, gij zijt het eens met uwen vader, en verraadt mij, zonder te bedenken, wat ge uwe moeder verschuldigd zijt; hoe ik in uwe kinderjaren heb moeten tobben, en bij uwe geboorte aan den rand van het graf gestaan heb, om u, ondankbaar kind! het licht te
<pb n="192"/>
laten zien. En voor alle die slapelooze nachten, onder kommer en smert doorgewaakt, voor al mijn slaven en zwoegen, word ik nu betaald met haat en minachting. Al wat ik vraag, wordt mij geweigerd, en zoo ik iets van u weten wil, sluit wantrouwen u den mond. Heb ik u zoo liefdeloos behandeld, toen gij als een zuigeling aan mijnen boezem laagt, als ik raden moest uit uw schreijen en weenen, wat uw hartje verlangde? o! wie had toen kunnen denken, dat gij tot zoo een ondankbaar meisje opgroeijen zoudt! mijn leven spoedt ten einde, het verdriet, dat mij dagelijks aangedaan wordt door mijn man, en door mijn ontaard kind, sleept mij vroegtijdig het graf in; maar gij zult van uwe stervende moeder den laatsten zegen niet ontvangen; gij zijt dien onwaardig, Maria. - Lieve moeder, snikte het meisje, ik wil gaarne voor mijne beste ouders het leven laten; ik bemin u beiden, zoo als een kind zijne ouders beminnen moet, maar hetgeen gij vraagt, dat kan, dat mag ik niet doen.</p>
<p>Zeg liever, dat wil ik niet doen; gij zijt een regte feeks, die onder een schijnheilig voorkomen een slechten aard verbergt, hierin volkomen gelijk aan uwen braven vader. En nu begon zij hare dochter zoo te kapittelen, dat deze eindelijk weenende de kamer verliet. Ik heb waarachtig medelijden met het arme kind; want het is mijn lieveling, waarde Lezer! ik meen het regt goed met haar; en ook met het meisje, dat ik in Maria afteeken. Deze roman is niet geheel en al een roman!</p>
<pb n="193"/>
<p>Intusschen was Hermstad, na aan den onheuschen morgengroet van zijne vrouw gelukkig ontsnapt te wezen, naar de kamer van Willem gegaan, en had daar tot zijne groote verwondering gezien, dat deze reeds van zelve was opgestaan; want Hermstad wist niet, dat deszelfs slaap door zijne ega, niet zonder groot rumoer, gestoord was geworden, toen zij tot hare bittere teleurstelling bevonden had, dat Willems kamerdeur was afgesloten. Zij had zich met de zoete hoop gevleid, dat zij aan het ontbijt zou kunnen zeggen: in weerwil van al uw tegenspartelen, ben ik toch in Willems slaapvertrek geweest; en woedend was zij geworden, toen zij deze hoop verijdeld zag. Van daar dat bonken en beuken op de deur, en dat gebons en gebof, hetgeen de bedienden had doen denken, dat er boven een bombardement plaats greep. Hermstad en Maria, die op dat oogenblik in aandoening bijna geheel verzonken waren, hadden in de voorkamer van dit getrommel en gestommel niets gehoord, maar Willem was daardoor ontijdig uit zijnen diepen slaap gewekt, en in de bedwelming, van zulk een slaap het onvermijdelijk gevolg, had hij zichzelven niet kunnen verklaren, wat er geschiedde, maar was, zonder te weten, wat hij deed, het bed uitgesprongen, toen gelukkig mevrouw Hermstad (om de woorden van mijnheer van Beveren te gebruiken) reeds uitgespookt had. Anders zou de groote ontmoeting (waarnaar ik zoo verlangend ben) op dat oogenblik reeds hebben plaats gehad; want tegen de reuzenkrachten
<pb n="194"/>
van Willem was geen deur bestand. Toen derhalve Hermstad in de kamer kwam, zat Willem, half gekleed, in een leuningstoel bij het venster; het hoofd des jongelings rustte op zijnen gespierden arm, terwijl hem van tijd tot tijd een zucht ontsnapte. Weemoedig zat hij daar, als iemand, die over zijnen toestand nadacht, en bij het naderen van Hermstad bleven zijne blikken onbewegelijk op den grond gevestigd, alsof hij niet merkte, dat iemand hem nabij kwam. Evenwel hij was bedaard en rustig, hoe somber ook en naargeestig, behalve wanneer hij van zichzelven Betsie's naam hoorde, dan verraadden zijne oogen, zijne houding, en de pijnlijke lach, tot welken zijn mond zich vertrok, dat het ongelukkige meisje hem nog na aan het hart lag. - Ik kom eens vragen, begon Hermstad, zooveel mogelijk op een opgeruimden, gemeenzamen toon, hoe mijn Willem zich gevoelt; of hij in zijn nieuw slaapvertrek goed heeft kunnen slapen; gij hebt gisteren een zwaren dag gehad, jongen! hoe bevindt gij u nu?ik ga niet zitten, eer ik dit van u wete. Zoo sprak hij, terwijl hij vertrouwelijk Willems hand in de zijne drukte; en toen er geen antwoord volgde: is het u niet, Willem, alsof een droom met uwe zinnen gespeeld heeft? Een droom, vroeg Willem, en alsof hij ontwaakte, neen, een droom is het niet! - En toch, vervolgde Hermstad, geloof ik niet, dat gij rekenschap zoudt kunnen geven van hetgeen gij gezien hebt: gij zaagt een meisje sterven, waarin gij belang steldet. - Veel belang, antwoordde Wil-<pb n="195"/>lem, en voelde wat hij zeide, van daar die nadruk, die zijn antwoord zoo treffend maakte.</p>
<p>Hermstad zeide: indien iemand deel neemt in uw lot, dan is het Hermstad, uw vriend. Mijne meerdere jaren moeten u niet afschrikken, dat ge mij uw gansche vertrouwen schenkt; gij kunt het bij niemand beter plaatsen, Willem. Hetgeen uw waardige grootvader voor mij is geweest, zal ik voor u zijn, een getrouwe leidsman, een hartelijke raadgever; en wel verre, dat ik u vreugde en genoegen zal onthouden, wil ik deel nemen in uwe droefheid, alsof die de mijne was. Ik weet, wat een jong mensch toekomt, en eisch geen slaafsche gehoorzaamheid of onderwerping aan mijnen wil; vertrouwen vraag ik en liefde, die ik gaarne wil verdienen, en zeker verdienen zal. Onze wenschen loopen op dit zelfde gewigtig punt uit, dat gij, Willem, gelukkig moogt zijn; en wanneer ik u zoo zitten zie, met tranen in de oogen, dan moet ik denken, dat gij, mijn vriend, niet gelukkig zijt; maar dat inwendig u een zorg kwelt, welke deze tranen uit uwe oogen perst. Wij verligten onze droefheid, wanneer wij onze klagten in den boezem uitstorten dergenen, die een hart hebben, om het leed van hunnen medemensch te gevoelen; zoo als ik heb, Willem, voor het uwe; en niet om mij in te laten met uwe zaken, niet daarom, zal ik eene vraag doen; maar opdat het reeds nu blijke, of gij in mij vertrouwen stelt, en mij liefhebt, gelijk ik u liefheb, en tot deelgenoot wil maken van mijne huisselijke vreugde en droefheid. Men
<pb n="196"/>
vermoedde, Willem, dat gij reeds te voren met Betsie, het brave meisje, in kennis waart geweest; van deze gedachte was niet ik, en ben het ook nog niet; en nu vraag ik u openhartig, of gij Betsie eerst gisteren hebt leeren kennen? Het antwoord wil ik van u, niet van een vreemden hooren, dan zou het mij onverschillig wezen. - Zijt gij dan hier gekomen, antwoordde Willem, om mij te verwijten, zoo ik mijne genegenheid gegeven had aan een arm meisje? - Niet om te verwijten, Willem, ben ik hier gekomen, maar om te troosten, om u te toonen, dat gij aan mij een opregten, deelnemende vriend hebt. Het zoude wreed zijn, u in zulke omstandigheden iets te verwijten. Geen verwijtingen zult gij ooit van mij hooren, maar vriendelijke toespraak, en wanneer ik denk, dat gij niet weldoet, eene minzame waarschuwing. Ik had mij gevleid, dat gij mijne openhartigheid met openhartigheid beloond zoudt hebben, maar eenmaal zult gij dit doen, Willem, wanneer gij gezien zult hebben, dat ik dezelve waardig ben: doch ten einde het blijke, dat ik niet in uwe geheimen tracht in te dringen, zal ik u niets meer vragen. - Neen, edelmoedig mensch! ik heb voor u geen geheimen; gij zult het niet van Willem in edelmoed winnen. Voor u wil ik niet het minste verbergen, u zal ik laten lezen in mijn hart. Ik heb Betsie te voren nooit gekend; gisteren zag ik haar voor het eerst, maar in een toestand, dat ik niet aan liefde dacht. Het is waar, meermalen dacht ik, zulk een goddelijk meisje heb ik te voren nooit gezien: maar
<pb n="197"/>
aan genegenheid en liefde dacht Willem niet, en Betsie dacht zekerlijk alleen aan hare stervende moeder. Doch als zij haar treurig lot beweende, weende ik met Betsie meê; elke zucht, die haar ontsnapte, vond een weerklank in mijn hart; en hoe meer het meisje schreide, hoe het hart mij banger sloeg, zoodat Betsie niet kon lijden, zonder dat ook Willem leed. Elke traan, die haar ontviel, maakte ook mijn wangen nat; want geen traan kon haar ontvallen, of het kostte mij een traan. Het was medelijden, dacht ik, als ik drukte hare hand, en, terwijl het hart mij klopte, die aan mijne lippen bragt. In den schijn van medelijden sloop mij liefde in het hart. Gisteren dacht ik niet aan liefde; maar nu Betsie niet meer is, voel ik, dat ik haar bemind heb; want mijn hart is nu zoo ledig, en ik voel mij zoo verlaten; ik denk alleen aan mijne Betsie; en gedurig vloeijen tranen, of er breken zuchten uit; telkens klinkt mij in de ooren, dringt tot in mijn harte door: gij zult Betsie niet meer spreken, Betsie zult gij nooit meer zien; zij is dood, het lieve meisje; gisteren nog - op dezen tijd - Ach! ik kan aan u niet zeggen, wat ik zeker honderd keeren aan mij zelven heb gezegd. Zegt niet mijn verwarde rede, afgebroken door mijn tranen, dat ik mijne Betsie mis. Elken zucht, die mij ontsnapt, perst mij Betsie uit den boezem; beter kan ik u niet zeggen, hoe ik mijne Betsie mis. Gisteren dacht ik niet aan liefde; kon ik toen aan liefde denken; ik droomde toen van medelijden! Ik voelde mij aan haar gebonden, in minder dan
<pb n="198"/>
een ommezien, ging naar hare moeder meê. Ach! het meisje was zoo droevig, en daarbij zoo hemelsch schoon, dat ik haar niet kon verlaten, en haar niet verlaten mogt. O! hoe angstig was mijn Betsie, toen ik aan haar zijde ging. Liefde sprak uit al haar woorden, liefde voor een brave moeder. Ik had mijn leven willen geven voor het leven van die moeder, en daar hooren wij de mare, dat die moeder niet meer is; en daar zie ik de arme Betsie nederstorten op den grond, zich de wangen open krabben, het bloed uit haren boezem slaan; en daar sluiten zich haar oogen, schroeven zich haar lippen toe. - Ik weet alles, viel Hermstad in, toen hij zag, dat de aandoening den jongeling geheel overweldigde. - Lijkbleek lag zij voor mijn voeten. - Ik weet alles, viel weder Hermstad in, en neem hartelijk deel in uw lot; ofschoon wij het niet veranderen kunnen, zullen wij trachten het te verzachten en dragelijk te maken. Uw medelijden was Betsie waardig, en het verwondert mij niet in u, dat gij haar meer nog gegeven hebt dan medelijden. Gij bezit een groot hart, Willem, maar zijt er niet altijd meester van. Doch toen hij zag, dat reeds deze woorden voor Willem te hard waren; omdat de levendige verbeelding des jongelings dezelve als een inleiding beschouwde tot het afkeuren van zijne genegenheid, nam Hermstad dadelijk een anderen toon aan, en zorgde, dat er in zijne rede zelfs niet den minsten schijn van verwijt ware te vinden. Dat zoo een braaf en goedig meisje, onder zulke treurige omstandigheden, op u
<pb n="199"/>
een diepen indruk heeft gemaakt, dit doet allezins uw hart eer aan, en dat gij haar zoo schielijk uwe genegenheid hebt geschonken, dit pleit voor hare schoonheid, Willem, waarvoor een jongeling van uwe jaren niet ongevoelig kan wezen: gij hebt u in mij niet bedrogen; want van het vertrouwen dat gij in hem gesteld hebt, zal Hermstad geen misbruik maken; uw geheim ligt bij hem goed bewaard. - Ik maak er geen geheim van, dat ik voor Betsie liefde heb gehad. - Zoo sprak hij geheel tegen den zin van Hermstad, die op eene bedekte wijze hem daartoe had willen brengen, dat hij ten minste niet bij anderen van liefde sprak, maar zijne deelneming in het lot van Betsie alleen aan medelijden met haar ongeluk toeschreef. Gij weet, Willem, vervolgde hij, dat ik uwe genegenheid voor Betsie niet wrake, welke reeds in de geboorte gesmoord werd; ook dan, wanneer dezelve niet goed te keuren ware, zou het nu doelloos zijn en wreed, dezelve liefdeloos te beoordeelen; maar kunt gij ook van anderen deze toegevendheid verwachten? Ik heb meer ondervinding dan gij, Willem, en meer menschenkennis, geloof ik. Natuurlijk, ik ben zoo veel ouder; de loopbaan, welke gij nog hebt te doorloopen, heb ik reeds voor het grootste gedeelte afgelegd. En een jongeling zoo goedhartig, als mijn Willem, ziet in zoo veel menschen, zoo veel vrienden, zonder er aan te denken, dat zelfs de unschuldigste daden uit een verkeerd oogpunt kunnen beschouwd worden, en ten doel staan aan kwade uitleggingen van vijanden, of erger nog,
<pb n="200"/>
schijnvrienden. Men verwijt den man van jaren, dat hij traag is in het wegschenken van zijn vertrouwen; maar men moest er ook de reden bijvoegen, en zeggen, hij is wantrouwend, omdat hij zoo dikwijls bedrogen is, en, niet zonder leergeld te betalen, menschenkennis verkregen heeft. Denk dan niet, dat gij alleen zoo gelukkig zult wezen, aan de pijlen der kwaadsprekendheid te ontkomen, die zelfs den voorzigtigen weten te bereiken.</p>
<p>Gij denkt, gaf Willem ten antwoord, dat de goedof af keuring der menschen in mijne schatting eenige waarde hebben.</p>
<p>Waarom zou ik dit niet denken, Willem; gij moet immers onder menschen verkeeren, en zijt dagelijks met hen in allerlei betrekkingen. Het moge waar zijn, dat gij niet bepaaldelijk dezen of genen van noode hebt, maar niet minder waar is het, dat gij, in het algemeen gesproken, uwen evenmensch niet ontberen kunt; of gij moest willen wonen in een woestijn; maar weet gij, wat gij daar te vergeefs zoudt zoeken? - Menschen, meent ge.</p>
<p>Ik wilde zeggen, zeî Hermstad met nadruk: liefde, vriendschap, eer; want bij God kunnen wij ze niet verdienen, onnutte dienstknechten, die wij zijn, indien wij nog niet minder zijn, en -</p>
<p>Menschen-eer is niets waard, riep Willem uit.</p>
<p>Die dezelve niet zoekt te verdienen, die is ze niet waardig. Het is eene zucht, die ons allen ingeschapen is, en juist bij de besten het sterkst spreekt. Ik weet wel, dat het niet goed is, zoo wij om verkeerde eer bedelen, en de goedkeuring zoeken
<pb n="201"/>
te verwerven van dwazen of slechten; maar die van braven de achting en lof op prijs stelt, neemt reeds daardoor eene plaats in onder de braven, en scheidt zich reeds daardoor van de slechten af, die gedurig in den mond hebben, en erger nog, in het hart: wat zijn mij de menschen! wat hunne goedkeuring en loftuitingen! en het minst dezulken zijn, wie de deugd dierbaar is om haar zelve alleen. Maar dat alles daargelaten, de zaak geldt niet alleen u, Willem, gij hebt ook te zorgen voor de eer van Betsie.</p>
<p>Tot hiertoe had Willem met weinig belangstelling naar zijne rede geluisterd, maar dit gezegde maakte indruk op hem, en Hermstad zag dadelijk, dat hij de regte snaar had aangeroerd. - Omdat Betsie een arm meisje geweest is, antwoordde hij, terwijl er in zijn helder blaauw oog weder een traan opkwam, omdat Betsie een arm meisje geweest is, daarom alleen zal die genegenheid worden gewraakt; hare braafheid zal in de schatting der menschen niets wegen, en ik een dwaas genoemd worden, dat ik een braaf meisje mijne liefde had geschonken, waarvan niets, niets overgebleven is, dan alleen het treurig aandenken: maar wanneer Betsie, in plaats van braafheid, zilver had bezeten, en goud in plaats van een liefderijk hart; dan zoude men met mij weenen, en mij ongelukkig noemen; niet, dat een deugdzaam meisje mij ontrukt was, maar eene, die in de achting der menschen, een groote plaats bekleedde, omdat zij meer bezat, dan zij waardig was.</p>
<pb n="202"/>
<p>Die genegenheid, Willem, kan u niet ten kwade worden aangerekend, zonder dat zij ook Betsie ten kwade wordt geduid; elke vlek, die men u aanwrijft, wordt ook Betsie aangewreven; zij was een braaf meisje, daarvan ben ook ik overtuigd, doch juis om deze reden verdient zij, dat zij met eere ten grave daalt, en dat hare nagedachtenis niet bezoedeld wordt door hem, die haar regtschapen hart wist te waarderen. Indien die nagedachtenis u dierbaar is, dan moet gij zwijgen, Willem, dan moet gij zwijgen; belooft gij dit? - Ach! antwoordde Willem, terwijl hij met beide handen Hermstads hand greep, indien ik maar konde veinzen, maar veinzen kan Willem niet. - Gij behoeft niet te veinzen, regtschapen jongeling! gij hebt slechts te zwijgen. Die de waarheid verzwijgt, riep Willem uit, is in mijne oogen niet beter dan de laaghartige, die de waarheid vervalscht. - Bedenk, Willem, drong Hermstad aan, ik vraag het niet om mijnen, ik vraag het zelfs niet om uwen wil, ik vraag het om den wil van Betsie, die het u niet vragen kan, maar anders zeker zelve van u vorderen zou, wat ik nu in haren naam vraag en eisch. En zoo perste hij hem de belofte af, dat hij niet van liefde zou spreken. Zij spraken vervolgens nog lang over het goede meisje. Hermstad verhaalde, wat hem gezegd was door den geneesheer en den ouden Wijbrand. Elk woord, dat hij zeide, was Willem dierbaar, hetgeen hij van de moeder vertelde, ving hij op met gretige ooren; doch meer nog wenschte hij te weten, meer dan
<pb n="203"/>
Hermstad konde zeggen; hetgeen hem deze gezegd had, wilde hij nogmaals hooren, en vroeg dan weêr ongeduldig, weet gij niet meer van Betsie? Maar eindelijk werd er aan de kamerdeur geklopt. Eer ik open doe, zeî Hermstad, moet gij nog eenmaal beloven, dat gij zult zwijgen, Willem. Ik zal trachten te zwijgen, beloofde de jongeling, en drukte hem welmeenend de hand. -</p>
<p>Wanneer ik niet zoo slaperig was - gelijk ik altijd ben, als ik 's morgens te laat mijn bed heb verlaten -, zoude ik in het breede betoogen, dat er in de eeuw, waarin wij leven, en die, helaas! nog lang duren zal, niet te veel waarde moet gehecht worden aan soortgelijke profetien als beloften zijn. Het is tegenwoordig tamelijk onverschillig, of een Franschman die geeft dan Hollander. Belofte maakt schuld, zeiden de oude Bataven, thans luidt het, naar ik meen: schulden maken beloften. Het spreekt van zelve, dat ik niet zoo oneerbiedig spreek over de beloften der grooten; daarop kan men staat maken, ik weet het bij ondervinding. ‘Gij hebt nooit gesolliciteerd, mijnheer’! - Spreekt ge tot mij, mijnheer de Lezer! - tot wien anders, mijnheer de schrijver! gij hebt nooit gesolliciteerd. - Eenmaal heb ik dit gedaan, bij een Minister, die nu op het kerkhof ligt naast een armen bedelaar. (Les extrêmes se touchent). - Was hij niet zeer vriendelijk? - uitermate, mijnheer! - beloofde hij niet alles wat gij vraagdet? - meer dan ik vroeg, mijnheer! - gingt gij niet blijmoedig huiswaarts? - natuurlijk, want ik dacht, dat nie-<pb n="204"/>mand anders dan ik den post bekleeden moest, bekleeden kon, bekleeden zou. Buiten twijfel zou ik dien ook gekregen hebben, maar helaas! helaas! hij was reeds vergeven, eer ik bij zijne Excellentie kwam. - Gij hebt toen geleerd? - dat Ministers beleefde menschen zijn, en daarmede afgedaan.</p>
<p>Geen wonder derhalve, dat Hermstad, niet weinig huiverig was, om de kamerdeur te openen. Het is zeker mijn vrouw, zeide hij in zich zelven, terwijl hij met een bevende hand den sleutel omdraaide. Doch hij bedroog zich hierin volkomen; want toen de deur geopend was, kwam niet zijne vrouw de kamer in, maar de lieve Boudewijn. - Ik zal u de geheele zaak verhalen, waarde Lezer, zonder iets te verzwijgen; want dat een romanschrijver de waarheid vervalscht, is buiten twijfel slecht, maar niet zoo slecht, als dat hij dezelve verzwijgt. Luister dan, bid ik u.</p>
<p>Maar opdat de aandacht mijner Lezers des te meer gespannen zij, en hunne verwachting grooter, moet ik beginnen met te zeggen, dat ik zit te schrijven bij mijn kabinet. - ‘Dat doet niets ter zaak!’ - Omdat gij niet bekend zijt met mijn kabinet, spreekt gij zoo, en hetzelve aanziet voor een alledaagsche linnenkast, maar gij weet niet, hoe veel geest er in is. Ik zal de vrijheid nemen van hetzelve eens te openen; ziet gij? dame! - Hoe, mijnheer! bewaart gij uw wijn in een kabinet? ik kan wel zien, dat er hier geen vrouw is, - Waarom dame? Zij zou u die zotte kuren schielijk verleeren; wijn in een kabinet! in plaats van linnen, katoen, neteldoek,
<pb n="205"/>
bombazijn, satijn, pequin, nankin en nanquinett, sits, damast en boezel, jaconet en diemet, merinos, kamerdoek, saai, baai, karsaai, enz. enz. enz. enz. Ik houd meer van wijn! mag ik u een glas Lafitte geven? - ‘Wijn in een kabinet!’ Nog een glas dame, hij is van het jaar 15; een heerlijke wijn, niet waar? - ‘Wijn in een kabinet!’ Wij moeten nu de flesch maar uitdrinken, anders verschaalt de wijn. - ‘Dat zou jammer wezen, vriendelijke mijnheer!’ - Wij zullen er voor zorgen, dame! dit ééne glas nog; het grondsap is voor de zachtmoedigen. - ‘Ik zal immers niet dronken worden?’ - Neen, neen, lieve dame! van grand vin Lafitte wordt men niet dronken.</p>
<p>Het is derhalve geen ijdel gesnap, wanner ik zeg: ik zit te schrijven bij mijn kabinet; zoo als het zijn zoude, als ik vertelde, dat ik aan de bron Castalia zat te zuchten, of aan den voet van den hemelhoogen Parnassus, die onze dichters zoo duizelig maakt. En in plaats van het afgezaagde: Zeg mij o zanggodin! luidt het bij mij geheel nieuw, en ruim zoo geurig: zeg mij nu Cantemerle! wie aan de deur geklopt heeft; het was de lieve Boudewijn, de zoon van mijnheer van Beveren. Pomies, geef mij de reden op! waarom mevrouw Hermstad, de booze, zulk een braven jongeling tot zoo veel arbeid dwong; kan in een vrouwehart zoo groote gramschap huizen!</p>
<p>‘Zullen wij dan nooit het vervolg van uw verhaal hooren!’ Niet in dit hoofdstuk, waarde Lezer, en zeker niet in het volgende: wij zijn nu, ver-<pb n="206"/>trouw ik, zoo ver gekomen, dat ik allengskens beginnen kan, met u te plagen. Maar gij moet niet boos worden, want het baat u niets, en gij zoudt dan in mijn regt tasten. Immers het papier, waarop ik schrijf, is het mijne; ik mag er op kladden, wat ik wil; wie kan mij dit beletten? Ik heb het gekocht; dat niets beduidt; en betaald; dat tegenwoordig een zeldzaamheid is. Niet in den zin van: ik zal het u betaald zetten! daarin handelt men zoo eerlijk als goud, maar van te betalen met guldens. Het is ook eene groote zotheid, die het doet heeft dadelijk zijne guldens verloren; wanneer wij elkander niet meer betalen, krijgen wij alles gratis, en behoeven dus niet te vreezen voor dure tijden. Dit is ook eene uitvinding van onze vernuftige mannen, die, ieder op zijne wijze, naam zoeken te maken: want dit geschiedt op allerlei wijzen. Boerhave heeft naam gemaakt door menschen te genezen; Napoleon door ze dood te schieten. In Zeeland, meen ik, leeft een kunstenaar, die armen en beenen verkoopt van de beste soort. Ei lieve! laat eens, voor eene aardigheid, uwen arm afzagen; gij kunt toch een' ander' koopen, nog beter dan de vorige; waarmede gij eten en drinken kunt, en desverkiezende oorvijgen geven, aan u zelven en vrienden. Geen wonder, dat deze kunstenaar niet minder naam heeft gemaakt dan de uitvinder van het monstermortier (ik geloof, dat de vuurduivel Paixhans heet), waarmede men honderd armen en beenen te gelijk afschiet. Als ik van kanonnen hoor, gaat mijn hart
<pb n="207"/>
open. Ik ben ook een van de dapperen, die, wanneer er een veldslag geleverd wordt, gaarne op een toren zitten, om van daar eens te kijken. Wat zijn hierbij de wapenfeiten van een doctor! ik stem u toe, er worden levens uitgeblazen, patienten verdwijnen (loop ze eens na!); maar in een veldslag gaat het op een groote schaal; zij vermoorden daar de menschen te voet en te paard. En toch zou ik niet gaarne in het vuur willen zijn; dat is mijn element niet; ik laat die vuurproef aan helden. De naam van held is een edele naam: men denkt daarbij aan doorgeschoten menschen, verminkte paarden, ineengezonken huizen, waaronder de bewoners verpletterd liggen; men ziet in zijne gedachte een verwoesten oogst, en onbebouwde landen, terwijl de landman zich warmt aan zijne brandende woning, en tot tijdverdrijf de goddelooze dwaasheid der grooten vervloekt. Geen wonder! dat zulke menschenvrienden doorgaans den naam van groot voeren (de kleine slagters van Gend aan Napoleon den grooten). Als er geene helden zijn, behelpen wij ons met een' status quo: het is in allen geval beter dan een tachtigjarige oorlog; het levert een bewijs op, dat de menschen niet zoo veranderlijk zijn en onbestendig, als zij elkander verwijten. Over de onbestendigheid kan ik meêpraten; ik ken die bij ondervinding. Hetgeen ik in het huwelijk haat, is vooral het gebrek aan verandering. 't Is, met uw verlof, het eentoonigste leven, dat ik ken; zondag twist, maandag twist, dingsdag twist, enz. enz.; en altijd
<pb n="208"/>
dezelfde kinderen, en altijd dezelfde vrouw. De kinderen, het is waar, worden ouder, nu en dan komt er een bij (en als de duivel in het spel is, twee te gelijk); maar ook de vrouw wordt ouder (ik heb oneindig veel eerbied voor oude vrouwen, maar ik ben nog nooit op een grootje verliefd geworden), en met den ouderdom komen de gebreken. Wij mannen krijgen zeker ook gebreken, indien wij ze al niet hebben, en aan die gebreken, vrees ik, dat wij reeds genoeg zullen hebben. Als ik iets te zeggen had, het huwelijk zou ik afschaffen, maar het vrijen behouden. Die drie maanden getrouwd is geweest, heeft uitgepraat, en verveelt zich doodelijk. Van daar de societeiten; die leven van de getrouwde mannen; vooral wanneer de winteravonden in het land komen. Ik houd veel van die winteravonden, en van het Hollandsche hoekje aan den haard; maar ik moet poëtisch zitten, niet op een droogje. Ik houd veel van punch en oesters, en een goed gesprek daarbij. Een goed gesprek noem ik niet een geleerd gesprek; want dit verwekt slaap; maar een vrolijken vriendenkout, wanneer er niet gegeeuwd, maar gelagchen wordt; zoodat zij, die in de naaste kamer zijn, en van de grap niets weten, nu en dan zeggen: zij zitten daar binnen vrolijk en wel. De lange winteravonden zijn voor mij regt aangenaam, en voor de wijnkoopers ook. Ik houd veel van een gastheer, die weinig houdt van complimenten, maar nu en dan de kurk eens neemt van de flesch. Ik houd veel van een pijp, en ben een smoker in folio. Doch
<pb n="209"/>
weinig houd ik van de groote wereld, en van naauwe kleêren, men zit daarin zoo stijf en zoo gekneld. Ik zit liever in een ruimen kamerjapon, met een paar vrienden, die zeggen wat zij meenen, en meenen wat zij zeggen - bij mijn kabinet.</p>
</div>
<div type="chapter">
<head rend="h3">Tiende hoofdstuk.</head>
<p><hi rend="b">I</hi>k stel grooten prijs op deftigheid, waarde Lezer, en ben dus niet weinig verlegen, dat ik onder en na het schrijven van het voorgaande hoofdstuk mij min of meer aan den wijn te buiten gegaan heb. Ik weet wel, dat tot mijne verontschuldiging veel bij te brengen is; zoo als de plaats, waar ik gedronken heb (in mijn eigen woning), den wijn, dien ik gedronken heb (Chambertin), de vrienden met wie ik gedronken heb (twee studenten in de theologie); ook zou ik u onbeleefd kunnen toevoegen: het was mijn eigen wijn, mijnheer, en niet de uwe; maar met opzet houd ik mij van alle verontschuldigingen af, en vergenoeg mij met te zeggen: ik heb gezondigd. Tot straf voor mijne zonden zal ik van avond een poenitet drinken van de beste soort, en nu redeneren tegen de dronken-<pb n="210"/>schap; alsof ik een lid ware van een matigheidsgenootschap, die een' armen drommel een glas jenever verbiedt, en 's avonds eene flesch Champanje schenkt aan zijn dame.</p>
<p>Derhalve, geen mensch is zoo ongelukkig als een wijndrinker (ik voel zelve, dat ik een gekheid zeg). Hij verkwist zijn tijd, en erger nog, zijn wijn; hij verlaagt zich tot het redelooze vee, ofschoon dit in zijn domheid niets dan water drinkt; en hij berokkent zich een vroegtijdigen dood; dat is een toestand, waarin men niets hoegenaamd drinken kan. Hij gaat, neen! dat is het woord niet, hij zeilt, zonder te weten hoe laat het is, zijn bed in, en vergeet in zijne diepe rust alle aardsche zorg en getob. Hij slaapt een gat in den dag, in plaats van in den lieven morgenstond zich te verkwikken door geurigen morgendrank. En als hij eindelijk het zachte dons verlaten heeft, voelt hij zich ongeschikt tot allen zwaren arbeid. Zoo niet hij, die 's avonds niets gedronken heeft, dan een kop chocolade of rijstemelk; onvermoeid kan deze werken, zwoegen en slaven, geld verdienen voor zijn huishouden, terwijl gene het geld van zijn huishouden pleizierig verteert. En dan die ondragelijke hoofdpijn, als men slechten wijn heeft gedronken; dat schelden op de wijnkoopers, die een godendrank doen ontaarden in een moordend vergift. Daarom, mijne vrienden! drinkt wijn, zoo veel gij wilt, maar houdt u af van alle wijnen, die de goede smaak veroordeelt; of gij stelt u zelven gelijk met een jeneverneus, een schandvlek der maatschappij; die aan hoogst misdadigen drank
<pb n="211"/>
zijn laatsten stuiver verspilt, terwijl zijne kinderen naar brood snakken. Dan spot de onverlaat met hun noodgeschrei, en met de tranen zijner beklagenswaardige gade, wier hart wreed doorboord wordt, als zij de lieve kleinen zoo dikwijls te vergeefs de armpjes ziet uitstrekken, en radeloos van honger om brood hoort kermen; zij, die zich zalig voelde, toen zij haar eigen bloed en eigen sappen aan haar kroost konde geven, en den moedernaam mogt verdienen. Ziet gij, ontaarde vader! ziet gij die verbleekte wangen? ze zijn van uw kinderen, wreedaard! ziet gij die pijnlijke trekken, o meer dan moordenaar! kunt gij dien lach zien, dien onschuldigen lach der kleinen, waarmeê gij minzaam begroet wordt, in de hoop, dat gij brood komt brengen; kunt gij dien lach zien, die doorbreekt op hunne betraande wangen, en wordt niet elke droppel, dien gij gedronken hebt, vergift in uwe verschroeide ingewanden! en als gij u vader hoort noemen, zegt dan uw hart, dat gij een vader zijt! Brood! roept uw vrouw, geef brood voor mijn kinderen, die ook uw kinderen zijn; mishandel uw vrouw, onmensch! zij zal dit geduldig verdragen; maar brood moet ik hebben, brood voor mijn kleinen, zij hebben nu lang genoeg geschreid! en gij weet niets beters te zeggen, dan dat ge uw vrouw vervloekt, en uw verhongerd kroost, maar niet minder u zelven, die roekeloos de kleine verdiensten - doch genoeg, om de armoê te keeren - en misdadig verbrast hebt aan drank, waaraan gij den dood u drinkt. Veracht en ver-<pb n="212"/>wenscht tot in uw eigen gezin, grijpt u die dood, en zoo valt gij in handen der straffende Godheid.</p>
<p>Zoo veel is een slokje niet waard; van avond geen poenitet! helaas! helaas! ik heb mij zelven bang gemaakt; en ben van den schrik zoo geheel en al ontnuchterd, dat ik nu veilig bukken kan, om den draad van mijn verhaal weêr op te rapen. Jammer maar, dat ik zoo een zot figuur heb gemaakt; maar daartoe ben ik geboren.</p>
<p>&nbsp;</p>
<p>Ik heb reeds gezegd, meen ik, dat Boudewijn het was, die aan de deur geklopt had, maar de reden van zijne komst weet gij nog niet, of gij moest die gehoord hebben van een ander. Ik heb een half uur van noode, om de zaak uit een te zetten, en begin dus dadelijk. - Van Beveren was dien nacht zeer laat naar bed gegaan; geen wonder derhalve, dat hij niet op den gewonen tijd zijn bed had verlaten. Regt wakker zijnde, was hij, om zoo te zeggen, de goedheid zelve; zoodat mevrouw Hermstad hem eenmaal zottelijk verweet: als iemand u zeide; van Beveren! gij moet op uw buik naar Parijs kruipen, zoudt gij zoo mal wezen, om ernstig er over te denken, of het mogelijk ware, hem dit genoegen te verschaffen. Maar wanneer gij hem stoordet in zijnen slaap, dan was hij, ronduit gezegd, niet te vertrouwen. Hij had daarvan eenmaal een bewijs gegeven, waarvan Boudewijn bijna het slagtoffer was geworden; die de kinderachtige baldadigheid had gehad, om een paar smeulende zwavelstokken on-<pb n="213"/>der den neus te houden van zijnen snorkende vader. Deze was dadelijk in doodsbenaauwdheid wakker geworden, en het bed uitgesprongen, zoo als hij dreigde, met het plan om zijn zoon in stukken te slaan. Dan moet gij eerst mij vermoorden, riep mevrouw van Beveren, of liever, gilde zij; hij is uw kind, wreedaard! dien gij vervolgt. De satansche jongen zal niet straffeloos mijn neus verbranden, schreeuwde zijn vader, met een talhout in de hand. Ach! van Beveren, smeekte zijne vrouw, hij is ons eenig kind, hij is bloed van ons bloed, en vleesch van ons vleesch. - Het is voor den dit en dat mijn eenige neus, bromde van Beveren, terwijl hij uit al zijn magt het talhout op den grond wierp. Echter had Boudewijn bij deze gelegenheid geleerd, dat hij ten minste voor zijn' slapende vader ontzag moest hebben; en voor een jongeling, zoo bang en lafhartig, was deze kleine les meer dan toereikend geweest. Derhalve, toen hij zich 's morgens alleen bevond aan het ontbijt, waagde hij het niet, zijne ouders uit hunnen diepen slaap te wekken: want ook mevr. van Beveren, die anders altijd vroegtijdig in de weer was, toonde zich dezen morgen bij uitstek slaapziek. Om hare eer te redden, vind ik mij in de noodzakelijkheid gebragt, u daarvan de ware reden te zeggen; dewijl de lasterzucht tegenwoordig op de aarde zoo groot is. Maar gij moet mij daarom niet aanzien voor een nieuwsgierig mensch, die in de slaapkamers van echte lieden sluipt, om door de bedgordijnen te gluren, enz., enz.</p>
<pb n="214"/>
<p>Dezelfde hebbelijkheid dan, die eigen is aan zeer vele menschen, had ook van Beveren; wanneer hij niet op den gewonen tijd naar bed was gegaan, liep hij het grootste gevaar, van zijnen slaaplust niet te kunnen bevredigen. Hij was dan bij uitstek ongeduldig en lastig; wel tienmaal in een uur draaide hij zich om; hetgeen natuurlijk een zwaarlijvig man niet doen kan, zonder dat het ledekant geweldig dreunt en kraakt. Evenwel daarbij bleef het niet, maar hij maakte dan altijd zijne vrouw wakker, alleen om haar te zeggen, dat hij niet slapen konde. Dit niet alleen, maar hij begon dan te brommen, dat zij hem niet in slaap wilde praten: gij kunt het, vrouw! indien gij maar wilt. Ach, van Beveren! ik ben zoo slaperig, dat mijne oogen telkens toevallen. - Dit doet niets ter zaak, gij kunt praten met gesloten oogen. - En als zij een oogenblik daarna weder in slaap was gevallen, werd hij knorrig: daar slaapt gij waarachtig weêr; gij zult voor den dit en dat wakker blijven! hoort gij niet vrouw? - Ach, van Beveren, wat is het nu weêr? - Ik kan maar niet slapen vrouw! - Dikwijls nam hij meer dan de helft in van de plaats zijner vrouw, waardoor zij in de noodzakelijkheid kwam van te klagen, dat zij met kromme knien moest liggen: doch dan stopte hij haar den mond door te zeggen: gij kunt zoo geen kromme sprongen maken. Daarentegen als zijne vrouw het geringste gedeelte van zijne plaats innam, begon hij geweldig te grommen: het is toch een drommelsch werk, dat gij niet op uw eigen werf kunt blijven;
<pb n="215"/>
gij moet weggaan, vrouw! Een oogenblik later was het weêr: daar heb ik waarachtig mijne slaapmuts verloren; slaapt ge reeds vrouw? ik ben mijne slaapmuts kwijt. Ik zal u helpen, antwoordde zij dan met de meeste dienstvaardigheid, wij zullen er naar zoeken, kind! - Ik ben voor den dit en dat geen kind, maar de satansche muts is te wijd. -Ik zal er keelbandjes aanmaken, beloofde dan zijne vrouw. - En gij weet dat ik die kriewel niet velen kan; ik zal ze er aftrekken, vrouw! dan helpt het toch niet. Naauwelijks was de slaapmuts gevonden, of hij miste weêr een lendenkussen; dan was de helft zijner dekens uit het ledekant gevallen; de hoofdkussens lagen nooit goed, den eenen dag te hoog, den anderen te laag; het bed was altijd slecht geschud; nu vond hij de kruik te warm, dan wederom te koud. Om kort te gaan, lieve Dames! van Beveren was een lastige bijslaap: en aan deze reden moet gij het toeschrijven, dat mevrouw van Beveren dien dag zoo laat opstond. Hare schuld was het niet; waarachtig niet; het was de schuld van haar man. - Ik kan niet begrijpen, zeide Boudewijn, waarom zij zoo laat t' huis gekomen zijn; en dat wachten begint mij nu te vervelen; zij kunnen wel den geheelen dag in hun bed blijven ronken; ik ken den ouden, die slaapt nog een uur, nadat hij uit zijn bed is gekropen, en twee uren, eer hij er in kruipt; naar zoo een slaper verkies ik niet te wachten; en moeder heeft geen verstand, om mij de noodige inlichting te geven. Zoo zeide hij, en nam zijn hoed op, met het oogmerk om bij de familie
<pb n="216"/>
Hermstad zelve de zaak te gaan onderzoeken. Hij ging dan ook het huis uit, zonder te zeggen waarheen.</p>
<p>Toen hij gekomen was aan de woning van zijnen oom, vond hij mevrouw Hermstad voor het venster, om met allen nadruk een gebrekkigen ouden man te verwenschen, die de onbeschaamdheid gehad had, haar een kleine aalmoes te vragen. Zij moesten u naar een tuchthuis brengen, schreeuwde zij, om u te leeren werken, luiaard! De arme antwoordde niet, maar nam met een diepen zucht zijne muts af, alsof hij zeggen wilde: zie deze grijze haren. Indien ge u niet wegpakt, riep zij voor de tweede maal, maar met verdubbelde gramschap, zal ik u door mijn knecht van de stoep laten smijten; met lanterfanten houden wij ons niet op. De oude zweeg geduldig, maar toonde zijne verdorde handen. Op dit oogenblik kwam Boudewijn de stoep op. - God zegen' u, jonge heer! maar die dame is Gods zegen onwaardig. - Niet weinig was Boudewijn gebelgd, toen hij zich zoo oneerbiedig hoorde aanspreken. Straatslijper! gaf hij tot antwoord, loop naar den duivel met uw zegen, dan kan die u leeren, grijskop! dat gij met eerbied moet spreken van fatsoenlijke lieden, als wij zijn. Met deze woorden ging hij de deur in, terwijl de grijze hem nariep: de traan, die mijn oog ontvalt, en neêrkomt op uwe stoep, is, arme jongeling! een bloedvlek, die gij met tallooze tranen eenmaal er uit zult wasschen; God ziet op u en mij: en zoo waggelde hij voort, het hoofd naar den grond gebogen, alsof hij zijn graf wilde zoeken. Rust daar
<pb n="217"/>
in vrede, grijsaard! ik voel mij met u bewogen; zoo ook mijne beste Lezers. - Het is toch een drommelsch werk, zeide Boudewijn, toen hij de kamer intrad, dat wij geen zes huizen langs kunnen wandelen, zonder van doennieten en bedelaars te worden vervolgd. Als ik iets te zeggen had, zou ik al de armen, met hun lompen en lappen, de poort uitjagen, dan konden zij buiten de stad eene voddemarkt houden; zulk schuim van volk kunnen wij immers ligt ontberen, tante! - Mevr. Hermstad antwoordde: gij hebt volkomen gelijk, goede Boudewijn! maar wanneer onze hoogwijze regeerders de trappen van het stadhuis opgaan, laten zij hun verstand beneden. - Het is niet de moeite waard om het op te rapen, grijnsde Boudewijn, en lachte, alsof hij eene aardigheid gezegd had. Van bedelaars gesproken, vervolgde hij, gij hebt ons gisteren avond de tijding gezonden, dat Willem met een meid op hol was gegaan, maar ik stelde in dien mijnheer zoo weinig belang, dat ik mijne nachtrust niet wilde verspillen, om van een parvenu de chronique scandaleuse te hooren. Mijne ouders dachten daarover anders, en verzochten mij, dat ik eens vernemen zou, wat toch eigenlijk de zwarigheid was. Maar gij weet zoo goed als ik, bij mijne ouders zit het niet diep; het is mogelijk, dat zij veel verstand hebben, maar zij verbergen het, tante, gelijk al de simpele menschen. Derhalve, zonder van mijne weigering de reden op te geven, vergenoegde ik mij met te zeggen: ik verkies niet te gaan, en ging slapen; hetgeen ik onafgebroken
<pb n="218"/>
zou gedaan hebben, wanneer niet die vlegel van een knecht mijne nachtrust vrijpostig gestoord had, om mij te zeggen, dat al de dienstboden in een loodelijke ongerustheid waren wegens het lang uitblijven mijner ouders. Ik heb hem ook zulk een vriendelijk antwoord gegeven, dat hij zich in het vervolg wel wachten zal, van mij noodeloos wakker te maken. Van morgen hoorde ik aan het ontbijt, dat mon cher papa en mama eerst te zes uren waren t' huis gekomen, en nog sliepen als een paar marmeldieren. Tante, gij kent den ouden, het is dus niet noodig u te vertellen, dat hij altijd een droomer is; hij is een goede sukkel, maar zonder genade zou hij mij de hersens inslaan, als ik hem wekte uit zijnen zaligen slaap, en aan de mijnen ligt meer gelegen dan aan de zijnen, vertrouw ik. - Ik geloof niet, viel mevrouw Hermstad in, ongeduldig, dat zij zoo lang moest zwijgen, ik geloof niet, dat hij in zijn lang leven ooit regt wakker geweest is. - Daarom, beste tante, heb ik het beter geacht, mij tot u te vervoegen, ten einde van het gebeurde de ware toedragt te vernemen; het is immers geen geheim, vroeg hij met zijn eigenaardigen lach. - Voor u heb ik geen geheimen, antwoordde mevrouw Hermstad, niet weinig tevreden, dat zij haren wrok weêr lucht konde geven; ik wil u gaarne alles verhalen, want ik houd mij overtuigd van uwe goede gezindheid. Gij weet reeds, Boudewijn, op welk een onbeschofte wijze Hermstad mij dien jongen heeft opgedrongen. Ik ben anders geduldig en verdraag-<pb n="219"/>zaam, maar als het welzijn van mijne Maria op het spel gezet wordt, dan mag ik als moeder niet zwijgen; en ik vraag u zelven, of ik met onverschillige oogen zien konde, dat mijne kleine bezitting, welke ik door slaven en zwoegen, in weêrwil van een spilzieken man, voor mijn eenig kind vergaderd had, waarvoor ik zoo dikwijls het brood uit mijn mond had gespaard, voor mijne oogen door een ellendigen vagabond schandelijk verbrast werd. Heete tranen heb ik geschreid; op mijne knien heb ik gebeden, dat Hermstad zijne liefde en zorg liever aan zijn kind wilde geven, dan aan een losbandigen guit. Met mijne tranen werd gespot, men lachte met mijne gebeden; en onder den valschen schijn, dat hij dankbaarheid schuldig was aan den grootvader des deugniets, die reeds, de hemel weet, hoe veel jaren, onder de aarde rustte, wist hij ook Maria te verleiden, dat zij moest afvallen van haar moeder, en vader alleen hare liefde en trouw schenken. Zwaar valt het, o zoo zwaar! maar ik vergeef haar alles, want het is een argeloos meisje. Voor u alleen heb ik gekampt, gesmeekt, ja tranen gestort, en voor zoo veel droevige dagen, voor zoo veel slapelooze nachten verlaat gij nu uwe trouwe moeder! Ik vergeef u alles, Maria, want ach! gij werdt het offer van snood bedrog. En toen de tijd naderde, dat de schandvlek komen zou, moest ik hem mijn beste kamer, van alles het beste geven. Ik verteerde mijn hart in droefheid, maar vleide mij met de hoop, dat Willem niet zoo slecht zou wezen, als ieder van
<pb n="220"/>
hem getuigde. En als het uur daar was, dat de pest in mijn huis zou komen, zaten wij hier in de kamer in stilte bij elkander: mijn man met den glans der zegepraal op het gelaat, dat hij zijne vrouw had vernederd; in zijne misdadige blijdschap deelde ook mijne Maria; maar ik dacht weemoedig, hoe ongelukkig een vrouw is, die, steunende op haar braafheid, liefde en zorg verwacht van een hardvochtigen man. En als ik mijn kind aanzag, werden mijne oogen vochtig; ik meende den afgrond te zien, waarin zij zou nederstorten; zulk een slechte jongeling bij zoo een onnoozel meisje! Maar in plaats dat Willem kwam, ontvingen wij de zekere tijding, dat hij schaamteloos het huis van zijn weldoener voorbij was gewandeld, met een eerloos vrouwspersoon, om die te brengen naar eene plaats, waar zulk een wezen past. Mijn man hield zich verwonderd, durfde van een misverstand spreken, en beloofde met een schijnheilig gezigt, dat hij de zaak zou onderzoeken. In dezen hoogen nood verzocht ik uwe ouders om bijstand, en vleide mij met de hoop, dat ook gij meê zoudt komen; want groote waarde hecht ik aan uwen wijzen raad!</p>
<p>Vertel eerst de geheele zaak, zeî Boudewijn op een hoogen toon, dan zal ik raad geven, tante! en hij luisterde, uit dankbaarheid voor hare vleitaal, met verdubbelde aandacht. De ingebeelde zot - want ik kan dien jongen niet verdragen - merkte niet, dat hij in handen van mevrouw Hermstad een speelpop was, die zij, als een grillig kind, zou wegsmijten, wanneer zij dit goedvond.
<pb n="221"/>
Zij vervolgde: met ongeduld wachtte ik naar de terugkomst van mijnen man, niet denkende, dat mijn eigen kind hare moeder zoude verraden: want op een geheime wijze liet zij haar vader in, en tevens Willem den lichtmis, met een gemeenen kwakzalver, dien zij een doctor noemden; zoo schandelijk word ik bedrogen! het schreit tot den hemel om wraak! Naauwelijks had ik bemerkt, welk gespuis in mijn huis was gekomen, of ik wilde naar boven gaan, om te zien, hoe het daar toeging. Mag men dit de vrouw van den huize verbieden? mijnheer de kwakzalver verbood het. Gij zult in de kamer blijven! zoo zeide hij onbeschaamd; maar gelukkig ontsnapte ik nog aan zijne ontiege handen; gij zoudt met geen tang hem aangeraakt hebben. Ik ging dadelijk den trap op, want de ongerustheid zweepte mij voort; maar een ander uit de bende vliegt toe, om mij ook dit te verbieden. Ruw waren zijne woorden, en dreigend was zijne taal; die mij zoo ruw toesprak, die zoo woest mij dreigde, o hemel! was mijn beschonken man. Geen voet zult gij voorwaarts gaan, of uw leven is in gevaar! en terwijl hij zoo brulde, hield hij zich aan de leuning vast; want het was hem niet mogelijk, zonder steun te blijven staan. Geen voet zult gij voorwaarts treden, of gij zijt een kind des doods! Als van schrik verstijfd, stond ik daar; ik dacht niet aan eigen gevaar, niet aan de wreede behandeling, die ik zoo onverdiend moest verduren; maar het werd nacht voor mijn oogen, als ik aan den vreesselijken val dacht, waaraan mijn man bloot-<pb n="222"/>gesteld was, zoodra hij zijn stut losliet, en op eigen wieken dreef. En terwijl ik radeloos daar stond, in gevaar van meêgesleept te worden, door mijn beschonken man, schiet hij woedend toe, en grijpt mij met beide handen. Zijne oogen brandden in 't hoofd, en het schuim stond op den verwrongen mond; want het was meer dan woede, het was blinde razernij. Om hulp wilde ik niet roepen, opdat het niet blijken zou, hoe diep mijn man was gezonken. Met handen en voeten worstelde hij, om mij naar beneden te rukken; en ik hield in doodsbenaauwdheid mij vastgeklemd aan de leuning, en kermde, wat heb ik gedaan, dat ge mij zoo mishandelt? onmensch! ik ben uw vrouw. - Gij zijt een crediteur, dien ik de keel moet toenijpen, dien ik de hersens wil intrappen, zoo raasde hij in zijne dolheid, niet wetende wat hij zeide. Zwak is een vrouw, een hulpeloos schepsel op aarde, maar als het leven bedreigd wordt, strijdt ook de zwakke vrouw. Lang hield ik mij staande, doch eindelijk waren mijne krachten uitgeput; de overspanning, waarin ik geweest was, had plaats gemaakt voor moedeloosheid; op het punt van ter neder te storten, riep ik aamechtig om hulp. Maria zag hare moeder mishandelen, zij liet hare moeder mishandelen; ik vergeef u ook dit, Maria! Uw vader week terug voor de woedende kreten, waarmede Hermstad een ieder bedreigde, die een voet op den trap durfde zetten. Zijne lafhartigheid zal hij niet bekennen, en om zijne schande te dekken, welligt tegen mij partij kiezen; maar ik zeg
<pb n="223"/>
u de waarheid, Boudewijn, wat ook uw vader moog zeggen om zijne eer te redden. Toen besloot ik uit wanhoop, mij naar beneden te storten, opdat niet mijn eigen man mijn moordenaar zou wezen; en terwijl ik in stilte bad, dat ik aanstonds den laatsten snik mogt geven, en niet, gekneusd en verpletterd, den val mogt overleven, grijpt ook de kwakzalver mij aan, alsof niet één woestaard genoeg was: schier bewusteloos, wat met mij omging, werd ik van den trap gesleept, gesleept door den langen gang, en zij bragten mij hier in de kamer, als in een gevangenis. Zelfs uw vader juichte, en klapte in zijne handen, terwijl hij mijne beulen prees, dat zij een meesterstuk hadden verrigt. Zoo word ik van allen miskend, en zie mij van ieder verlaten; maar een jongeling, zoo verstandig als gij zijt, en met zoo een edel hart, zal mij zijn raad niet onthouden, de vrucht van zoo veel doorzigt. - Wij zullen zien, antwoordde Boudewijn, terwijl hij met een zekere deftigheid de stropdas naar boven trok, wij zullen zien, wat wij voor u doen kunnen. Gij kunt op mij rekenen; uw man is mijn vriend niet. De ingebeelde zot denkt altijd, dat ieder voor hem uit den weg moet gaan, alsof die alleen voor hem gemaakt was. Ik zeg het u nogmaals, hij is mijn vriend niet: ga voort met uw verhaal! Zij vervolgde: naauwelijks was ik in de voorkamer gesleept, of zij begonnen mij te verwijten, dat ik, zwakke vrouw, niet bestand was geweest tegen twee sterke mannen; en zelfs uw vader, dien ik altijd zoo liefderijk heb
<pb n="224"/>
behandeld, kwelde en sarde mij. - Is dan de oude dronken geweest? viel Boudewijn in; hij heeft anders den moed niet, om een kat van den stoel te jagen, en hij zou liever den ganschen avond geduldig blijven staan, dan zoo een dappere daad te ondernemen. - Zoo waar als ik leef, Boudewijn, ik bezweer het u met dure eeden, hij was de eerste die mij tergde; zuster! snaauwde hij toe, gij zijt er gek afgekomen! ik zeg u zijne eigen woorden. Geduldig verdroeg ik alles, om hunne woede te ontwapenen, maar ach! het kon niet baten.</p>
<p>Het horologie van uw vader lag op de tafel; ik nam het voorzigtig op, om te zien, hoe veel uren reeds verloopen waren van dien rampzaligen nacht; de kwakzalver sprong woedend toe, en rukte met zoo veel geweld het uurwerk uit mijn hand, dat het kostbaar stuk aan het andere einde der kamer aan flarden viel op den grond, en de flenters mij gonsden om de ooren. Ook daarvan kreeg ik de schuld, en, ik bid u! uwe goede moeder. Zoo bits werd zij toegegraauwd van haren eigen man, dat zij luidkeels begon te weenen: hij noemde haar een konkel, en, zoo ik wel heb gehoord, een kwikbil; woorden, die ik te voren nooit had gehoord, ja niet wist, dat in onze taal bestonden; die uw vader zeker heeft afgeluisterd van het allerlaagste gemeen. Terwijl ik hierover nadacht, stonden in een hoek van de kamer - het was deze hoek, Boudewijn! en zij wees hem kwanswijs de plaats - stonden mijn man en de kwakzalver afzonderlijk te praten. Van hetgeen zij zeiden verstond ik niets,
<pb n="225"/>
ten zij dit ééne gezegde: gij moet vertellen, ik zal er op zweren. Dit zeide mijn man tot den kwakzalver, maar de meening begreep ik niet. En daar begint eensklaps de veearts, als een tandmeester van zijn tooneel tot een troep lompe boeren, die naar hem luisteren met open mond, alsof een God tot hen sprak, en in hun kinkelsbrein zijne woorden zorgvuldig bewaren; daar begint, zeide ik, de lapzalver een kinderachtig verhaal, zoo als men ze vindt in zotte romans, even langdradig, en even onnatuurlijk. Hij rigtte het woord tot mij; natuurlijk, omdat ik moest gelooven; en telkens, als hij ophield, zwoer mijn man bij steen en been: het is zoo waarachtig gebeurd; loop met mij naar d'Uytertsche gracht (ik bid u! in 't holste des nachts), dan breng ik u in een krot, daar zult gij de lijken nog vinden; alsof die lijken zouden zeggen, dat ik mijn man moest gelooven. Slechts de helft heb ik verstaan, daar de giftmenger zoo binnen's monds sprak, en in zoo een vreemden tongval; minder nog heb ik begrepen, want als Hermstad zwoer, om het spreukje te bevestigen, was hij altijd in tegenspraak met den mof, zonder zelve dit te weten. Zij begrepen elkander niet, hoe kon dan ik hen begrijpen, die van hun afspraak niets wist. Maar dit zwoeren zij beiden, dat Willem een vroom man was, een heilige uit den bijbel; hij had, het is waar, arm in arm met een meisje langs de straat gezwierd; maar dat meisje was de deugd in vrouwekleêren, het was de kuische Susanna. In een slecht huis waren zij niet geweest;
<pb n="226"/>
daar loopen geen heilige mannen, daar vindt men geen kuische Susanna's; en een heilige man was Willem, een kuische Susanna Bet! - Waar is hij dan geweest? vroeg, meen ik, uw goede vader. - Het antwoord was dadelijk gereed: zij hebben een' doode bezocht; daarom gingen zij immers gearmd. Nu werd het al te gek! en zelfs uw vader kon die logentaal niet meer dulden; hij bromde den snoeshaan toe: een' doode! zeker het offer van uwe kwakzalverij! Aan diergelijke beleedigingen gewend, antwoordde de lomperd met een gemaakte vriendelijkheid: die doode was de moeder der dochter, en de Sara van de stad <hi rend="i">Leyden</hi>. - Maar doctor, begon weêr uw vader, ik kan niet begrijpen, waarom Willem met dat meisje moest meêgaan? Oogenblikkelijk liet men een nieuwe fabel aanrukken; - zie eens de onbeschaamdheid, Boudewijn! - die vrome vrouw had haar kind geschreven, dat zij van plan was te sterven; en als zij haar moeder nog zien wilde, dan moest zij komen met de diligence, en vooral niet met de trekschuit, want zoo lang kon de moeder niet wachten. De dochter hield veel van haar vrijer, maar nog meer van hare moeder; want vrijers had zij in menigte, maar zij had slechts ééne moeder. Van een vader heb ik niet hooren spreken, daarover zweeg de legende. Maar naauwelijks heeft het arme schaap de treurige tijding ontvangen, of zij stond reeds aan de diligence te pruilen; meêrijden wilde zij wel, maar betalen liever niet; en toen men haar beduid had, dat dit aanbod al te edelmoedig was, vond zij toe-<pb n="227"/>vallig een daalder, en begon weêr bitter te weenen, met den daalder in hare hand. Nog een gulden ontbrak er: Willem gaf dien gulden, uit Christelijke Liefde; en de heilige man ging zitten naast de kuische dame. Een geschikte gelegenheid om te praten! natuurlijk over de stervende moeder, voor wie het arme kind eene zoo onbegrijpelijke liefde had. En toen zij in <hi rend="i">Leyden</hi> kwamen, voelde ook Willem liefde; ik meen voor de oude vrouw, en niet voor de jeugdige dochter. Want dat hij het lieve duifje naar hare moeder bragt; dit deed hij uit liefde voor de oude vrouw, en niet voor de jeugdige dochter. Ongelukkig voor Willem, dat het grootje reeds was gestorven! De Sara van de stad <hi rend="i">Leyden</hi> lag reeds in Abrahams schoot. Nu begreep de dochter, die nog altijd haar moeder spreken wilde, dat zij ook maar moest sterven, en zij viel zedig dood voor de voeten van Willem. Mijnheer de geneesheer had gezegd, en zag Hermstad aan; deze begreep den wenk, en stond dadelijk op om te zweren: het is zoo waarachtig gebeurd; die het niet gelooven wil, noem ik een Judas. Ik zweeg geduldig, en dankte den hemel, dat het langdradig verhaal was geeindigd. Gij wilt het niet gelooven, graauwde mij de boerenbedrieger toe, denkt gij dat ik een leugenaar, een lorrendraaijer ben? een werktuig van uw man? Zoo als de waard is, vertrouwt hij zijne gasten, verweet mij uw vader. Gij zijt het slechtste vrouwspersoon van de gansche stad, zeî, geloof ik, mijn man, of anders zijn ongemanierde vriend. Om kort te
<pb n="228"/>
gaan, eer ik nog een enkel woord geantwoord had, wierp mij de vlegel een naaikistje, een snuifdoos, een snuiterbak, ik weet zelve niet wat, naar het hoofd; en vlugtte lafhartig het huis uit, toen hij mij moord! moord! hoorde gillen. - Dat die kerel, en ook uw man, antwoordde Boudewijn, zich zoo goddeloos gedragen hebben, wil ik gelooven, maar ook mijn vader! ook hij! dit komt mij apocryph voor. - Dat is juist mijn ongeluk, riep mevr. Hermstad; daarom zullen uwe ouders mij in het ongelijk stellen, en mijn man voorspreken; en zoo zal ik nog van alles de schuld krijgen! Uw vader heeft mij reeds verweten, dat ik zijne nachtrust hem ontstolen had, zoo als hij het noemde. - Nu begrijp ik het, zeî Boudewijn, alsof hem een licht opging, nu begrijp ik, waarom de oude zich zoo zot gedragen heeft; de goede man heeft niet kunnen slapen; de zaak is mij reeds duidelijk. Om deze reden, vervolgde mevr. Hermstad, heeft ook hij mij niet wel behandeld; maar uit den grond van mijn hart vergeef ik hem zijne onbetamelijke handelwijze; gij moet er zelfs niet over spreken, Boudewijn; want door zijne slaperigheid was de man meer droomend dan wakend, en wist dus niet, wat hij zeide; van hem kan ik veel verdragen; maar zoo schandelijk te worden behandeld van mijn eigen man, dat is hard, Boudewijn! daarover heb ik geweend, en ween ik nog; en zij wischte inderdaad een half dozijn kostelijke tranen af; want, zoo als de meeste vrouwen van fatsoen, zij kon huilen en lagchen naar welgevallen, maar men
<pb n="229"/>
kon haar tot het een noch het andere noodzaken; daartoe was zij te trotsch.</p>
<p>Niet Boudewijn had de eigenschap, die ik heb, en, zoo als ik geloof, de meesten mijner Lezers; ik zal u zeggen, welke: meer dan eens heb ik met een meisje, waarop ik smoorlijk verliefd was, eene vinnige kijfpartij gehad; een zeer gewoon verschijnsel in de liefde! ‘injuriae, suspiciones, inimicitiae, indutiae, bellum, pax rursum,’ zeide reeds Terentius. Ik zwoer dan op mijn manier, dat ik oogenblikkelijk mijne genegenheid elders zou brengen; ik zet geen voet meer over uw drempel! dreigde ik; mogt ik u nooit gezien hebben! wenschte ik; ik kom nooit weêr onder uw oogen, voorspelde ik; ik hield veel van u, maar uwe tegenwoordigheid is mij nu onverdragelijk; wij zijn voor elkander niet geschikt, meisje! en zoo snoefde ik, tot het lieve kind begon te weenen; in minder dan in een ommezien was dan onze oorlog geeindigd, en ik prisonnier de guerre. Wie wischte dan hare tranen af? ik. Wie viel haar dan weenende om den hals? ik. Wie zeide dan, dat hij haar te voren nooit zoo teeder bemind had? Dat zeide ik, de snoever. Tegen vrouwentranen moge de duivel bestand zijn (hetgeen ik gaarne gelooven wil), maar niet zoo een zwak mensch, als ik ben. Zoo schielijk smelt niet het ijs in een' brandende oven, als ik wegsmelt bij het zien van een simpelen vrouwentraan. Er moet een onverklaarbare kracht in wezen, lieve Dames! of in mij een groote lafhartigheid; waarvan ik de schande gaarne dragen wil, want ik
<pb n="230"/>
heb wel eens gelezen, dat zelfs helden daartegen niet bestand zijn. - Boudewijn was zekerlijk niet meer held dan ik ben, maar tegen een weenende vrouw was hij de heldhaftigheid zelve. Een glimlach was al, dat hij daartegen overstelde; en zonder de minste vrees liet hij haar weenen, tot zij van zelve ophield: behalve, wanneer zijne moeder schreide, dan lachte hij luidkeels, en noemde haar een huilebalk of jollende jakhals. Geen wonder derhalve, dat mevrouw Hermstad bij deze gelegenheid zeer weinig tranen verspilde, en liever partij zocht te trekken van Boudewijns waanwijsheid. Met dit inzigt vervolgde zij aldus:</p>
<p>Ik heb u altijd bemind, Boudewijn, van uwe vroegste jeugd af, omdat ik in u als kind reeds den verstandigen man meende te zien, zoo veel blijken gaaft gij toen al van vroege wijsheid; en mijne verwachting is later niet teleurgesteld, want dien ik in u aan ieder voorspelde, zijt gij immers geworden? Hoe dikwijls heb ik niet onwillens uitgeroepen: is het mogelijk, dat ouders, zoo arm aan geest en oordeel, aan zulk een vernuftig kind het leven hebben geschonken! ik vreesde slechts, dat het kleine wonder niet lang zoude leven; want men ziet het vaak, Boudewijn, dat kinderen van een grooten aanleg vroegtijdig van de aarde worden weggemaaid. Deze vrees gaf ik dikwijls aan mijn man te kennen, maar kreeg altijd van hem dit onbeschoft antwoord: ik kan in dien jongen niet veel goeds zien; en zoo was hij altijd u vijandig. Wanneer gij in kinderlijk gespeel u verlustigdet met
<pb n="231"/>
mijne Maria, en ik niet zonder belangstelling uw zoet gesnap aanhoorde, dacht ik dikwijls in mij zelve: wie weet, of niet deze twee kinderen - maar het is beter, Boudewijn, dat ik van deze al te stoute hoop zwijge; te meer, daar mijn kleingeestige man ook hierin mij zoude dwarsboomen. Maria is een goelijk meisje, en, dat meer zegt, ook niet ontbloot van middelen; zij is onze eenige erfgenaam, en daarom wensch ik zoo gaarne, dat zij eenmaal een verstandig man tot echtgenoot krijge; maar nu de woeste Willem in ons huis is opgenomen, wordt ook hierin de toekomst duister, en is er meer reden om te vreezen, dan te hopen. Mijn man is u vijandig, dit weet gij, en Willems boezemvriend; Maria zal er het slagtoffer van worden, dit voorzie ik; want wat kan zoo een zwakke vrouw, als ik ben, tegen den overmoed van zulk een stijfhoofd! of het moest wezen, dat gij, edelmoedig mensch, mij wildet ondersteunen door uw verstand en beleid; de moeder wildet behouden, en de - maar ik heb reeds te veel gezegd, meer dan ik had moeten zeggen; doch wat doet niet eene wanhopige moeder, als een dierbaar kind aan een afgrond staat van peillooze ellende. O! hoe gaarne zou zij dien willen dempen met haar eigen ligchaam, Boudewijn. - Hij antwoordde: ik stel meer en meer belang in uwe zaak, maar heeft uw man in waarheid gezegd, dat hij in mij niets goeds konde zien? ik vergeef hem dit nooit, verstaat gig. - Meer dan eens, Boudewijn, heeft hij dit gezegd; en ik vraag u zelven, heeft hij ooit blijken gege
<pb n="232"/>
ven, dat hij uwe talenten en gaven wist te waarderen? Helaas! hij is uw grootste vijand; hij heeft meer achting voor Willem, mijn aanstaanden schoonzoon. - Maar wat zullen wij doen, begon Boudewijn reeds zelve te vragen, wat zullen wij doen, om dien hatelijken intrigant, die zich hier heeft ingelegerd, en nu eenmaal post heeft gevat, in spijt van zijnen bondgenoot, uwen waardigen man, den voet te ligten. Ik moet u afraden, tante! dat gij geweld gebruikt: dolus, an virtus, quis in hoste requirit; wij moeten veilige maatregelen nemen, dunkt mij. Welke? drong mevrouw Hermstad aan. - Daarover heb ik nog niet gedacht, tante, maar ik zou u raden eene schrandere krijgslist aan te wenden; ik wil gaarne helpen, doch wij moeten ons niet in gevaar stellen, en de goede zaak door blinde drift benadeelen. - Gij zijt een verstandig mensch, riep mevrouw Hermstad, terwijl zij kwanswijs de handen in elkander sloeg, om hare verwondering te laten zien; gij spreekt als een wijze uit Israël, en wanneer gij over de zaak ernstig wilt denken, dan zal Boudewijn buiten twijfel mijn redder wezen! Ik zwijg dus liever over mijn eigen plan, hetgeen ik in mijne onnoozelheid gemaakt heb; want het is niet waardig, dat ik u daarmede lastig val; het zou welligt uwen beteren inzigten in den weg staan; meer hulp wacht ik van uw wijs beleid dan van mijne eenvoudigheid. - En toch wil ik weten, zeide Boudewijn, wat uw voornemen was; al zij het ook gebouwd op eenen lossen grond, zoodat het noodwendig in puin moet vallen, wanneer een
<pb n="233"/>
stevige hand het aanraakt, kunnen toch de ingestorte en afgebroken steenen nog dienstig wezen, om een nieuw gebouw op te trekken, dat op een beteren grond gebouwd is, of door een meer bekwame hand, en dat niet zoo gemakkelijk omvergehaald zal kunnen worden. - Voor mijn raadgever, hernam mevr. Hermstad, mag ik geenszins mijne geheime bedoelingen verbergen, hoe veel blijken die ook dragen van een bekrompen verstand; gij weet, Boudewijn, dat mijn man en Willem, als ware het, eene ziel zijn in twee ligchamen, en ik heb u reeds gezegd, dat ook Maria de vanen volgt van haren vader; ik sta eenzaam en verlaten, maar ik heb een sterken bondgenoot aan u; en nog sterker zoude ons bondgenootschap worden, indien het ons gelukte, ook Maria over te halen, dat zij partij koos voor hare arme moeder; dan zou Hermstad, uw vijand, op zijne beurt de verlatene wezen, en tegenover zich hebben een strijder, zoo geducht, als gij zijt, zijne vrouw en zijn eenig kind: ik weet niet, Boudewijn, of dit niet de koninklijke weg zij, om den trotschen tot rede te brengen, en hem te noodzaken, dat hij zich losscheure van den deugniet, die de oorzaak is, dat alle zijne naaste betrekkingen hem beschouwen als hunnen vijand: want uw vader en moeder zouden alsdan zeer gemakkelijk te overreden zijn, dat ook zij onze partij moesten kiezen; wanneer zij zelven zagen, dat allen hem verlieten, en zelfs hun Boudewijn met de brave Maria de betere zaak volgde. Ook dit zou in onze schaal een zwaar gewigt leggen,
<pb n="234"/>
want uwe moeder is zijne eenige zuster, en Hermstad gevoelt, dat zij zijne eenige zuster is. Het plan, dat ik gemaakt heb, is welligt in sommige opzigten goed, maar om hetzelve ten uitvoer te brengen, wordt meer beleid en overredingskracht vereischt, dan mij ten deele is gevallen, ten zij de verstandige Boudewijn ook hierin mijn helper ware. Ik kan niet begrijpen, riep Boudewijn uit, dat dit plan niet door mij gemaakt is, zoo schrander en voorzigtig is het: maar om hetzelve ten uitvoer te brengen, zeidet gij, wordt verstand vereischt; dit stem ik niet toe, tante; de zaak is alleen: Maria te beduiden, dat zij haar vader vijandig moet behandelen; want mijn vader zal natuurlijk mij volgen, en moeder volgt vader, zonder dat het noodig is, haar dit te bevelen. Mevrouw Hermstad antwoordde: en toch houd ik mij overtuigd, dat ik geheel en al zoude schipbreuk lijden op de stijfhoofdigheid mijner dochter, wanneer ik het voorstel deed; mijne welsprekendheid is hiertoe te gebrekkig; ik wil gaarne gelooven, dat een brave moeder veel vermag op eene deugdzame dochter, maar de vriendelijke toespraak van een welgemaakten jongeling klinkt liefelijker in haar ooren, dringt dieper in haar hart; en de handdruk van den jongeling spreekt sterker, Boudewijn, dan de tranen der moeder. - Welnu, zeî Boudewijn, ik neem de zaak op mij, daarin zie ik hoegenaamd geen gevaar. - Gij zijt mijn beschermengel, riep mevrouw Hermstad, terwijl zij zijne handen greep, en ze met een jeugdig vuur kuste. Maar de jongeling
<pb n="235"/>
rukte zich dadelijk los, en sprong verschrikt achteruit; ik ben op dit kussen niet gesteld, tante, zeide hij min of meer geraakt, en voel daaraan geene behoefte; zeg mij liever, waar uwe dochter zit.</p>
<p>Gij weet waarde Lezer! dat Boudewijn mijn vriend niet is, maar als regtschapen mensch ben ik verpligt, ook mijnen vijand te prijzen, wanneer hij lof verdient; en zeg dus, dat Boudewijn bij deze gelegenheid een smaak aan den dag legde, zoo fijn en zoo kiesch, als men het regt heeft van een achttienjarigen jongeling te verwachten, die zonder oor- en ooggetuigen zich geplaatst ziet aan de zijde eener vrouw van vijf en veertig jaar, vertrouw ik; want mevrouw Hermstad zelve gaf zich altijd voor jeugdiger uit dan zij inderdaad was; maar vrij zeker weet ik te zeggen, dat zij weinig jonger dan vijf en veertig jaar geweest is, toen zij Boudewijn zoo vurig kuste; en ik weet dit uit de volgende gebeurtenis. Van Beveren was zeer bang voor spoken, en voor verschijningen op het water, op het land en in de lucht. Hij had een dertigjarigen populier alleen om deze reden laten omhouwen, dewijl het onophoudelijk geritsel der bladeren hem steeds op het akelig denkbeeld bragt, dat er in zijn tuin een geest waarde, die zijn populier uitgekozen had als zijn geliefkoosd verblijf. - Ach! het spijt mij zoo, riep zijne vrouw met tranen in de oogen, dat die fraaije boom moet geveld worden; hij is nog dikker dan gij, van Beveren! - Ik geloof voor den dit en dat, gaf deze tot antwoord, dat gij meer van den boom houdt dan van
<pb n="236"/>
uw man; dien boom vertrouw ik niet; ik kan geen voet in den tuin zetten, of hij begint te blazen en te ratelen; dat satansch leven verveelt mij. Hij geeft ons zoo veel lommer en schaduw, zuchtte zijne vrouw. - Op zijn lommer ben ik niet gesteld, en van zijne schaduw krijg ik de koorts; de boom moet gerooid worden; van zelve zal hij niet weggaan. - Het zal in onze achterkamer zoo zonnig worden, drong zijne vrouw aan. - Wanneer de boom blijft staan, verkoop ik het huis, dan kunt gij uwe achterkamer toch niet gebruiken; en zoo triomfeerde van Beveren. Mevrouw Hermstad daarentegen lachte om spoken en geesten, zelfs in het holst des nachts, maar zij had een onbegrensden eerbied voor waarzeggers en horoskooptrekkers; doch zij stelde geen vertrouwen in de uromantie en adenochirapsologie. Wanneer er in haar huis iets vermist werd, moest er dadelijk eene vermaarde kaartlegster komen, om te zeggen, wie der bedienden den schelm gespeeld had. Deze, zeker zijnde van haar kunst, beschreef dan den dief met geheimzinnige woorden, en ging, met haar smerig pak kaarten, in stilte het huis uit, doch goed betaald: zoo niet de bediende, wien zij beschreven had! Van deze wijze om achter de waarheid te komen had zij jaren lang een geheim gemaakt, maar een onverwachte gebeurtenis verried haar. Want op de Leydsche kermis - waarvan, in het voorbijgaan gezegd, de pinksterdagen de vrolijkste zijn, dan wordt er 's morgens gepreekt, en 's avonds Jan! koop me een
<pb n="237"/>
kermis! gezongen - op de laalste kermis, zeide ik, was er onder andere beroemde mannen ook een algemeen geachte horoskooptrekker aanwezig, die profeteerde in eene sierlijk gebouwde tent. Iedere profetie kostte tien koperen duiten, hetgeen zekerlijk een zeer billijke prijs was. De toeloop van menschen was dan ook buitengemeen groot, zij verdrongen elkander aan den ingang der tent. De profeet echter was niet aan eene bepaalde plaats gebonden, maar konde ook het toekomende voorspellen in de woningen van particulieren; want hij was een groot man, die veel verder zag dan ik of gij. Hij antwoordde derhalve zeer minzaam, toen mevrouw Hermstad door een vertrouwden bediende hem ontbieden liet, dat hij gaarne gebruik wilde maken van hare vriendelijke uitnoodiging, maar dan ook eene goede belooning verwachtte; te meer, omdat hij op eene geheime wijze het huis moest binnensluipen, hetgeen de gewoonte niet is van een fatsoenlijk man. Om kort te gaan, de wonderman kwam, en vond zich alleen met mevr. Hermstad, ik bid u! in haar slaapkamer. - Hij vertelde daar, dat niet alle menschen eerlijk waren, maar men vond groote dieven en ook kleine. Hij zeide haar, dat er ook in <hi rend="i">Leyden</hi> kleine dieven liepen, maar ook groote. Vraagt gij nu, wie u bestolen heeft in uw huis? dan antwoord ik: de kleine Leydsche dieven; die hebben van u gekaapt een leêgen zak, maar de groote een vollen: den leêgen zak zal men u terug geven, en de dief zal hangen; maar den vollen hebt gij voor altijd ver-<pb n="238"/>loren, want hij is gestolen door de groote dieven. Hij vertelde ook, welke zonden zij bedreven had, en welke zij noodwendig nog bedrijven moest; hij vertelde, dat zij oud zou worden, wanneer zij het geluk mogt hebben, een zekere ziekte door te staan, die haar op een zekeren tijd zeker zoude overvallen; hij vertelde, dat zij één kind, één broeder, één zuster en één man had; maar zeide hij met nadruk, en niet zonder geestvervoering: Madam heeft weinig kans van nog kinder te krijgen, madam is reeds te oud! - Uit dit gezegde, waarde Lezer, is mij gebleken, dat mevrouw Hermstad op den tijd, waarvan wij spreken, reeds vijf en veertig jaren oud was. Ook weet ik u te zeggen uit echte stukken, welke ik, op het oogenblik dat ik dit schrijf, vóór mij heb liggen, dat zij met Hermstad in het huwelijk was getreden den 30<hi rend="sup">sten</hi> van Wintermaand (het jaartal is onleesbaar geschreven), toen zij naauwelijks 25 jaren oud was. Maria, gelijk gij weet, had den ouderdom bereikt van zeventien jaar; vijf en twintig met zeventien maakt twee en veertig, meen ik: hoe is het dan mogelijk, dat zij haar veertigste nog moest intreden, hetgeen zij sinds drie jaren aan een iegelijk dagelijks vertelde. Ik voor mij stel meer vertrouwen in de woorden des waarzeggers; want hij was een groot man, die veel verder zag dan ik of gij. - Ei lieve! wie bragt het uit, dat mevrouw Hermstad in haar slaapkamer een profeet had; gij zeidet een onverwachte gebeurtenis verried haar. De geheele geschiedenis kunt gij in mijn vijfde deel lezen, en
<pb n="239"/>
gij zult er ook een plaat bij vinden. Doch gij moet mij niet telkens in de rede vallen, dat is zeer onbeleefd, verstaat ge! Ik ben nu den draad van mijn verhaal geheel en al kwijt, en om denzelven weder te vinden, moet ik misschien een vierendeel uurs dwalen; gij hebt het op uw geweten, nieuwsgierige vrager! indien ik bij ongeluk in het water loop, en, zoo ik verdrink, dan zult gij de kosten betalen van mijne begrafenis. Want gij hadt moeten weten, dunkt mij, dat ik niet schrijf wat gij wilt, maar mijn tic volg, en schrijf als een gek. Somtijds bedek ik de zaak met een luchtig gaas, opdat de verbeelding des Lezers door de gaatjes en reetjes van het dundoek kunne gluren; dan toon ik ze van verre, en als gij nadert, ziet gij niets. Nu sta ik weêr aan uwe zijde, en klop u vriendelijk op den schouder; ik spreek met u, als met mijn besten vriend: gij moet zoo niet handelen, vriendlief! uwe dwaasheid zoudt gij naderhand verwenschen, wanneer die niet meer te herstellen ware; waarachtig, gij ziet slechts de schaduw, maar de zaak zelve ziet gij niet; ik zal u die gratis beschrijven, en gij zult zeggen: het ding, dat ik naloop, is geen oordje waard; maar onverwachts blaas ik het licht uit, en laat u staan in den donker, en hoor u schreeuwen: mijn beste vriend is een gek. Dan wijs ik u met den vinger op de gebreken van onzen buurman, zet u een bril op den neus, om den vermaledijden kerel te ontleden (maar niet als een doctor ten laatste zijn patient ontleedt, om te weten, wat voor pillen hij had moeten slikken);
<pb n="240"/>
wij zorgen, dat er niet een enkele fout vergeten worde, bekijken die fouten door een vergrootglas; eindigen met te zeggen, dat onze buurman een slecht mensch is, die niet wonen moest naast zulke vromen, als wij zijn; en nadat ik op alle mogelijke wijzen u Christelijk geholpen heb, om den deugniet naar alle duivels te wenschen, ga ik (hoe hatelijk!) u uitlagchen, en noem u een domoor, die niet inziet, dat onze geheele buurt aangestoken is en ziekelijk; deze heeft denkelijk de Cholera, zweer ik; die hoogstwaarschijnlijk de gele koorts; maar wij zelven buiten twijfel de pest; en wij scheiden als gezworen vijanden, gij noemt mij een krijgelkop, en ik noem u een slampamper. Maar eindelijk kom ik weder tot mij zelven, onderhoud u over de goede Betsie, of spreek van Willem den groothartigen; en wanneer het mij gelukt is, uwe belangstelling voor beiden op te wekken, neem ik eensklaps een bokkensprong, en ga redeneren over mij zelven, in wien niemand belang stelt dan zijn vader en broeder, en, hij vertrouwt ook, zijn meisje; is dat niet schrijven als een gek, Mijnheer! uw antwoord is zeker, ja. Draag dus de borst hoog, zeer geleerde Heer! en beroem u bij uwe vrouw en kinderen, dat gij den schrijver van den Willem van Bergen deerlijk gehavend hebt. Reeds nu ben ik overtuigd, dat uwe recensie een meesterstuk zal wezen, en groot uw triomf, maar in allen geval de triomf van een wijs man over een gek; die de zotte overtuiging heeft, dat onze aarde van te slechte stof is om vele wijzen te kunnen dragen, en dat hij nood-<pb n="241"/>zakelijk een dwaas moet wezen, om in de vriendschap te blijven van zijne medemenschen; dat hij anders geen prijs kan stellen op hunnen lof, of smert gevoelen over hunne afkeuring; in één woord, een zonderling mensch zou wezen, dien een iegelijk uitlagchen, en voor gek verklaren zou. Maar nu wandel ik voort, rustig en ongekrenkt, en als ik mij hoor prijzen en toejuichen, dan lach ik in mij zelven, en baad mij in genoegen. Ik vind overal menschen met wie ik sympathiseer, omdat zij wezens zijn als ik; en wanneer ik bij toeval op weg een' wijzen ontmoet, dan maak ik een diepe buiging, en neem eerbiedig den hoed af; het is eene beleefdheid, die niet veel moeite kost. In een gezelschap kan ik met zelfvertrouwen, met zelfbehagen en met zelfbedrog over zaken spreken, waarvan ik niet de minste kennis heb; hetgeen ik zekerlijk niet doen zoude, wanneer ik een mensch ware, zoo verstandig als gij zijt. Ik heb groote liefde voor mij zelven, en stel mijn <hi rend="sc">ik</hi> op grooten prijs; hetgeen natuurlijk bij mij een bewijs van dwaasheid is, maar bij u van verstand, Mijnheer! die zoo wijs zijt, en daarom zoo beminnelijk. Maar het grootste teeken van mijne zotheid bestaat hierin, dat ik zelve mij voor een gek houd, en dit verzeker op mijn woord van eer, indien hetzelve eenige waarde hebbe: zoo als het daarentegen een zeker kenteeken is van uwe uitnemende wijsheid, dat ge u zelven voor een wijs man houdt, en daarop zweren zoudt, wanneer het noodig ware. - Maar zoo pratende zijn wij reeds gekomen te Katwijk.</p>
</div>
<div type="chapter">
<pb n="242"/>
<head rend="h3">Elfde hoofdstuk.</head>
<p><hi rend="b">I</hi>n een akademischen roman - want daarvoor houd ik den mijnen - verdient de volgende waarachtige geschiedenis eene plaats; en als menschenvriend mag ik ze niet verzwijgen; gij kunt er oneindig veel uit leeren.</p>
<p>Ik was dan student te Leyden, en, ten einde geen collegie te houden, zeide ik op een schoonen morgen tot mij zelven: Antony, gij moet voor uwe gezondheid van daag te paard rijden, of wandelen, hoort ge. Aan het eerste viel niet te denken, van wegen de harde manège-wet: die een rekening te betalen heeft, krijgt geen paard, tot de oude schuld voldaan is; ik moest dan wandelen. Met een Duitsche pijp in de eene hand, en een rotting in de andere, stapte ik, vrij winderig, de naauwe poort uit, om te gaan naar Katwijk-binnen. Ik had veel gehoord, ja zelfs gedroomd, van de Katwijksche meisjes, en, zoo als een jong student meestal zelve niet weet wat hij wil, wilde ik gaarne met die meisjes een of- en defensive alliantie sluiten; alles natuurlijk in eer en deugd. Mijne pijp was nog niet uitgerookt, toen ik reeds van verre eene schoone zag: ontken het niet, zeide ik bij het naderen, gij zijt van Katwijk. - En gij zijt van Leyden, antwoordde mijne schoone vrij koel. Ik
<pb n="243"/>
herhaal het u, gij zijt van Katwijk-binnen. - En ik zeg het u, ik ben van Katwijk-buiten; gij zult immers mijn visch niet koopen; laat mij met vreê! - Zoo gij van Katwijk-buiten zijt, dan neem ik dadelijk mijn afscheid: zoo zeide ik, en stapte voorwaarts naar Katwijk-binnen. Niet lang daarna kwam een ander meisje opdagen, de vriendelijkheid zelve! Zij lachte reeds, en ik had haar nog niet toegeknikt. Gij zijt immers niet van Katwijk-buiten? - Neen! neen! ik ben van Katwijk-binnen. - Dan doet het mij bijzonder veel genoegen, met u kennis te kunnen maken; ik mag u immers wel eens kussen? - En dat op den weg? vroeg zij half lagchend, half ernstig. - Ik wil liever op den weg kussen dan slapen, lief kind! Het schoone meisje van Katwijk antwoordde niet, en het was mij, alsof ik geen grond voelde. Ik geef een gulden, als ik u eens zoenen mag; dat is wel betaald, meen ik. - De edele maagd wilde een daalder hebben; dat was te veel, dacht ik; en zeide: een kus is zoo weinig, en dan de helft van mijn vermogen daarvoor te geven! gij zijt waarachtig te duur, en toch zoo lief, en toch zoo aardig, dat ik u niets weigeren kan. Met zeer veel bevalligheid strekte zij haren poezeligen arm uit; ik wist in mijne verlegenheid niet, of zij mijne hand of den daalder wilde grijpen. Intusschen dacht ik over de gewigtige vraag: hoe kan ik de vijftien dubbeltjes op eene kiesche wijze overhandigen. Zij bespaarde mij alle moeite, en zeide met een engelachtigen glimlach: studentjes zijn niet te vertrouwen, ik moet eerst uw daalder
<pb n="244"/>
hebben. Zonder complimenten gaf ik dien, maar drukte hare hand met oneindig veel gevoel. - Ach, goede Hemel! daar komt mijn satansche vrijer aan; en ik zag een kerel naderen van zes voet, durf ik zeggen, met een schrikbarenden breeden rug, en hoogstwaarschijnlijk met handen, zoo hard als een plank. Mijn daalder! schielijk mijn daalder! - Gij weet niet, hoe driftig hij is. Mijn daalder! riep ik in de grootste ongerustheid. De vlegel slaat u naar alle gedachten de armen en beenen aan stukken. Mijn daalder! riep ik buiten mij zelven van schrik. - Arme jongen! als de tuindief u krijgt, raakt gij om hals. - Wat moest ik nu doen? mij blootstellen aan een verschrikkelijk pak slaâg? om welligt tienmaal zoo veel aan den wondheeler te betalen? ik bedank u wel! Dit geld zal u geen zegen aanbrengen, zeide ik, en verteerde uit wanhoop mijn anderen daalder te Katwijk-binnen.</p>
<p>&nbsp;</p>
<p>Zoo een groot minnaar van kussen was ik, waarde Lezer! in mijne vroege jeugd, en niet veel ben ik hierin veranderd: maar dusdanige liefdeblijken moeten gegeven worden aan eene jeugdige deern, en niet aan een vrouw van vijf en veertig jaren. Ik wil geenszins aan mevrouw Hermstad verkeerde oogmerken toeschrijven, maar buiten twijfel ging zij bij deze gelegenheid te ver, en had Boudewijn het grootste regt, in de eerste plaats, van zich los te rukken, in de tweede plaats, van achteruit te deinzen, in de derde plaats, van te stampvoeten, ten vierde, van te zeggen: ik ben op dat kussen niet
<pb n="245"/>
gesteld, tante, en voel daaraan geen behoefte, eindelijk van eene geschikte afleiding te maken door te vragen, zeg liever, waar Maria zit? Naar alle gedachten wist mevr. Hermstad zelve niet, waar op dit gewigtig tijdstip hare dochter zich ophield. Zij wist wel, dat Maria weenende uit de kamer gevlugt was, wegens de harde woorden, die zij had moeten hooren van hare lieve moeder; maar of zij gevlugt was naar den zolder of naar de keuken, naar den tuin of naar hare slaapkamer, of zij bij haar vader zat dan alleen, dit konde zij hoogstwaarschijnlijk met geene zekerheid zeggen. Zij bedacht zich een oogenblik, en raadpleegde met haren boozen geest; (die in een helleveeg bij voorkeur hun intrek nemen; niet in uw populier, van Beveren.) Maria, zeide zij, is boven in de kleine achterkamer, die het uitzigt heeft over den tuin; zij zit daar te lezen in een zot boek, geloof ik, althans het was een roman. - Dan zal ik haar raden, van hetzelve een vuurtje te maken, zeide Boudewijn, en ging met zijn gewonen trotschen stap het vertrek uit; naar Maria's kamer, dacht hij: die kamer was voor Boudewijn een leeuwenkuil, het was de kamer van Willem! Met angstvolle blikken staar ik den jongeling na, en, gelijk men in het dagelijksch leven zegt, (misschien ook in de dagelijksche rijmelarij) ik houd mijn hart vast; want aangeblazen door den lastermond van mevr. Hermstad smeult reeds de vonk, en, ik durf zeggen, het is onmogelijk, dat er niet eene uitbarsting volge. Keer terug Boudewijn! nog is het tijd;
<pb n="246"/>
doe geen enkelen stap voorwaarts; doch nu is het te laat, want gij hebt reeds aan de deur geklopt, in plaats van te luisteren naar mijnen welmeenenden raad. De hemel zij dank, dat gij de man zijt, indien er een pak slaâg gedragen moet worden, en dat niet ik het moet dragen; want groot zou het geschreeuw zijn van mijne vrienden, groot het geschreeuw van mijne vijanden, en aandoenlijk het geschrei van mij zelven. Mevrouw Hermstad lachte in haar vuist, toen zij den onvoorzigtigen jongeling in hare netten verward zag, en maakte zich reeds gereed, om van iedere gunstige gebeurtenis dadelijk partij te trekken. - Die met mij in oorlog is, juichte zij; en van hare rede schrijf ik een groot gedeelte af, omdat zij ons teffens de drijfveren aanwijst van hare oogenschijnlijk zoo onverklaarbare handelwijze; die met mij in oorlog is, heeft, durf ik zeggen, zijn meester gevonden. Wanneer het Boudewijn gelukt, in het eerste vuur zijner verbittering tot in de sterkte mijns vijands door te dringen, zoodat hij den woesten Willem tegenover zich heeft, en mijn langdradigen man, wien hij zijn grootsten vijand acht, dan wacht ik stellig eene vreesselijke ontploffing; en ik vrees, dat alleen door herhaalde schokken Willem het huis zal kunnen uitgedreven worden, en Hermstad teruggebragt tot zijne vorige gehoorzaamheid. Niet voor de tweede maal zal deze de eer hebben, dat ik te vergeefs aan Willems kamer klop, en daar als een dienstmaagd sta te wachten, tot dat het mijnheer Willem van Bergen gelegen komt, zijne deur
<pb n="247"/>
te openen, of mij toe te schreeuwen, dat hij nog niet verkiest op te staan. Mijn huis zal hij verlaten, want ik heb het besloten, je veux, en hiertoe heb ik de hulp van Maria nog niet van noode. In allen geval kan Boudewijn met haar onderhandelen, wanneer de strijd niet spoedig beslist wordt, maar uitloopt in een langdurigen oorlog. Hij weet nu mijne inzigten, en zijne verwaandheid maakt hem ten allen tijde tot mijn gehoorzamen dienstknecht, over wien ik naar willekeur beschikken kan. Ook hij zal een schakel zijn in de groote keten, waarmede ik Willem het huis zal uit slepen, en Hermstad aan mijn triomfwagen kluisteren. En alleen dan, zal er rust en vrede zijn in mijne woning, wanneer ik ze geef; geen ander zal hier gebieden! - Met deze onheilspellende woorden ging zij de kamer uit, om Boudewijn op het spoor te volgen: doch toen zij aan den trap gekomen was, bleef zij onwillekeurig stil staan, en overzag met wraakgierige blikken het slagveld, waar zij zoo een zware nederlaag had geleden; hare armen stelde zij in de zijden, en de verbittering kleurde hare wang; zij beet zich kwaadaardig op de lippen, doch sprak niet een enkel woord; ongeduldig bleef zij daar wachten, om eerst dan uit haar hinderlaag te springen, wanneer zij zeker meende te wezen van hare prooi. - Zoo loert en schuift de slang onder struiken en struweelen; sist en schuifelt, wringt het buigzaam lijf in ringen zonder tal, ligt in haar duisteren hoek ineengekruld, gelijk een ankertouw, en lekt den bloedigen muil met hare spitse
<pb n="248"/>
tong. Dan weêr ontrolt zij zich, en kruipt door 't krakend riet, of glijdt door het gladde gras, en stut zich op den buik, en steigert naar de lucht; krimpt wederom ineen, en zweept zich met den staart, of spuwt haar zwadder uit. Wee hem! die dan genaakt, en in dat dal des doods zijn voeten achteloos zet; want pijlsnel schiet zij toe met kolen vuurs in 't hoofd, en valt op hare prooi van killen schrik verstijfd. Zij kronkelt zich om 't lijf, en windt zich om hem heên in eindelooze bogten, en nijpt en wringt en kneedt; zij perst hem gil op gil uit de verwrongen borst, en kneust en kraakt en breekt zijn knappende gebeent'; zuigt, van den half ontzielde, bloed, en teffens doodzweet in, en sleept hem naar haar hol onder een blij gesijfel.</p>
<p>Wij zullen hem daar maar laten liggen, waarde Lezer! want de vergelijking is reeds zoo lang als de slang zelve, en alleen geschikt om voor te lezen aan de paradijsslang, die, als gij weet, een bezetene was. Wanneer ik eenvoudig geschreven had: mevrouw Hermstad loerde als een slang, dan zou ik de houding hebben aangenomen van een man van smaak en oordeel; maar nu mijne verbeelding de overhand bekomen heeft, valt het een iegelijk in het oog, dat ik een loer, een plomperd, een domoor ben, en niet waardig een ganzenschacht te voeren. Ik zou anders vergenoegd en blijmoedig mijnen weg hebben vervolgd; maar nu sta ik te weenen, en sla mij wanhopig voor het hoofd, zonder een voet te kunnen verzetten. Uwe aandacht had ik moeten bepalen bij mevrouw Hermstad; en
<pb n="249"/>
ik ga spreken over een slang, en redeneer daarover, tot alle mijne Lezers de vrouw vergeten hebben, om alleen aan de slang te denken, en haren bloeddorstigen aard. Pleit dit voor des schrijvers oordeel, voor zijnen smaak en verstand? verraadt dit een vaste hand, een zekeren tred, een juist oog? vindt men hier de wijsheid van Virgilius, en Racine's schrander beleid, zoo veel beter dan Byrons wegslepende zwerfzucht, en onbesuisde adelaarsvlugt. O verbeelding! commandant en chef der romantische school, die den mensch geeft aan den duivel, en den schrijver aan de bespotting aller wijzen, - welke daarin het eens zijn, dat de angstvallige kunst van u te breidelen en in toom te houden oneindig meer eer geeft, dan de onberedeneerde opoffering onzer beste gaven aan u alleen - verlaat mij niet, want ik heb u van noode (om romans te schrijven), anders zou ik bidden en smeeken, dat gij mij verliet, die van mijne vroegste jeugd af mijn plaaggeest geweest zijt, en gij zijt dit nog; maar neem niet van mijn enge hersenkas alle hoekjes en gaatjes in, dat er voor oordeel en verstand geene plaats blijve. Dit is het treurig gevolg, waarde Lezer, als men bij voorkeur de schrijvers leest, wie een goddelijk vuur ingeblazen is: men wordt eindelijk zelf poëtisch; daarvoor beware de hemel mijne kinderen! want de vader is reeds verknoeid. En gij, mijne zonen en dochteren! indien gij ooit dit bespottelijk boek in handen neemt, en gekomen zijt op deze aandoenlijke plaats, neemt dan eerbiedig de muts af, zoo uw vader u
<pb n="250"/>
zoo veel mogt nagelaten hebben, dat gij met fatsoen een muts kunt dragen; dat dan de oudste uwer, ik meen dien lieven, blonden jongen, zijnen broertjes en zusjes op het hart drukke, en aan 't verstand brenge, dat hun vader hen reeds beminde, en reeds voor hen bad, eer zij nog geboren waren; want nu zijt gij met u allen nog minder dan één foetus. - Na deze melancholische uitboezeming, die gij een grijsaard van acht en twintig jaar zult vergeven, hoop ik, dat de kwade indruk, welken de venijnige slang gemaakt heeft, eindelijk is uitgewischt; althans des schrijvers hart is minder beklemd, en hij haalt ruimer adem, hij veegt reeds zijne tranen af, en staakt reeds zijne nuttelooze klagten; nu voelt hij in zich zelven de kracht om zijnen Lezers met eene forsche stem toe te roepen: vrienden! laat ons weêr blijmoedig voorwaarts gaan, of achterwaarts. Wanneer wij voortrukken komen wij op de kamer van Willem, en vinden daar Boudewijn, dien wij hooren spreken op een hoogen toon en als een magthebbende; wij voorzien reeds de gevolgen, en juichen in des jongelings val, maar wij vergeten niet, dat onder aan den trap mevrouw Hermstad staat, gereed om met leeuwenmoed toe te schieten, ten einde haar bondgenoot te ontzetten: maar als wij achterwaarts gaan, komen wij in Maria's kamer, en slijten daar een genoegelijk uurtje. Wanneer gij, mijne Lezers! de keus mogt doen, zoudt gij, geloof ik, Willem bezoeken, en zelfs den meesten spoed maken om nog bij tijds te komen, dat is: voor den aanvang
<pb n="251"/>
des grooten strijds; doch juist daarom sla ik den tegenovergestelden weg in, en ga naar Maria. Zoo een grillige schrijver ben ik, en niet minder mensch! Dat deze hare moeder weenende verlaten had, zult gij nog weten, vertrouw ik, want gij hebt een sterk geheugen; daarom is het ook niet noodig u te herinneren, dat mevrouw Hermstad haar onverdiend had toegesnaauwd, dewijl zij niet vertellen wilde, waarover haar vader gesproken had. Een zacht en teeder meisje weent schielijk, en kan geene harde woorden verdragen: wreed is het, een zacht meisje harde woorden te zeggen, omdat zij zoo schielijk weent, waarde Lezer! Een zacht en teeder meisje was Maria, doch hare moeder was wreed en hardvochtig; en toch beminde zij die moeder, maar zij aanbad haren vader. Dankbaar was zij voor de hartelijke liefde haars vaders, en zij deed tot aan het onmogelijke, om de liefde harer moeder te verdienen. Maar dat zij dan dagelijks zoo werd toegegraauwd, en nimmer bij die moeder goed konde doen, vond zij zoo naar en verdrietig; dit kostte haar menigen traan, dit gaf menigen slapeloozen nacht. Tegen elk onbillijk verwijt stelde zij liefde over, en elke harde toespraak beantwoordde zij met liefde. Want o! het was zoo een goed meisje, zoo een liefderijk kind, en schoon was zij als een engel, meer dan zij zelve wist. En nu zat zij alleen in haar kamer, en waren de oogen vochtig, omdat zij weder zoo liefdeloos van hare moeder verguisd was. Het is mijn moeder, dacht zij, en ik moet geduldig zwijgen, want die in twist is met zijn
<pb n="252"/>
ouders, heeft altoos ongelijk; maar ach! het valt toch zwaar, het grieft mij toch het harte, dat ik altoos zoo miskend word, zoo weinig liefde vind. Maria doet haar best zoo, is altijd zoo geduldig, en toch bemint mijn moeder hare Maria niet. Vader is steeds hartelijk, hij geeft mij menigen kus en vriendelijken handdruk, zit gaarne aan mijne zijde, prijst somtijds zijne Maria, wanneer zij naarstig is, en haren pligt betracht; maar moeder is zelden vriendelijk, en hartelijk is zij nooit: dat is mij zoo verdrietig, en kan mij zoo ontmoedigen! Ik wil gaarne zwoegen, slaven, van den morgen tot den avond, en alles, alles doen voor moeder en voor vader, wanneer ik maar bemind word; dan zou mij niets te veel zijn, en geen arbeid zwaar; doch word ik hard behandeld, dan moet ik immers weenen; want liefdelooze toespraak kan ik niet verdragen, die drukt mij zoo ter neder. Harde woorden heb ik moeten hooren, omdat ik vader niet wilde verraden, maar mag Maria klappen, als haar iets in vertrouwen gezegd is? Ik wil gaarne mijne moeder om vergeving vragen, schoon ik, naar mijn beste weten, mij niet misdragen heb; maar toch is het pligtmatig, dat het kind de minste zij, en niet de moeder of vader. Ik zal moeder om vergiffenis vragen, maar klappen mag ik niet. Zoo sprak het goede meisje, en raadpleegde in zich zelve, zij wischte hare tranen af, doch weende telkens weêr, en bleef neerslagtig zitten. Zij zou zoo gaarne met haar vader alleen hebben willen spreken, maar zij wist, dat die vader bij
<pb n="253"/>
zijnen Willem zat, en onder de oogen van hare moeder durfde zij niet komen; want harde woorden had zij moeten hooren, en o! zoo onverdiend. Maar een engelachtig meisje als zij was, kon niet lang met haar moeder in twist zijn, al had dan ook die moeder haar dochter niet wel behandeld; het werd haar weldra een behoefte, den stouten stap te wagen, en vleijend de hand van verzoening aan hare moeder te reiken. Daarin zag zij geen schaude, maar zij rekende dit een pligt, en geen kleingeestige trots verbood haar de minste te wezen. Gevoel van waarde had Maria, en zij stelde haar eer op prijs, maar zich te vernederen voor een moeder, was geen vernedering. Zij wischte nog eenmaal de tranen van hare wangen af, en overlegde in zich zelve, wat zij aan moeder zou zeggen. Zij moest vergiffenis vragen, dit zeî haar schuldeloos hart, en zij had reeds de woorden gevonden, die zij aan moeder zou zeggen. Maar als moeder dan vraagt, waarover heeft vader gesproken? dan moet Maria weêr weenen, maar klappen mag zij niet. En zij stond reeds voor den spiegel met de hand aan de goudgele lokken; het liefste meisje van <hi rend="i">Leyden</hi>, maar toch zij was een meisje; en toen zij haar lokken geschikt had langs de betraande wangen, ging mijn lieve Maria moedig de kamer uit. In den gang vond zij haar moeder, die onder aan den trap stond met de armen in haar zijden, en de moed van mijne Maria verflaauwde bij elken stap. Zij had reeds de woorden vergeten, die zij aan moeder zou zeggen, de oogen waren weêr
<pb n="254"/>
vochtig, die zij had afgewischt. En toen zij haar moeder nabij kwam, begon reeds het hart te kloppen, de tengere leden te beven, toen zij naast moeder stond.</p>
<p>Het spijt mij razend, waarde lezer, dat het arme kind zoo ontijdig de reis gemaakt heeft; want mevr. Hermstad kon geen enkele minuut verliezen; zij stond, om zoo te zeggen, op heete kolen; zij had zoo duidelijk, als iemand maar hooren konde, met beide ooren gehoord, dat de vesting voor Boudewijn ontsloten was, en haar bondgenoot zonder het minste oponthoud tot midden in de vijandelijke magt was doorgedrongen; het kruid rook zij reeds, waardoor de mijn, die zij zoo behendig onder de voeten van hare tegenpartij gegraven had, noodwendig moest springen; zij waande reeds met slaande trom en vliegende vaandels de sterkte binnen te dringen; zij hoorde haar man reeds spreken van capitulatie, van Willem ter beschikking te stellen van haren souvereinen wil; den éénen voet had zij reeds op den trap gezet, omdat zij niet langer haren strijdlust konde bedwingen: en daar valt haar met eene onbeschrijfelijke teederheid een weenend meisje om den hals, en ziet zij zich eensklaps in het grootste gevaar, op het veld van eer te laat te zullen komen; van de overwinning zou zij geen voordeel hebben, de nederlaag niet kunnen wreken, haren bondgenoot niet ontzetten; zij hoorde reeds Willem victorie! roepen, haar man spotten met des vijands mislukte krijgslist; en de vesting, het doel van alle hare pogingen, die zij reeds een-<pb n="255"/>maal vruchteloos bestormd had, en die zij nu bij verrassing wilde innemen; de vesting zou in des vijands magt blijven, tot hare onuitwischbare schande. Daarbij kwam - want de stof is onuitputtelijk, mijn pen vol inkt, des schrijvers verbeelding in volle werking, ook zie ik een vel wit papier voor mij, en voel den lust in mij, hetzelve met letters te bestraten.</p>
<p>Het is eene allerliefste uitspanning, dame! en onschuldig tijdverdrijf; ik heb de eer niet van uwen man te kennen, en weet dus niet, wat zijne bezigheden zijn, wat zijn beroep; of hij koopman in salpeter, of over de schatten is der olie; handelt in roode tarw, of blaauwe Grieken; goud slaat, of de trommel; glas blaast of de trompet. - ‘Mijnheer! die is een staatsman en geen letterknoeijer.’ - Dat is een scherpe zet, dame, dien ik u betaald zal zetten, luister maar! Dat uw man een grooten post bekleedt, wil ik gaarne gelooven, en zeer aangenaam is het mij, dat ook hij in 's lands schatkist mag hengelen; te meer, omdat mevrouw in de groote wereld leven, en op maaltijden pronken moet, waar het toilet de hoofdzaak, het eten eene bijzaak is. Men kan daar briljeren, zegt gij, en ik zeg, men lijdt daar honger; doch daarentegen wordt gij bekeken, bewonderd, toegejuicht; niet gij, dat verstaat zich, maar de luchtige kleederen, waaronder gij zwoegt, zoo als mijnheer de staatsman voor het geld heeft moet zwoegen, waarmede zij betaald zijn, of daarvoor nog zwoegen zal; maar dan zijn ze nog niet betaald, dame, en beklaag ik de arme
<pb n="256"/>
modekraamster. Want na den maaltijd moet mevrouw spelen, en men speelt niet in des konings stad om des keizers baard; zij spelen daar, morbleu! om gouden Willems, gelijk wij, als kinderen, om peperneuten dobbelden. Het heet bij u naar het Fransch: men moet een weinig geinteresseerd spelen, maar in goed Hollandsch noem ik het, men zoekt daar met de kaarten wat te verdienen; en zoo verspeelt mevrouw het geld van de modekraamster en van een paar dozijn anderen; dan kan mijnheer de staatsman weêr hengelen! dat is (om alle verkeerde uitlegging voor te komen): eerlijk en trouw zijn post waarnemen, die zijn eenige ressource is. Evenwel gij behoeft u daarover niet te schamen, want gij zijt in de mode, dame, en volgt den bon ton; het zoude erger wezen, zoo alleen gij geen kleinen stoet van crediteurs hadt, om u 's morgens hunne opwachting te maken; want 's avonds zit gij met ziel en ligchaam in de opera, ten einde de basse-taille te peilen van uwen lievelingsacteur, terwijl mijnheer de staatsman de alt meet van zijne geliefkoosde actrice. Ik heb niet veel tijd, dame, om met u te fezikken over uwe fikfakkerij; leef dus gelukkig met mijnheer den staatsman, en verheug u nog over menig festin de pierre, en vermaak u nog lang met den Barytone; uw man zal zich wel schadeloos stellen bij zijn Prima Donna. Beminnelijk echtpaar! voor u zijn de banden des huwelijks niet knellend, en op uwe maaltijden à la glace vliegen de uren om. Er is weinig gevaar, dat mijn zot opstel in uwe handen
<pb n="257"/>
zal komen, want het is geschreven in 't Hollandsch, in een taal die u vreemd is; men spreekt bij u Fransch, zegt men; maar voor u heb ik ook niet geschreven; en buiten twijfel moest ik geen enkelen voet in uw Gallo-Bataafsch gezelschap gezet hebben, doch gebleven zijn in mijne romaneske wereld, die door mij zoo ontijdig is verlaten; en nu ik den weg heb weêrgevonden, die mij dwalende terug voert naar mijne goede Maria, verlaat ik u oogenblikkelijk, uit vreeze van u te besmetten. Indien ge met mij spreken wilt, leer dan Hollandsch, en maak op uwe beurt een uitstapje naar onze kleine wereld; doch ik waarschuw u, gij moet aan mij contant betalen. En nu vaarwel groote wereld, met uwe openhartige bewoners! voor een letterknoeijer zijt gij te klein; verstaat ge dame?</p>
<p>Ik weet wel, waarde Lezer! dat ik wederom geschreven heb als een zot, en ik zal het bewijzen, opdat niemand er aan twijfele; men houdt Quixote voor een gek, omdat hij een aanval deed op drie dozijn molens, en ik ga in mijn onverstand een groote wereld attaqueren, en verklaar, als een razende, den oorlog aan derzelver magtige bewoners. Maar de ridder van La Mancha was niet allen, toen hij den dollen aanval ondernam, doch had onder en naast zich een paard, Sancho Pança en een ezel: doch wel verre, dat Sancho Pança en de ezel voor mij zijn, zie ik ze tegen mij; en te paard ben ik niet, maar schrijf te voet. Het is derhalve eene uitgemaakte zaak, dat mijne zotheid nog grooter is dan die van den dolenden ridder;
<pb n="258"/>
maar hierin ben ik wijzer: ik heb berouw, en vraag de groote wereld om vergiffenis, en wensch den staatsman naar den duivel, en keer terug tot mijn onderwerp, en ga weêr spreken van Maria. - Dat deze nog altijd aan den trap staat, en nog op dezelfde plaats, waar wij haar gelaten hebben, toen dat zotte tusschenspel een aanvang nam, vind ik zeer natuurlijk, en het verwondert mij niet, dat ook hare moeder daar nog te vinden is; gelijk gij ziet, heeft zij nog steeds den éénen voet op den trap, en is nog altijd brandende van begeerte, dat de gewenschte ontploffing eindelijk plaats hebbe; voor Maria had zij dus geene ooren, dat verstaat zich. Daarbij kwam - laat ons in 's hemels naam toch zorgen, dat wij nu niet ter zijde afwijken, maar voorwaarts gaan; want mijne pen is weêr vol inkt, mijne verbeelding kookt en gist, wit papier zie ik weêr voor mij, en voel weêr den lust in mij, hetzelve met letters te bezaaijen. Hoe gevaarlijk! voor een jeugdig schrijver, in een land als het onze, waarin wij, in het ordentlijke, mogen schrijven wat wij willen, en ook zeggen; mits wij niet met ons 21 te gelijk spreken, om beter gehoord te worden; want dan moet men betalen, of er opent zich een kerkerhol, of er kletteren dragonders-sabelen; omdat hij, die zijn God bidt, zoo als het hart hem ingeeft, in ons vrije Nederland gelijk wordt gesteld met een oproermaker en staatsberoerder; en men in ons vaderland gelooven moet, wat de meerderheid gelooft, wil men een openbare godsdienst hebben, en erkende kerk. Anders kunt gij bidden en
<pb n="259"/>
psalmzingen met uw 20; want doet gij het met uw 21, geloof ik, dan slaat men u met een Fransch wetboek de Nederlandsche grondwet uit de hand. Daarom Christenen! wilt gij aanspraak maken op de bescherming uwer regering, of ten minste vrij zijn van hare tegenwerking; wilt gij regt hebben op de verdraagzaamheid uwer medeburgers, bouwt u dan een synagoge! snijdt u moedig in de voorhuid (niet in de mijne, want ik ben zoo kleinzeerig), en wordt Joden! dan moogt gij Haman dood slaan, zoo dikwijls gij wilt, zonder rekenschap te moeten geven van uwe barbaarschheid, schoon ook uw getal 20 × 20 geweest is, en uw geschreeuw zoo groot als van Haman zelven, toen hij werd opgeknoopt. Maar nu staat gij, ouderwetsche Christenen! bij uwe regering en bij uwe medechristenen voor minder aangeschreven, dan Abrahams ongeloovige zonen, en geniet dan ook minder voorregten, tot dat gij u gebogen zult hebben naar de meerderheid, waarmede ge u niet kondet vereenigen. Maar daar ben ik waarachtig weêr op hol gegaan, en zie mij onverwachts - ben ik dan dronken - in een ongelijken strijd met onze regering; en dat wel voor een zaak, die niet de mijne is. Ieder regtschapen Nederlander wenscht zeker, dat niet alleen zijne godsdienst vrij zij, maar ook zijner medeburgers, vooral zijner medechristenen; zoo wensch ook ik; en niettegenstaande ik zoo bang ben voor een pak slaâg, als iemand maar wezen kan, zou ik daarvoor willen vechten; mits met iemand van gelijke krachten, grootte, zwaarte en
<pb n="260"/>
zonder de minste vlugheid (dat is: met een zwak mensch van 4½ voet, die ongeveer honderd pond weegt, en zoo loom is als een Chinees); maar aan deze zijde te kampen met de groote wereld, en aan gene met de heele regering, is ronduit gezegd het werk eens razenden Roelands; en dat is de rol niet, die ik op aarde verkies te spelen. - In allen ernst, ik ben een weinig met de zaak verlegen, en wenschte wel, dat ik op eene fatsoenlijke wijze mij retireren konde naar den verwenschten trap, waar nog altijd mevr. Hermstad en Maria staan te wachten; maar hoe zij stonden, heb ik reeds tweemaal gezegd, ik zal liever zeggen, wat zij zeiden. - Moeder! begon Maria, terwijl zij weenende aan haar hals lag, moeder! het is eene dochter zoo bang, wanneer zij in onmin is met hare beste ouders, en geen blijken van liefde, van hartelijke liefde aan die ouders mag geven. Dit heeft mij tranen gekost, en ik ween nog, lieve moeder, terwijl ik hier aan uw hart lig, om u vergeving te vragen, zoo ik iets mogt hebben misdreven. Aan uwen boezem zal ik liggen, tot gij aan uw dochter uwe liefde hebt weêrgegeven, die zij zich waardig zal maken. Gij moet mij niet verstooten, ik ben immers uwe Maria, die altoos haar ouders bemind heeft, en ze ook nog bemint. Ach! stoot me niet van u af, maar spreek een woord van vergeving - neen, moeder! ik laat u niet los, maar houd mij vastgeklemd, tot dat ook gij uw dochter weêr aan het harte drukt.</p>
<p>Zoo een feeks als gij zijt, is er in heel Leyden
<pb n="261"/>
niet te vinden; zoo antwoordde hare moeder, nadat zij vruchteloos getracht had, zich van Maria's omhelzing los te scheuren. Denkt gij goddeloos kind! dat ik uwe aafsche streken niet door en door ken. Laat me los! zeg ik u - gij zijt hier gekomen met het booze oogmerk, om uwe moeder de handen en voeten te binden, opdat zij niet den trap opga, wanneer de poppen aan het dansen zijn. Valsche schorpioen, laat mij los! gij verraadt uwe moeder, en durft nog spreken van liefde! Pak u weg! zeg ik u; want ik sta van kwaadaardigheid te beven. Hemelsche goedheid! daar beginnen zij al: laat mij los, laat mij los; ik moet en ik zal naar boven; je veux, zeg ik u. - En zoo haastig vloog zij den trap op, dat ik met alle mogelijke moeite haar niet inhalen kan.</p>
<p>Ik durf u plegtig verzekeren, en des noods zweren bij alle bagatellen, die in en buiten onzen dampkring zijn, (met uitzondering alleen van mij zelven) dat de ondergeteekende niet de laatste zou wezen, wanneer het aankwam op loopen, het zij in een attaque, het zij in een retirade; ik zou, zonder de minste bravade zeg ik dit, menigen Generaal de loef afsteken (maar ik gebruik daar eene uitdrukking, die bij een gevecht op het drooge niet te pas komt, en verbeter dezelve door eenvoudig te schrijven: ik zou loopen als menig Generaal). Het is in mij een talent waarop ik trotsch ben, dat mij reeds eigen was in mijne vroege jeugd. Reeds als jong student heb ik menigen belangrijken wedloop gewonnen, niettegenstaande ik loopen moest tegen de
<pb n="262"/>
geheele politie, de klapperende zoowel als de loerende. In een veldslag ben ik nooit geweest, zal er niet ligt komen, want eer de slag begonnen ware, zou ik reeds aan het loopen zijn; en voor al het goud van Peru, of dat onder in den Chimborazo zit, wilde ik niet in een zeegevecht wezen; de reden behoef ik niet te zeggen, en zeg alleen in 't voorbijgaan, dal in een oorlog op het natte mijn talent onbruikbaar is: maar te land heb ik tot den huidigen dag mijn meester niet gevonden; en zoo ik dien ooit moest aantreffen, (waarvoor de hemel mij genadig beware!) op het veld van eer, meen ik; zoo daar een vijand mij ooit, inhaalde zeg ik niet, want dat is onmogelijk, maar op zijde streefde, of op het spoor volgde, zou ik zekerlijk van schaamte doodvallen, tot dat de duivelsche vent uit mijn gezigt ware; zoo sterk spreekt in mij het gevoel van eer; en wanneer twee gewapenden mij vervolgden, dan zouden zelfs de nakomelingen de handen van verwondering in elkander slaan, dat een materieel schepsel op onze materieele aarde zoo hard heeft kunnen loopen. Doch niet om mij zelven te prijzen, heb ik zoo in het breede uitgeweid over mijne uitstekende snelvoetigheid, maar ten einde u een flaauw denkbeeld te geven van de verbazende vlugheid, waarmede mevrouw Hermstad naar boven vloog; want zeker zoudt gij gedacht hebben, en zoo dacht ook ik, dat hij, die heeft kunnen loopen tegen de politie van Leyden, het noodwendig had moeten winnen van een reeds bejaarde vrouw: en toch verklaar ik u met dure
<pb n="263"/>
eeden, dat ik niet de minste kans heb gezien van haar in te halen, of op den voet te volgen; terwijl zij reeds boven is, sta ik nog beneden.</p>
<p>Gij moet mij niet beschuldigen, verzoek ik, dat ik de vijfenveertigjarige moeder heb laten kuijeren, om alleen te blijven met de zeventienjarige dochter. Ik wil geenszins hier of elders den fijnen uithangen, en verklaar dus openhartig, en ook met open mond, dat ik, over 't algemeen gesproken, meer van dochters houd dan van moeders; zoo als ik meer van moeders houd dan van grootmoeders; ja een frissche oorvijg van eene frissche dochter is mij aangenamer dan de dorre kus van eene dorre overgrootmoeder; en eene betovergrootmoeder kan in 't geheel geen kus van mij krijgen. Wijders heeft een grootmoeder zonder tanden bij mij minder voorregten dan eene met tanden; eene die snuift wederom minder dan eene die niet snuift: maar in mijn bed komt geen van allen. Wanneer er gesproken wierd over jonge meisjes, zou ik zeker dit laatste eerbiedig verzwegen hebben; omdat de verbeelding der menschen tegenwoordig zog diep bedorven is, en de booze zoo magtig; doch wij redeneren over tandelooze besjes, dit zij mijne verontschuldiging: maar omdat gij de ooren stopt, en den neus optrekt; hetgeen, in 't voorbijgaan gezegd, uw gezigt niet fraaijer maakt; zeg ik ten tweeden male, zij zullen in mijn bed niet komen, zoo lang ik de kracht heb van te kunnen kampen tegen een grootje. Doch daarom verbied ik niet, dat gij ze neemt, vermaak u er mede! - Gij hebt
<pb n="264"/>
nu gezien, waarde Lezer, dat ik niet den fijnen uithang; daarom, geloof mijne woorden, wanneer ik u zegge, dat geheel buiten mijne en hare schuld Maria op dit oogenblik met mij alleen aan den trap staat; zijt ook niet ongerust over de gevolgen, want Maria is een braaf meisje, en ik ben een brave jongen. Daarenboven is het lieve kind zoo diep bedroefd, zoo geheel ter neêrgeslagen, dat dit alleen u een zekeren waarborg geeft voor de toekomst. De hoogstonbetamelijke taal der moeder had haar bijna verplet; zij konde naauwelijks gelooven, hetgeen zij toch met beide oogen gezien had, en met beide ooren gehoord, dat zij met hare moeder had gesproken. Maria was zoo zacht als lieftallig, maar die zachtheid was in haar geen ongevoeligheid. Wanneer zij gesmaad en vernederd werd, gevoelde het lieve meisje, dat zij eene betere behandeling waardig was; en in haar hart ontstond dan een strijd tusschen haar eergevoel en hare zachtzinnigheid. Het lieve meisje leed dan, en haar, voor het overige gezond, doch tenger gestel, kreeg menigen schok in dit gedurig geworstel. Want zoo als hare engelachtige goedheid haar dan toeriep: Maria, verdraag en lijd geduldig, steun op uwe regtvaardige zaak, gij zijt sterk door uwe onschuld, uwe moeder zal u eindelijk wel regt laten weêrvaren; beter is het, dat gij zelve onregt lijdt, dan anderen onregt aandoet; en zoo al uw moeder u niet wel behandele, hebt ge toch een vader, Maria, die u hartelijk bemint; troost u daarmede, en vergeet niet, dat gij van beiden het leven hebt ontvangen, aan
<pb n="265"/>
beiden gehoorzaamheid schuldig zijt, dankbaarheid en liefde. Maar ook het eergevoel liet zijne regten gelden: moet ik dan altijd mij laten vernederen, zoo als geen stiefkind vernederd wordt; altijd hatelijke woorden, smaadredenen aanhooren, en zwijgen, alsof ik ze verdiende? Ik doe meer dan naar billijkheid van mij gevorderd kan worden, en moet moeder dan dagelijks mij zoo vertrappen! Ik lees in haar oogen om hare wenschen te raden, ik vlieg om die wenschen te bevredigen; en wat is mijne belooning! dat ik hier in tranen zit, in droefheid des harten, en ook morgen zal treuren en weenen; want dagelijks word ik mishandeld en miskend. Heeft dan mijn moeder ook geen pligten jegens mij te vervullen? Het leven heeft zij mij gegeven, maar niet gegeven om het te verbitteren; en al moest ik nog van daag sterven, zou Maria niet onwillig hare oogen sluiten: want mijn leven is immers niets dan een voortdurend verdriet, en dagelijksche klagt, dat ik een beter lot waardig ben, en zoo niet moest verguisd worden van eene moeder. Maar naauwelijks had zij zoo stout gesproken, of zij voelde reeds berouw, dat zij zoo stout had gesproken, en het eenvoudig hart begon reeds te vreezen, dat zij zelve haar moeder niet wel behandeld, en den eerbied had gekwetst, dien zij verschuldigd was aan hare moeder. Dan leed het meisje, en weende nog banger, dan toen de moeder haar zoo meêdoogenloos toesnaauwde; dan wilden dikwijls de tranen niet vlieten, en de zuchten hokten haar dan in de keel; zoodat zich het hart
<pb n="266"/>
geen lucht kon geven, en het bloed onthield aan de verbleekte wang; dan moest zij haren vader spreken, en moest die vader Maria troosten, opdat de tranen konden vlieten, het harte zich ontlasten zou: maar dat het meisje dan geschokt werd, zag men aan 't beven en trillen der zenuwen, hoorde men aan hare beklemde ademhaling. Aandoenlijk was het dan om te zien, hoe angstvallig haar vader de tranen afwischte, waarin de blaauwe oogen zwommen, hoe hartelijk hij de bevende vingers kuste, en hoe teeder hij het kind aan zijn harte drukte! want naar het hart was Maria een kind, dat onze wijze vrouwen beschaamde, die alles zeggen, wat zij weten, ja meer nog zeggen dan zij weten. En nu was zij met een braaf oogmerk bij hare moeder gekomen; hartelijke taal had zij gesproken, en wat zij zeide gemeend; beleedigd en mishandeld, had zij gaarne de minste willen wezen; schoon zij overtuigd was van haar onschuld nederig om vergiffenis gevraagd; en dan zoo te worden gescholden, zoo te worden teruggestooten, dat moest bitter smaken, dat moest zwaar vallen, waarde Lezer! want ik durf vertrouwen, dat ook gij met het meisje medelijden hebt, en gaarne hare tranen zoudt willen afdroogen: maar laat die zorg gerustelijk aan mij; en geeft liever met u allen mevrouw Hermstad een duchtig pak slaâg. Ik weet wel, het geeft weinig eer, het is een bewijs van laf- en laaghartigheid, wanneer een man de zwakke vrouw aanvalt; men wordt dan uitgescholden voor een vrouwenbeul, voor een vrouwenklopper, en vrouwensmijter; maar ik ver-<pb n="267"/>klaar u openhartig, dat ik vele vrouwtjes gekend heb, en ook nog ken, waarmede M<hi rend="sup">r</hi>. A. Gysberti Hodenpyl voor geen zak zesthalven zou willen vechten; want niettegenstaande de vrouw het zwakkere deel is, ben ik toch razend bang voor haar handen en tanden en voeten en nagels en ook tong. Met oneindig veel belangstelling heb ik eens een batalje gezien, zoo als ik dacht, op leven of dood, van ééne vrouw tegen twee mannen; en mijn woord van eer geef ik, dat de mannen het te kwaad kregen, ja dat niemand van de zes dozijn omstanders in hunne plaats had willen wezen, en allen op een eerbiedigen afstand bleven. Bij deze gelegenheid zeide mij een arme wever in zijne wevers-taal: ik vecht liever tegen een curassier dan tegen zoo een vrouwerok; een curassier te paard is niet zoo vuyl als een vrouwerok te voet (het was een zotte uitdrukking, maar de meening begreep ik); de duvel zit er in, ware mijnheer! (ik bid u! in een vrouwerok); dan moet het daar satansch warm zijn, zeide ik droogjes, en ging huiswaarts, om van den kerel af te komen. Maar naauwelijks was ik aan den hoek der straat gekomen, of ik hoorde weêr een vinnige kijfpartij tusschen een zwakke vrouw en sterken bultenaar. Ik kan geen ongelijk dulden, riep de bult met een zekere pedanterie. - Snijd dan uw bogchel af! was het antwoord, en in minder dan een oogenblik had zij, volgens het eenparig gevoelen der omstanders, hare zaak gewonnen, en den sterk gespierden bultenaar uit het veld geslagen.</p>
<pb n="268"/>
<p>Maakt u dus niet ongerust, dat gij te boek zult staan voor lafhartigen, indien gij tegen mevrouw Hermstad den aanval blaast; want, ik verzeker u, zij is geene gemakkelijke tante. Daarom zal ik wijs wezen, en wederom bij Maria blijven; het arme kind is nog zoo verschrikt, waarde Lezer; dewijl niet minder, dan de ongemanierde toespraak harer moeder, het rumoer en geschreeuw haar vervaard heeft, hetwelk noodwendig van Willems kamer moest komen; en de uitroep van mevr. Hermstad: hemelsche goedheid, zij beginnen reeds! deed haar niet zonder reden voor het ergste vreezen. Want zij was geheel onkundig gebleven van Boudewijns onverwachte komst, en wist dus niet, dat deze door haar moeder tot een voorhoede gebruikt was, om Willems kamer te bestormen. Natuurlijk veroorzaakte dit een misverstand, daar zij niet anders denken kon, dan dat haar beste vader met den ontembaren Willem in een hagchelijken strijd was. En toen zij de deur hoorde smakken met een schrikbarend geweld en onder vervaarlijk krijgsgeschreeuw; toen zij bijna op hetzelfde oogenblik een bangen gil hoorde; en hare moeder met de grootste verbittering den stormmarsch zag aannemen, vergat zij bijkans hare droefheid, en ging onwillekeurig den trap op. Doch naauwelijks had zij de helft des wegs afgelegd, of zij ontmoette reeds den geslagenen in vollen aftogt, hals over kop naar beneden vlugtende, en haar voorbijvliegende zonder halt te houden, alsof hem de overwinnaar nog op de hielen zat. Ook Maria staakle haren togt niet,
<pb n="269"/>
doch ging voorwaarts zonder om te zien. Hetzelfde zullen ook wij doen, maar niet in het volgende hoofdstuk.</p>
</div>
<div type="chapter">
<head rend="h3">Twaalfde hoofdstuk.</head>
<p><hi rend="b">H</hi>et is mijn onveranderlijke wil, waarde Lezer, dit hoofdstuk alleen voor mij zelven te schrijven, en ik verzoek u dus dringend, hetzelve niet in te zien. Ik zweer u bij het bloed van een dolle kat, dat het met mijn onderwerp in geen verband hoegenaamd staat, gelijk gij lezen kunt in het postscriptum. Het behoort tot de 5 zoo genoemde geheime kapittels, welke uitsluitend bestemd zijn tot het ontwikkelen van mijne philosophie, die alleen gebruikbaar is in een gekkenhuis. In elk boekdeel zult gij er één vinden, en altijd onverwachts, doch daarentegen verschoond blijven van een alledaagsche voorrede. Edelmoedig mensch! ik heb al de andere hoofdstukken alleen voor u geschreven, maar dit is een wrange vrucht, waarin ik zelf moet bijten. Indien gij toehapt, zijt ge voor altijd verloren.</p>
<pb n="270"/>
<p>Ik heb u gewaarschuwd, en vertrouw dus, dat gij Adam niet zult naäpen.</p>
<p>&nbsp;</p>
<p>Zoo oud als ik ben, heb ik op onze zotte dwaalster nog nooit een mensch gesproken, die naar waarheid konde getuigen - want met leugenaars houd ik mij niet op - dat hij regt gelukkig was. Wij krijgen bijna altijd wat wij niet willen hebben, en verliezen doorgaans wat wij niet willen missen. Gij zult (bij voorbeeld) van deze week eene verstopping krijgen in een van uwe kleine darmen, en in de volgende een dukaton verliezen; gij hebt een ingekankerden haat tegen uwe bejaarde vrouw, zal ik zeggen, maar een onbegrensde liefde voor eene jeugdige vriendin; dan kunt gij er staat op maken, dat ge nog honderd en vijftig maanden met uwe gade zult huishouden tot beider verdriet, maar daarentegen de vriendin uws harten binnen weinige weken naar het graf zult zenden; gij hebt een braven, kloeken jongen, en een goddeloozen labberlot op den koop toe, dan durf ik met u wedden om honderd Texelsche oesters, dat de galgenbrok zijn vromen broeder begraven, en uw universele erfgenaam zal wezen. Van eer houdt gij niet; het is maar larie; de beurs blijft leêg en de man mager; doch daarentegen zijt gij een getrouw minnaar van het vorstelijk geld, en zoudt zoo gaarne aan Mephistofeles voor 300 zakken achtentwintigen uwe ziel verkoopen, die gij (ik meen de zakken, niet de ziel) op den vloer kondet uitstorten, om over 't geld te wandelen, of er in te zwemmen; dan zult gij,
<pb n="271"/>
mijnheer, volgens mijne philosophie, een doodarm man blijven, met tallooze eerambten, eertitels, eerkransen, eerkroonen en eerteekens; gij zult ridder zijn van de zeer doorluchtige orde van het (zeer doorluchtige) Gulden Vlies; der zeer edele orde van den Kousenband; der verhevene orde van de Annonciade van Sardinien; ridder grootkruis der Getrouwheid van Baden; van St. Jan van Jeruzalem; van St. Joseph van Toscanen; van Maximiliaan Joseph van Beijeren; grootmeester van de geestelijke orde van Lazarus; in één woord: gij zult de grootste lintworm wezen, die in de wereld is; daarenboven curator der latynsche school; president van de spaarbank; ouderling der groote kerk; lid van het instituut; president van de soepcommissie: maar uwe 300 zakken zullen ledig blijven, en welligt ook uw buik.</p>
<p>Het is derhalve eene uitgemaakte waarheid, die wij links en regts, bij ons zelven en bij onze kinderen, bij dag en bij nacht bevestigd zien, dat een planeetbewoner een ongelukkig gedierte is; vooral op onze planeet, die bij uitstek planeet is; want niet alleen dwaalt zij zelve, maar al haar zotte bewoners tevens. Verbeeld u dus niet, mirmidon! dat gij op dat ding geplaatst zijt, om het leven te leiden van een vrolijken Frans; houd het liever voor een noodzakelijk kwaad, dat wij dikwijls weenen, altijd verlangen, zelden tevreden zijn, dagelijks tieren legen ons zelven en onze vrienden, onze vijanden naar den duivel wenschen, onzen buurman ophangen, ons zelve de keel afsnijden,
<pb n="272"/>
met kanonnen, mortieren en houwitsers elkander bestruiven, en met gloeijehde kogels elkanders huizen in brand schieten; om kort te gaan, onze aarde tot zulk een misselijk jammerdal maken, dat wij driernaal in de week naar den sterrenhemel zien, uit verlangen, geloof ik, naar een betere plaats. De wijsgeer noemde dit een noodzakelijk kwaad, want die tevreden is met zijn lot, valt allengskens in slaap, of blijft stilstaan; en op een dwaalster is niets zoo gevaarlijk als het stilstaan of slapen: het eene droogt de vijvers uit, het andere maakt de menschen tot Laplanders. En nademaal wij nog veel te dwalen hebben, eer wij op een vaste ster kunnen stappen, moet de slaapmuts, die op den weg blijft liggen, tevreden met het endje, dat hij heeft afgelegd, moet ook de drentelaar, die om een fraai gezigt, of aangename pleisterplaats ontijdig blijft stilstaan nu en dan een frisschen zweepslag krijgen, opdat hij weér aan het loopen kome; want loopen moeten wij, tot wij ons hebben doodgeloopen.</p>
<p>En wanneer gij struikelt of in den modder valt, is zulks buiten kijf vrij lastig; te meer, omdat uwe dwalende broeders u dan liefderijk uitlagchen en beschimpen; maar gij blijft toch wakker, en dit is de groote zaak. Gij wint er welligt bij, want met verdubbelden ijver tracht gij dan den verloren tijd en geleden schade in te winnen en te herstellen, met de meeste oplettendheid u van stof en slijk te zuiveren; en zoo komt gij misschien nog beter op de plaats uwer bestemming, dan wanneer gij zon-<pb n="273"/>der te struikelen of te vallen, maar loom en waggelend die bereikt hadt, en als een pakezel, die steeds in den zelfden ezelstred blijft, en zijne voeten zoo geregeld verzet, alsof hij bang is, dat hij op zijn neus zal vallen; die op den dreun schijnt te loopen van een kermisviool of grenadierstrommel. Gij daarentegen draaft als het moedige oorlogspaard: wild en ontembaar waart gij, dat ik liever met den ezel zou gestapt hebben dan met u gegaloppeerd; maar nu gij gebreideld zijt, en een bit hebt aangenomen; nu gij er eene eer in stelt, gehoorzaam te wezen aan uwen bestuurder, zijt gij mij ook beter dan de beste muilezel; zoo een onderscheid maakt de wijsgeer tusschen een looper en een fatsoenlijken automaat.</p>
<p>Dat deze mijne wijsbegeerte bij uitstek gek is, wil ik gaarne gelooven (zoo is ook het heele opstel, en het wordt hoe langer hoe gekker, daarop kunt gij staat maken): want volgens mijn systeem is de mensch niet alleen ongelukkig, maar moet hij zelfs ongelukkig wezen, om eenmaal regt gelukkig te kunnen worden; hij moet struikelen, vallen, het onderste boven geloopen worden, ezels moeten tegen hem balken, en hij weér tegen ezels, in één woord, de beer der aarde moet een zot figuur maken, opdat hij dien hoogen dunk van zich zelven verlieze, die hem zoo aan de aarde kluistert. Doch genoeg over den mensch; onderzoeken wij in de tweede plaats, wat de aarde is. De wijsgeer vergelijkt die met een boerendorp van de gemeenste soort. Een jaar heeft er vijftig nare weken, en een paar ker-<pb n="274"/>mis-weken, waarin men koek mag hakken, en anisette drinken uit een pijpensteel: maar als die korte vreugd vervlogen is, die dan vroeger en dan later, doch, zoo is de wet van ons dorp, zich meestal onverwachts aanbiedt; dan zitten wij weêr in dezelfde doodsche akeligheid, blootgesteld aan allerlei ongevallen, ongestalten, ongeneugten, ongemakken, ongelukken enz. Men weet bijkans te voren, dat de eene week even naar zal wezen als de andere; de volgende maand zoo vervelend als de voorgaande. Men ziet menigen boerenkinkel om zich, vergenoegd en tevreden, en verbijt zich, dat zulk een plomp mensch zoo tevreden en zoo blijgeestig kan wezen, en dat wel op zoo een akelig dorp; ja, dikwijls komt de zondige wensch op: ach, ware ik ook maar een boerenkinkel! dan zou ik vreugd kunnen vinden in nietigheden, welke nu het hart ledig, en het verstand onbevredigd laten; dan zou ook ik vrolijk hier en daar een roosje plukken, en daarmeê mijn rok versieren, of hoed opschikken; hetgeen ik nu niet de moeite waard reken, daar ik de overtuiging ronddraag, dat het roosje schielijk verwelken zal, maar niet zoo schielijk de doornen. En zoo weet ik, arme! niets beters te doen, om de vijftig nare weken door te komen, dan te geeuwen en te gapen, des zomers te zwemmen of te wandelen, en 's winters in het vuur te kijken en te poken, tot dat ik in slaap val. En nu zit ik weder uit wanhoop een roman te schrijven (het is goed, dat ik er aan denk, ik had het waarachtig vergeten), en verkeer reeds
<pb n="275"/>
onder het schrijven in de grootste ongerustheid, dat de duivel met zijn langen staart in den een' of anderen recensent zal kruipen, om mij te straffen, dat ik in mijn opstel zoo dikwijls oneerbiedig van hem gesproken heb; of dat de duivel zonder staart geen notitie van mij zal nemen, maar zich vergenoegen zal met een verachtelijk stilzwijgen; ik ben zelfs bevreesd, dat ik door den duivel geprezen zal worden, en in de verzoeking gebragt van nog een tweede en derde deel uit te geven. In alle gevallen dus heb ik mij naar den duivel geholpen, door deze olla potrida te koken. En nu ik eenmaal begonnen heb, moet ik noodwendig voortgaan, zonder mij te kunnen retireren; hetgeen reeds een bewijs is, dat ik in des duivels banden ben. Dit niet alleen, maar van mijn roman heb ik reeds zoo veel afgeschreven, dat ik ook weldra in de banden zal vallen van een boekverkooper; en zoo ga ik van lewaad tot erger, en wordt het middel, dat ik uitgedacht had tegen mijne wanhoop, eene reden te meer om wanhopig te wezen. Naauwelijks zal dit deel de pers hebben verlaten, en verspreid wezen door ons ellendig dorp, of ik verkeer reeds in gevaar, dat een iegelijk mij met den vinger nawijze, en welligt nasmijte met vuiligheden van de vuilste soort; dat zelfs onze boerenkinkels hunne lange ooren schudden, en mij uit eene eunjerheid een' welgemeenden schop geven, of den plompen voet op mijn hals zetten, dewijl ik niet voor hen uit den weg ben gegaan, en hun vrij duidelijk toegeroepen heb, dat zij in mijne oogen boerenkinkels waren, hetgeen ik hoo-<pb n="276"/>ren konde aan hun kwakkend en rikkekikkend geluid. En wanneer ik het ongeluk heb, van geen drukker te vinden, wanneer deze, die dagelijks zijne flesch drinkt uit den schedel van arme schrijvers, met een half dozijn scheldwoorden mij toebijte, dat hij zijne daalders tot iets beters besteden kan, en er liever krimpkabbeljaauw of pieterman voor koopt; gene met een zeer beleefde buiging mij in het oor fluistere: ik zou er mijne reputatie door verspelen; dan moet natuurlijk het werk gedrukt worden voor rekening des schrijvers; en zal ik moeten betalen, wanneer een ander niet heeft willen lezen! Zoo zie ik mij aan alle kanten van onoverklimbare rotsen omgeven, en moet ik door engten trekken, waar naauwelijks een flaauwe lichtstraal den gevaarlijken weg beschijnt. Ik zie vruchten hangen, die niet voor mij groeijen, die niet ik kan plukken, of asch zullen worden in mijn verschroeiden mond, indien het mij al gelukken moge, ze eindelijk te bemagtigen. Overal zie ik diepe groeven, waarin ik noodwendig moet nederstorten, zoo mij geen heilige bij den kraag pakt. Van alle zijden verwacht ik wilde dieren, die mij zullen aangrimmen en de tanden laten zien, of erger nog, laten voelen. De weg wordt met iederen dag gevaarlijker; de duisternis van uur tot uur grooter; de wandelaar bij elken voetstap meer vermoeid en duizelig. En als ik dan nog indenk, dat ik dezen langen togt ondernomen heb, om de wereld te overtuigen, dat ik gek ben; en welligt ook hierin tegenspraak zal moeten hooren (van een nog
<pb n="277"/>
grooteren gek); misschien ook het bespottelijk verwijt, dat ik integendeel de wereld heb willen overtuigen, dat zij gek is; wanneer ik bij dat alles ook denk aan mijn mager ligchaam, en aan mijn geldkist, die zoo een fraaije echo heeft; dan schrijf ik met de levendigste overtuiging, en met het volste vertrouwen, als de voornaamste stelling van mijne philosophie, waarop het gansche gebouw steunt, en van waar alles uitgaat: dat onze aarde des duivels kippehok is, en de mensch zijn kuiken.</p>
<p>&nbsp;</p>
<p>P.S. Toen ik dit hoofdstuk, het beste van mijn werk, naar de drukkerij had gezonden, werd ik verrast met een brief vol spelfouten van den corrector, die, zoo hij zeide, zich gek gezocht had, om het verband te vinden tusschen het vorige hoofdstuk en dit. Ik antwoordde met de meeste vriendelijkheid, dat ik hem van harte beterschap wenschte; maar hem ried, alleen te zoeken naar hetgeen, dat gevonden kan worden.</p>
<p>Ik weet wel, lezer! dat ik een ijsselijke fout begaan heb; maar ik heb eene verontschuldiging, die ten minste den gierigaard ontwapenen kan: men zal voor dit hoofdstuk geen penning betalen. Ga nu, waarde lezer, en vertel uwen vrienden en buren, dat hij, die den Willem van Bergen koopt, een scheerlap op den koop toe krijgt. Het zou niet de eerste maal wezen, dat wijsgeerige bladzijden daartoe gebruikt werden.</p>
<p>Daarenboven, ik tart u, o veelweters, met uw ijzersterk geheugen, om een goed boek te schrijven -
<pb n="278"/>
met zulke hersens als ik heb; want met eens anders hersens schrijf ik niet. Mijne eerzucht bepaalt zich tot hiertoe en niet verder: een gek boek te laten lezen door wijze mannen, die met beide ooren luisteren, als hunne wijsheid geprezen wordt door gekken. Die goed wil schrijven en naar de regels, moet weinig eten, en matig drinken; die mag zich niet abonneren in den schouwburg, of lid zijn van een muzijkgezelschap; die kan niet dansen en niet vrijen; maar moet zich inmetselen in een vermaledijde studeercel; en als hij van muzijk houdt, mag hij luisteren naar het snerpen van zijn studeerlamp. Sakkerdeboeren! ik schrijf liever vrolijk en luchtig, hetgeen oolijk<note n="(1)" place="foot">Beuzelachtig; ontbloot van innerlijke waarde.</note> is, maar kluchtig. Doch wanneer mijne gekheid iezers vindt, en uwe wijsheid posteriorum partium wordt, volg ik liever mijne gekheid, dan uwe wijsheid, mijnheer!</p>
</div>
<div type="chapter">
<head rend="h3">Dertiende hoofdstuk.</head>
<p><hi rend="b">I</hi>n dit hoofdstuk zal ik op mijn gemak verhalen, wat er intusschen met Boudewijn gebeurd was.
<pb n="279"/>
Toen deze voor Willems kamerdeur stond, was hij in de stellige verwachting, dat Maria er achter zou wezen; doch toen Hermstad de deur geopend had, kreeg hij, in minder dan een oogenblik, de volkomenste zekerheid, dat dáár geen roman werd gelezen. En toch zeide hij bij het binnentreden: het verwondert mij, oom, dat ik uwe dochter niet zie, en zoo ik geweten hadde, dat gij u hier genesteld hadt, dan zou ik mij het genoegen hebben gegeven van weg te blijven; want u beider gezelschap is voor mij geene behoefte. - Gij kunt immers vertrekken, antwoordde Hermstad met zijne gewone bedaardheid: doch Willem sloeg groote oogen op, en nam den jongeling van het hoofd tot de voeten in oogenschouw, alsof hij zich zelven afvroeg: met welk regt kan deze zoo ongemanierd spreken?</p>
<p>Intusschen was Boudewijn reeds midden in de kamer gekomen, en vervolgde zijne onbetamelijke rede, zonder acht te geven op Hermstads woorden: het is jammer, dat gij ook den kwakzalver niet bij u hebt, tres faciunt collegium, eene vergadering moet immers uit drie menschen bestaan. - Wien bedoelt gij? vroeg zijn oom, met de grootste verwondering. - Ik bedoel uwen boezemvriend, den waardigen marktschreeuwer, den geleerden Aesculaap, dien gij van dezen nacht hebt gehuurd, om uwe vrouw te mishandelen. Hij spreekt immers niet van onzen geneesheer? vraagde Willem; anders zoude ik u raden, verstaat gij! liever uwe scheldnamen aan een' ander te geven, en het minst van
<pb n="280"/>
allen aan hem, wien ik dankbaarheid verschuldigd ben. - Van uwen raad, antwoordde Boudewijn, zal ik alleen dan gebruik maken, wanneer ik het goedvind, en neem nu de vrijheid van u te herinneren, dat ik met mijn oom in gesprek ben, en geenszins met u. - Ik wenschte wel te weten, zeî Willem, wat u het regt geeft, op zulk een' hoogen toon tot uwen oom te spreken; en als ik in zijne plaats ware geweest, dan zoudt gij reeds lang uit de kamer gezet zijn. - Boudewijn nam de houding aan, alsof hij zich niet verwaardigde, dezen uitval te beantwoorden; want zijne laf hartigheid riep hem met allen ernst toe: ik moet met dezen mijnheer een weinig voorzigtig wezen. - Hermstad zeide tot Willem: hij is de zoon van mijn broeder van Beveren, wien ik hartelijk liefheb wegens zijn regtschapen hart. - Om zijn verstand zult gij hem niet beminnen, hernam Boudewijn met zijnen eigenaardigen grimlach, die hem veel deed gelijken naar een' lagchende hijena (indien er zulk een beest op aarde gevonden worde). Gij moet niet zoo oneerbiedig van uwen vader spreken! riep Willem met een forsche stem. - Bedaard, Willem, zeide Hermstad, de jongen is niet waard, dat ge u zoo driftig maakt. Boudewijns verwaandheid kon onmogelijk die lage waardering onbeantwoord laten. Het is in allen geval beter, vertrouw ik, over zijn vader vrijmoedig te oordeelen, dan zijne vrouw van de trappen te slepen, en op zulk een beestachtige wijze te mishandelen, als niet de wreedste meester zijne slavin behandelt. Maar naauwelijks
<pb n="281"/>
had hij deze stoute taal gesproken, of hij zelve verschrikte daarvan grootelijks, en hij zou zeker zijne woorden terug genomen hebben, indien dit niet boven zijne magt geweest ware. - Hermstad bleef hem het antwoord schuldig; want hij achtte het beneden zich, zoo eene ongerijmde beschuldiging te beantwoorden: maar Willem kon, meer en meer verbitterd, zijne drift niet inhouden; ik weet niet, beet hij hem toe, of gij een krankzinnige zijt dan beschonkene, maar een ingebeelde gek zijt gij zeker; en ik zeg u met ronde woorden; gij bevalt mij niet. Dan is het gelukkig, hernam Boudewijn, niet weinig tevreden, dat hij er zoo genadig was afgekomen, dan is het gelukkig, dat wij elkander niet van noode hebben. - Hermstad nam vervolgens het woord op: gij hebt nu gezien; dat Maria niet hier te spreken is. - Dat is, met andere woorden gezegd, viel Boudewijn in, gij kunt weggaan. - Om u de regte waarheid te zeggen, antwoordde zijn oom, ik wenschte wel, dat gij ons verliet; ik heb daarvoor mijne redenen. Dan verkies ik te blijven, hernam de eigenzinnige jongeling. Indien ge u niet oogenblikkelijk wegpakt, en terwijl Willem dit zeide, rees hij ijlings van zijnen stoel op, indien gij u niet voortmaakt, zal ik u bij een arm nemen, en op eene niet vriendelijke wijze uit de kamer zetten; zoo een onverdragelijke zot als gij zijt, is ook voor ons geen behoefte! - Dat was mijne bedoeling niet, zeî Hermstad tot Willem; gij vat weêr te schielijk vuur; ik, herhaal het u, de jongen is niet waard, dat gij om hem uwe bedaarheid laat
<pb n="282"/>
varen, en misschien iets doet, waarover gij later berouw zoudt hebben. - Dat geloof ik zelve, antwoordde Willem, want de magere modezot is voor Willem van Bergen geen waardig kampvechter. Ik dacht, zeide Boudewijn, die nu vol vertrouwen was, dat Hermstad hem tegen alle geweld zou beschermen, ik dacht, dat een welgemanierd man te veel prijs stelde op zijn fatsoen, om in eens anders woning als het straatgespuis te vechten; en ik verbeeldde mij, dat een verstandig mensch zich op eene edeler wijze verdedigen kan, dan met zijne vuisten. - Hierin kunt gij gelijk hebben, antwoordde Hermstad met eene bedaarde, zachte stem, die zeer afstak bij Willems forschen uitroep: denkt gij, dat ik zoo laag zal wezen om mij bij u te verdedigen, alsof ik in u mijn regter zag; zoo diep is Willem nog niet gezonken; ongelukkig is hij - Zwijg Willem, verzocht Hermstad met den meesten nadruk. - Mijne ouders heb ik verloren. - Daar staat uw vader, zeî Boudewijn op een toon, die duidelijk te kennen gaf, dat hij had willen schimpen op Hermstads genegenheid voor Willem, welke in zijne oogen meer dan ongerijmd was. - Ja, riep Hermstad uit den grond zijns harten, het verlies zijner ouders zal ik hem vergoeden, en voor den jongeling zorgen, als een vader voor zijn zoon. Gij zijt de eenige op aarde, voegde er Willem bij, die in mijn lot waarlijk belang stelt; ik ben anders een verlatene, en meer dan een wees. - Uwe vrouw, zeî Boudewijn met een valschen grimlach, zal buiten twijfel voor hem eene liefderijke, zor-<pb n="283"/>gende moeder wezen, zij bemint hem zoo teeder, en is zoo overtuigd van zijn vromen, heiligen wandel, dat zij met u wedijveren zal, om hem het leven hier aangenaam te maken; daarenboven heb ik nog hooren spreken van eene lieve, poezelige boezemvriendin, die den verlatene koesteren zal en troetelen - Ik begrijp u niet, viel Willem in; spreek duidelijk! indien gij niet te laaghartig zijt, om uwe meening openlijk uit te kaatsen. - Ik ben u, was het antwoord, geene rekenschap schuldig van mijne woorden, zoo min als gij van uwe daden ze schuldig zijt aan mij; en, voegde hij er bij, terwijl hij uit voorzigtigheid eene beweging naar achteren maakte, om Hermstad meer nabij te komen, op wiens krachtdadige tusschenkomst hij steeds vertrouwde; wanneer gij mijne meening niet wilt begrijpen, zie ik de noodzakelijkheid niet in, om dezelve onder duidelijke woorden te brengen. En toch zult gij zeggen, riep Willem met de meeste verbittering, wat uwe bedoeling geweest is, toen gij die vergiftige woorden zeidet; indien dezelve die beteekenis hebben, welke ik daaraan hecht, dan zult gij weten, dat ge met Willem van Bergen te doen hebt gehad. - Bedaard, Willem! verzocht nogmaals Hermstad; en gij Boudewijn! moet nu vertrekken; het is meer dan tijd, geloof ik. - Gij zult geen voetstap verzetten, dreigde Willem in de hevigste drift, eer gij mijne vraag hebt beantwoord. - Ik verzoek u, zeide Hermstad met den meesten ernst, dat gij aan den jongeling geen geweld pleegt; en gij Boudewijn! moet aanstonds ver-<pb n="284"/>trekken, dat beveel ik. - Wie is die lieve? schreeuwde Willem met klimmende woede, terwijl hij met zijne forsche hand geweldig op de tafel sloeg, zoodat Boudewijn zich van schrik aan Hermstad als ware het vastklemde, zonder een voet te durven verzetten, of een lid te verroeren. Wie is die lieve! donderde Willem voor de tweede maal. Ik heb immers geen kwaad van haar gezegd, begon reeds Boudewijn te wankelen. Van wie hebt gij gesproken, drong Willem aan, terwijl Hermstad den bevende jongeling naar de kamerdeur voortduwde, om hem aan Willems woede te onttrekken. Doch tusschen de deur en den vlugteling stond eensklaps de sterk gespierde Willem met opgeheven vuist, stampvoetende van gramschap, en voor Hermstads bidden en smeeken geheel en al doof. - Gij hebt een ongelukkig meisje beleedigd (zeide hij), dat zich niet meer verdedigen kan; want uwe venijnige woorden zal ik verklaren, nademaal gij daartoe te laf zijt - neen! riep hij intusschen Hermstad toe, die met den meesten ijver tusschen beide wilde komen, ik laat den lasteraar niet los; dit is een zaak die mij aangaat! - dat meisje kan zich niet meer verdedigen; en dit alleen zou uwe lastertong in bedwang gehouden hebben, indien gij niet zoo een laag hart hadt, en verachtelijk mensch waart. Zoo ge mij hadt beleedigd, zou ik met verachting uw onwaardig schimpen betaald hebben; maar die de eer van een meisje, als Betsie was, in mijne tegenwoordigheid durft aanranden, zal niet straffeloos zijn leugenmond hebben gebruikt! En dat ik
<pb n="285"/>
u de gansche kracht van mijne vuisten niet voelen laat, dat zijt gij alleen verschuldigd aan uwe nietigheid; omdat uwe lage ziel zoo een zwak ligchaam gekregen heeft; want zoo gij een man waart met mannekrachten, zoudt ge mij vernielen, of ik u. En nu vraag ik, of ge ook aan mij zult zeggen: ik verkies niet van de kamer te gaan, zoo als, gij lafaard! aan uw oom hebt durven zeggen, wiens goedheid gij kendet. - Ik zal vrijwillig gaan, beloofde Boudewijn in de grootste ontsteltenis. - Dat zult gij niet, riep Willem, want gij zult er uitgezet worden als een schoelje, opdat u de lust vergaan moge, van in deze kamer weêr een enkelen voet te zetten: en hoe ook Hermstad smeekte, en Boudewijn vleide, de ontembare Willem rukte ijlings de deur open, en de lieve Boudewijn werd letterlijk van den grond opgenomen, en de kamer uit gesmeten, ik durf zeggen, op eene niet zachte wijze. Zijn geschreeuw was ook niet gering, of liever zijn gegil; gij zijt te driftig geweest, riep Hermstad, bijkans zoo verschrikt, als de jongeling zelve, en hij wilde met den meesten spoed Boudewijn volgen; doch naauwelijks had hij een voetstap buiten de kamer gezet, of hij zag, dat zijne geduchte huisvrouw met eene ongeloofelijke snelheid kwam aanstormen, zoo dat er geen oogenblik te verliezen was, wilde hij niet zijnen Willem, en ook zich zelven aan een nieuwen, doch veel gevaarlijker aanval blootstellen. Hij smeet dus met alle mogelijke haast de kamerdeur toe, maar vergat niet dezelve zorgvuldig te sluiten, en terwijl hij nog
<pb n="286"/>
den sleutel omdraaide, hoorde hij reeds het krijgsgeschreeuw van zijne verbitterde gade. Hij had ook naauwelijks de kamer afgesloten, of zij stond reeds voor de deur, buiten zich zelve van kwaadaardigheid, dat zij te laat was gekomen. - Boudewijn! riep zij, de deur moet en zal geopend worden; je veux; al vloog zij ook in duizend splinters. Maar Boudewijn had zijne tante laten voorbijrunnen; en in plaats van met verdubbelde kracht een tweeden aanval te beproeven, was hij pijlsnel naar de voorkamer gevlugt, waar hij van schrik stond te beven, en van verwoedheid te blazen. De lafaard! schreeuwde mevr. Hermstad, terwijl zij een vervaarlijken slag op de deur gaf, moest dan zijne hielen laten zien, en was ik niet in aantogt om hem bij te springen! doet open! zeg ik u - en zij beukte bij voortduring op de kamerdeur met meer dan vrouwekracht - lafhartigen zijt ge, die den moed niet hebt, met u beiden ééne vrouw af te wachten - en zij begon nu met zoo veel geweld op de deur te trommelen, terwijl zij dan Boudewijn verwenschte, dan weêr haar man, en vooral den duivelschen Willem; zij begon, zeide ik (of liever schreef ik) met handen en voeten en knien zoo geweldig de deur te bestormen, dat Hermstad in de grootste vrees verkeerde, dat de anders stevige, en tamelijk dikke plank onder de herhaalde slagen bezwijken zoude. Wat heeft dit rumoer toch te beduiden? vraagde Willem, terwijl hij van zijne zitplaats oprees, met oogmerk om onverwijld de kamer te ontsluiten. - Volstrekt niets, antwoordde Hermstad, en nam met een klop-<pb n="287"/>pend hart de houding aan van een onverschrokken man; blijf maar stil zitten, Willem, het is zeker Boudewijn. - Ik wist niet, zeî Willem, dat die stijve jongen nog zoo veel kracht bezat. De Hemel gave, dacht Hermstad, dat Boudewijn het ware! en hij ging voort met den schijn aan te nemen, alsof er niet de minste reden tot ongerustheid bestond. - Ik zal vóór de deur blijven staan, schreeuwde mevrouw Hermstad, toen zij eindelijk den storm gestaakt had; ik zal hier blijven staan, tot dat gij van zelve uwe kamer opent; want gij zult en gij moet de deur openen, wilt ge u ten minste niet uithongeren; van armoê zult ge mij binnen laten. - Ach, beste, lieve moeder! begon Maria, wier woorden te voren niet gehoord hadden kunnen worden wegens het geweldig gedruisch, dat den aanval vergezelde. - Gij zijt een satanskind, schreeuwde mevrouw Hermstad in hare blinde woede, want alleen uw valsch verraad is de oorzaak, dat ik te laat ben gekomen, en nu uitgejouwd word door mijne vijanden; maar ik zal het u betaald zetten; gij zult oogenblikkelijk den knecht roepen. Maria smoorde hare woorden op de tong, en ging in de diepste droefheid des harten naar beneden, en ook in de grootste onzekerheid, wat zij doen moest: het bevel van hare moeder gehoorzamen, of voor haren vader zorgen, die, zoo als zij zag, in den hoogsten nood zat; want zij hield zich overtuigd, dat de bedoeling van hare moeder niet anders wezen konde, dan met den bijstand des knechts de deur gewelddadig open te breken.
<pb n="288"/>
Intusschen had ook Willem de zekerheid bekomen, dat niet Boudewijn zijne kamer bestormde, maar een nieuwe vijand, die zeker was komen opdagen, om des jongelings nederlaag te wreken. - Nu het geraas ophoudt, zeide hij aan Hermstad, terwijl hij eenige schreden naar de kamerdeur maakte, hoor ik duidelijk eene vrouwestem; het is welligt de moeder van Boudewijn. De hemel gave, zuchtte Hermstad in zich zelven, dat het mijne zuster ware, dan zou het gevaar niet zoo groot wezen! Wij zullen de deur maar openen, vervolgde Willem; doch met den meesten ernst verzocht hem Hermstad, zulk een stout bedrijf niet te beginnen; evenwel hij bewimpelde de zaak door te zeggen: het is slechts eene vrouw, Willem, wier magtelooze woede zich ontlast in ijdel getier; ik acht het onnoodig, haar eene proeve te geven, dat twee mannen niet bevreesd zijn voor ééne vrouw.</p>
<p>Ik noem het, goede Lezer! prijzenswaardig in onze Maria, dat zij den moed had, van ongehoorzaam te wezen aan het bevel harer onverbiddelijke moeder. Wat ook de gevolgen mogen zijn, zeide zij in zich zelve, ik wil vader niet in nog grootere ongelegenheid brengen; indien ik hem helpen konde, o! hoe gaarne zou ik met eigen gevaar het willen doen, maar dit is iets, hetgeen mijne krachten te boven gaat; evenwel van hem afvallen, zal ik niet, daarvoor heeft hij altoos mij te liefderijk behandeld, mij te hartelijk bemind. Dat ik ongehoorzaam geweest ben, zal ik zeker weêr met tranen moeten boeten, maar mijn vader is mij het dier-<pb n="289"/>baarste op aarde, dien ik oneindig meer bemin dan mij zelve, en zijnenthalve wil ik gaarne straf lijden, ja zelfs de gestrengheid mijner moeder tarten, hoe zeer ik die ook vreeze. - Dat ik zoo een goddeloos kind heb, zeî mevr. Hermstad meer en meer ongeduldig, noem ik een ongeluk, noem ik een verdriet op aarde; de schijnheiligheid is op haar gelaat te lezen, zij loopt met het verraad hand in hand; want onder de lafste vleijerijen, en het walgelijke <hi rend="i">goede, lieve, beste moeder</hi>, waarmede zij haar snood gehuichel omwikkelt, ten einde die moeder in slaap te wiegen, bedriegt zij meer dan mijne grootste vijanden; de slang weet al de plannen en booze oogmerken van mijn man, en wil ze mij niet zeggen; en nu is zij alleen de oorzaak van mijn ongeluk; ik beveel haar den knecht te roepen, en zij verstout zich - maar ik zal zelve naar de keuken gaan; ontsnappen zullen de lafmoedigen niet. En in hare onbegrensde verbolgenheid gaf zij nogmaals zulk een vreesselijken stoot tegen de deur, dat de heele kamer er van dreunde en schudde, en Hermstad bijkans stond te beven als de deur zelve. Willem daarentegen hoorde met de grootste onverschilligheid het aanhoudend geschok en geschop, en zat weder op zijne eerste zitplaats, in denzelfden staat van gevoelloosheid, waarin hij geweest was voor de komst van Hermstad; hetzij dat de gedachte van de ongelukkige Betsie des jongelings geest op nieuw had neêrgedrukt, en hart beklemd, of dat hij den aanval en het misbaar eener vrouw niet meer waard keurde dan een' medelijdende grim-<pb n="290"/>lach. Hij wist niet, welk een vrouw Mevrouw Hermstad was, anders zou de vreesselijke ontmoeting (het toppunt van alle mijne wenschen) tusschen deze twee geweldigen reeds in deze ure hebben plaats gehad. Maar in het verschiet blijven toch de zwangere wolken aan den graauwen hemel hangen, uit welke het ontzettend, doch heerlijk onweder eindelijk zal losbersten; en de zwakke donderslagen, de flaauwe vuurlichten, die van tijd tot tijd kletteren en flikkeren, zijn reeds de zekere voorboden, dat hetzelve ons nabij komt; en ik voorspel u: de lucht zal weldra één vuur zijn. Die voor den donder bevreesd is, moet vóór den donder naar huis gaan, zeide een dominé; maar die het grootsche schouwspel genieten wil, ga met mij voorwaarts, en, ik bid u, dadelijk, want er is geen tijd te verliezen. Wij hebben in overvloed tijd gehad, doch, omdat wij met elkander vriendschappelijk omgingen, en broederlijk hand in hand wandelden, hebben wij badinerende en culbuterende onzen tijd roekeloos verspild, en, ik zeg het met tranen in de oogen, te weinig wegs afgelegd; daarom moeten wij nu zonder de minste croupade en turlupinade voortijlen, voortsnellen zonder ravauderies, niaiseries en migauderies, voortrunnen zonder gambades of harlequinades; en gij blijft staan, o kwinkerd met uw fraaije oogen! alsof ge reeds nu van den bliksem getroffen waart. Ik roep u andermaal toe, maar nu met een schorre stem: wij hebben naauwelijks tijd om adem te halen, wij moeten voortdraven in laarzen van zeven mijlen;
<pb n="291"/>
want dit is reeds de 291 bladzijde, en <hi rend="i">mijn handschrift</hi> zal niet meer dan driehonderd pagina's beslaan. Ik ken de menschen (mijne buren beter dan mij zelven), en daarom weet ik reeds nu, dat niemand het boek koopen zal, wanneer de prijs één zeeuwschen rijksdaalder te boven gaat. Zij gebruiken hier liever hun geld voor de belastingen; en dat er nog mogt overgebleven wezen, steken zij in hun vestzakje, en gaan uit, om naar strijk- en blaasinstrumenten te luisteren, of een loterijbriefje te koopen van het Gouvernement. Maar zoo zij dan (door vriendelijke tusschenkomst des duivels, en van een paar loterij-joden) den grooten boerenbedrieger t' huis krijgen, geven zij een handvol klein geld aan de armen, en koopen zich weêr arm aan papieren, die nog getierceerd moeten worden, en zeker ook zullen worden. Want niettegenstaande ik een miserabele profeet ben, voorspel ik u, dat die bange nacht komen zal, eer gij, o stumpers, over de vraag gedacht zult hebben, of de zon reeds is ondergegaan? Trouwens gelijk de Staat schulden maakt om zijn fatsoen te houden, moet hij ook bankroet gaan om zijn fatsoen te houden, en tot welzijn des lieven vaderlands van tijd tot tijd den schelm spelen. Zoo neemt het schip ballast in, opdat het regt door zee kunne gaan, maar als die ballast hinderlijk wordt en bezwarend, wordt hij op bevel des kapiteins over boord geworpen, om voor eeuwig te verzinken in de bodemlooze zee. Mij dunkt, ik zie reeds den tijd komen, dat er in ons vaderland coteletten gegeten worden, gebraden in certificaten
<pb n="292"/>
van werkelijke schuld (onverschillig, of zij 2½ of 5 pCt. beloven), en allen daarin overeenstemmen, dat de coteletten beter zijn dan het vette papier. En toch verruilen de ligtgeloovigen tonnen gouds voor zulke coteletten-papieren, maar zij zonderen met moeite één driegulden af, om zoo een curieus boek te koopen, als dit is. Gelukkig is het voor ons arme schrijvers, dat er in de zeven Provincien en Drenthe (om van Noord-Braband, Limburg en Staats-Vlaanderen niet te spreken, met de dorpen Ossenisse, Ossendrecht, Osch) een half duizend fatsoenlijke leesgezelschappen is, die met de grootste menschenliefde voor spiksplinternieuwe boekdeelen besnoeide rijksdaalders geven, en meer nog, geloof ik, zoo het een pronkstuk is uit een Neurenbergerwinkel, of Fransche galanterie-kraam, en ook van eene vermaarde inlandsche steenhouwerij. Maar mijne bonte bedelaarsdekens durf ik op geen hooger prijs stellen dan acht pietjes, ofschoon mijn armoedige fabriek niet door stoom gedreven wordt. En daarom heb ik het oirbaar geacht, oogenblikkelijk mijne pen in den aschbak te smijten, zoodra de driehonderdste pagina afgeschreven is, en dezelve te laten vasten tot dat mijne goede Lezers de vraag hebben beantwoord: of driehonderd bladzijden van mij acht pietjes waard zijn van hen? Het is de laagste prijs waarvoor ik mijn fabricaat geef; en zoo de gierigheid der menschen tegenwoordig zoo groot mogt wezen, dat zij een enkel pietje minder durven bieden, of een twintigtal bladzijden meer eischen, dan verkoop ik dadelijk mijn glazen inktpot (mijn
<pb n="293"/>
zilveren staat in den lommerd), en ga liever in plaats van romans pruiken maken. Want het geeft, o schande! in Nederland meer gewin voor kale hoofden te werken dan voor leêge. De groote vraag zal weldra beantwoord worden, en het vonnis geveld over niet minder dan zeven onschuldige menschen, zonder zelfs mij, hunnen vader mede te rekenen. Ook over uw lot, mijne dierbare Maria! zal uitspraak gedaan worden; ook over u, mijnheer en mevrouw van Beveren! Willem van Bergen heeft ter naauwer nood in <hi rend="i">Leyden</hi> zijne voeten gezet, en zal hij reeds nu in het niet verzinken, zonder zelfs nog ingeschreven te wezen als kweekeling der Leydsche Hoogeschool. Mevrouw Hermstad heeft nog zoo een geduchten oorlog te voeren, en Hermstad nog zoo dikwijls te worstelen; en zult gij hun leven uitblazen, alsof het uwe nachtkaars was. Zoudt gij, mijn Boudewijn! niet veel minder dan een pak slaâg gekregen hebben in uwe laatste ure. Neen, Lezers! zoo wreed en onmenschelijk kunt gij niet wezen; maar zoo er één vonk van menschelijk gevoel in uwen boezem smeule, zult gij bereidwillig uwen rijksdaalder ten offer brengen, en daardoor het leven redden van zoo vele nuttige menschen. Beoordeelt den schrijver zoo scherp als gij wilt, mits gij zijn boek koopet, en (omdat gij een fatsoenlijk man zijt, voeg ik er dit bij) betalet; maar ik bid u schielijk, want de grootste verguizing, die gij een' auteur kunt aandoen, onverschillig of hij uit broodsgebrek schrijve of uit eerzucht; hetgeen, de hemel zij dank, niet mijne drijfveren zijn, die alleen schrijf
<pb n="294"/>
om de verveling te verjagen, en om geene andere reden hoegenaamd; de grootste straf, zeide ik, waarvoor een schrijver op aarde vatbaar is, bestaat hierin, dat zijn papieren kind maanden lang voor des boekverkoopers glazen moet prijken, opdat de een of ander luibak het uit genade beware voor den komenijswinkel. Ik ten minste hang liever in effigie aan de galg, of zit liever in persoon voor het purgatorium. Het kost vrij wat meer moeite, waarde dames, een papieren kind te maken, dan een wittebroodskind, zal ik maar zeggen, om delicaat te schrijven. Dit laatste argument zal zekerlijk uw medelijden in een hoogen graad opwekken, en ik zie het reeds aan uwen vriendelijken grimlach, dat ik over uwe hardnekkigheid eindelijk gezegevierd heb. Ik geef u van mijnen kant deze stellige belofte: indien ik ooit een ossenhaasje ete, of Champanje drinke van uw geld, dan zal de arme duivel aan u denken, beste Lezers! daarop kunt gij staat maken.</p>
<p>En gij, heeren Recensenten! op wier vriendschap ik den meesten prijs stel - maar ik wil eerst eens zien, hoe ge mij behandelt, opdat ik wete, in welken toon ik u moet aanspreken, uit B mol of C dur. Uwe stem heeft in de zeven Provincien, en ook in Drenthe, onbegrijpelijk veel klem; en wanneer gij lieden en corps een boek hebt afgekeurd, dan is het aanstonds een uitgemaakte zaak, dat uwe recensie beter is dan het boek, en daaraan twijfelt ook niemand, het minst van allen ik, uw onderdanige dienaar. Zoo gij daarentegen een werk hebt
<pb n="295"/>
goedgekeurd, dan is het dadelijk eene bewezene waarheid, dat dit werk bijna zoo voortreffelijk is als de recensie zelve, en daaraan twijfelt ook niemand, het minst van allen ik, uw onderdanige dienaar en toegenegen vriend. Want ik heb u van noode, en smeer u dus rijkelijk honig om den mond, opdat er zoete taal uit kome en suikerachtige woordjes; en ik zou buiten twijfel een lofzang over u aanheffen van twintig bladzijden, wanneer het niet beleedigend ware, van u, Mijneheeren! het laatst te spreken; a Jove principium, niet waar? Ik zal dus liever de volgende pagina's voor anderen bewaren; en u, mijne vrienden! vertrouwelijk mededeelen voor wie: mevrouw Hermstad, meende ik, en hare keukenmeid.</p>
<p>Wij zullen oogenblikkelijk de mevrouw nawandelen, opdat wij niet te laat komen; want, ik zeg het voor de derde maal, wij hebben zelfs geen regel te verliezen. Hermstad zit nog altijd in zijne gevangenis; Willem is nog geheel onkundig, dat er boven zijn hoofd zulk een vreesselijk onweder dreigt los te breken; mijnheer van Beveren heeft nog niet ontbeten, ofschoon het reeds negen minuten over half een is; Maria laat wederom de lip hangen, alsof zij op het punt is van gelanterniseerd te worden; Boudewijn staat nog altijd in de voorkamer te blazen; mevrouw Hermstad loopt als een bezetene den trap af, en dat wel in haar nachtjak; in de keuken danst Teeuwis de knecht met Lenemie de werkmeid, en de keukenprinses houdt haar buik vast van het lagchen. Overal zie
<pb n="296"/>
ik een chaos van verwarring; mijn opstel is op dit oogenblik volkomen gelijk aan een pasgeboren beer, die nog gelikt moet worden door de moeder. Wij zijn bijna aan de 300<hi rend="sup">ste</hi> bladzijde, en sedert de opening des tooneels zijn naauwelijks 20 uren verloopen; de roman beslaat een tijdperk van zes jaren: rekent nu eens uit, bid ik u, (maar vergeet den schrikkeldag niet) hoe veel deelen het werk beslaan zoude, zoo wij met denzelfden slakkegang bleven voortgaan; gij zult er van ijzen, wanneer ik u zegge, dat gij dan 2629 boekdeelen t'huis zoudt krijgen, benevens eene rekening van ƒ6835,40; en gij zijt gramstorig, omdat ik u bid en smeek, voorwaarts te gaan met reuzenschreden, en niet altijd te blijven staan op dezelfde plaats. Is het nu de tijd om van effecten te spreken en coteletten, van recensenten en ballast; terwijl ik zoo razend nieuwsgierig ben, ja brand van verlangen om te weten, met welk oogmerk mevrouw Hermstad zoo driftig naar beneden liep; of zij de deur met de bijl wilde openhouwen, of met den hamer inslaan; of zij den knecht nog dansende, Maria nog weenende, de meid nog lagchende, en Boudewijn nog stampvoetende vond. Dit moeten wij onderzoeken, en niet babbelen over den donder en de belastingen!</p>
<p>De voornaamste dezer zes à zeven vragen is buiten twijfel, of zij den knecht nog dansende vond: want hij was het, die haar in beweging gebragt had, en niet alleen zijne mevrouw, maar ook de werkmeid. Ik wenschte wel dat mij deze hoogst gewigtige vraag niet gedaan ware; want niettegen-<pb n="297"/>staande ik een aartsvijand ben van alle langdradigheid, zal het antwoord naar mijne gedachten zes bladzijden beslaan. Ik had reeds lang moeten spreken over de keuken van Hermstad, doch om mij der kortheid te bevlijtigen, en alle noodelooze gerektheid te vermijden, heb ik eene welligt onvergeeflijke fout begaan. Met beide handen grijp ik dan deze gelegenheid om dit laakbaar verzuim te herstellen; en zoo ooit een schrijver de pen van Tacitus noodig hebbe gehad, is die voor mij op dit gewigtig oogenblik eene dringende behoefte.</p>
<p>Derhalve wanneer iemand in de keuken van Hermstad kwam, zag hij dadelijk, dat het de keuken was van een fatsoenlijk man. De wanden waren rijkelijk met koper- en blikwerk behangen; de kassen met potten, pannen en schotels voorzien; het ontbrak er niet aan vergiettesten; men had er vaatdoeken in menigte; zelfs was het kleine zwavelstokbakje aan den sneeuw-witten muur te vinden, en nimmer ledig; de emmers (en ook de spuit) waren allen van massief koper; de raagbol en luiwagen steeds in den besten staat. Jaren lang werd er in deze keuken turf en hout gebrand, maar eindelijk kocht mevr. Hermstad een zuinigheidskagchel die met kolen gestookt moest worden. Zij berekende, dat zij daardoor jaarlijks veertien gulden aan brandstof zoude uitwinnen; maar Petronella de keukenmeid maakte van haren kant eene tegenrekening, waaruit bleek, dat zij in 't vervolg zestien guldens meer zou moeten uitgeven aan potasch, biksteen, roodaarde, kalk en zand; ook zouden
<pb n="298"/>
de wrijfdoeken eerder verslijten, en vooral het schoorsteenkleed; daarenboven zou de schoorsteen voortaan tweemaal geveegd moeten worden, hetgeen eene meerdere uitgave veroorzaken zou van 60 centen per jaar. Dit alles bewees zij uit hare berekening, en de ondervinding leerde, dat die berekening allezins op goede gronden steunde, ja (indien wij het kleine met het niet kleine mogen vergelijken) in juistheid niet onderdeed voor een budget. - De keuken zelve was een regelmatig vierkant, en niet groot te noemen, doch ook niet klein; het rookte er zelden, of liever nooit, behalve wanneer de wind uit het oosten woei, dan was het daar niet pluis. De bewoners kon men in zekeren zin Nomaden noemen; want niet langer dan zes maanden hielden zij daar hun verblijf, en verhuisden dan met pak en zak, ten einde op eene plaats te komen, waar zij schootvrij waren voor den overmoed van mevrouw Hermstad. Want deze kwam daar dagelijks razen en tieren, alsof zij van de keuken een spookhuis wilde maken: en zoo kreeg eindelijk de keuken zelve een zeer slechten naam. In de laatste twintig jaren had slechts ééne dienstmaagd de kans gehad van een vol jaar daar te zullen wonen; doch ongelukkig werd zij in de tiende maand eensklaps weggezonden, omdat er, zoo zij zeide, een kreeft uit den pot in den schoorsteen was gevlogen; maar volgens mevrouw Hermstad had niemand anders dan zij den kreeft gestolen en opgekloven. Dit voorval was in die dagen de oorzaak van een vinnigen twist: want met den meesten ernst
<pb n="299"/>
hield van Beveren staande, dat de mogelijkheid inderdaad bestond van hetgeen de meid verteld had; doch mevrouw Hermstad lachte hem helder uit, en noemde hem zelfs een oud wijf. Van Beveren evenwel toonde bij deze gelegenheid eene buitengewone geestkracht. Zuster! riep hij, als gij haar wegjaagt, dan zal zij dadelijk mijne tweede keukenmeid worden, want zij is voor den dit en dat onschuldig; reeds voor 30 jaren vlogen de kreeften en krabben den schoorsteen in; mijne moeder heeft er op die wijze wel zestig verloren. - Maar, lieve man, kwam zijne vrouw tusschen beide, wij hebben reeds zoo een beste keukenmeid. - Zij is onschuldig, vrouw! riep van Beveren, de satansche kreeft is den schoorsteen in gevlogen. En wat zijne vrouw zeide of niet zeide, de weggezondene werd nog denzelfden dag tweede keukenmeid bij mijnheer van Beveren, en verwisselde de slechtste dienst met eene, die bekend stond voor de beste der gansche stad. Gij zult nog van avond kreeften koken, beval van Beveren, en hij vleide zich reeds met de zoete hoop, dat er weder een deserteur in den schoorsteen zou kruipen; doch zijne droefheid was groot, toen er in plaats van drie, zoo als hij verwacht had, vier op tafel kwamen. Nu begrijp ik het waarachtig niet, dacht hij in zich zelven, en liet dadelijk de meid binnen komen: Mina! zeide hij op een bedenkelijken toon, terwijl hij voor de derde maal zijne kreeften natelde; Mina! ik geloof dat gij van avond op den pot hebt gezeten. Maar de meid kreeg zoo een geweldigen lach, dat zij
<pb n="300"/>
onmogelijk een betamelijk antwoord kon geven. Gij zult me voor den dit en dat niet uitlagchen! schreeuwde van Beveren; op den pot! ginnikte Mina, en het duurde, geloof ik, vijf minuten, eer zij kon vertellen, dat er op het deksel twee gewigten geplaatst waren geweest, om alle ongelukken voor te komen. Gij hadt dit niet moeten doen, hernam van Beveren, die reeds zijne gramschap vergeten had; neem deze twee kreeften voor de keuken, maar kom niet te digt bij den schoorsteen, kind!</p>
<p>Ik stel er eene eer in, waarde Lezer, dat ik deze zotte geschiedenis verhaald heb; want zij doet u het karakter van onzen van Beveren oneindig beter kennen dan de geleerdste redenering. Doch wilt gij uw voordeel behartigen, lees ze dan niet eenmaal, maar zesmaal, indien gij goed van begrip zijt; ik keer intusschen terug naar de keuken van Hermstad.</p>
<p>Eene beschrijving te geven van al de meiden en knechts, die daarin gehuisd hebben, zoude een werk wezen, ik durf zeggen, eenig in zijn soort, waartoe ik de bouwstof reeds heb verzameld: edoch het is hier de plaats niet, om over dit lievelingswerk des schrijvers in het breede uit te weiden; maar geheel en al kon ik er niet van zwijgen, niet alleen, omdat dit meesterstuk mijnen naam zal overbrengen tot ik weet niet hoe veel zotte nakomelingen, maar ook, dewijl ik van plan ben, u uit mijne schetsen eene proeve mede te deelen, voor zoo ver dit geschieden kan zonder te treden buiten ons onderwerp. Ik kies dus alleen om deze reden het hoofdstuk uit, boven hetwelk geschreven staat:</p>
<pb n="301"/>
<p><hi rend="b">De dansklucht.</hi></p>
<p>&nbsp;</p>
<p>Anno 79 a culina condita, Coss. (maar ik zal liever in het Hollandsch schrijven). In den jare 18.., toen dienstboden waren Petronella, Teeuwis en Lenemie, had er in het geheele huis eene geweldige beweging plaats, die zich ook uitstrekte tot de keuken. Want terwijl zij boven bezig waren met te vechten, vermaakten zij zich beneden met te dansen. De ware toedragt van het gevecht heb ik in mijnen Willem van Bergen verhaald (van welk hoogst belangrijk werk nog eenige exemplaren te bekomen zijn bij den uitgever dezes, en voor veel verminderden prijs; gelijk gij uit de herhaalde advertentien in de voornaamste dagbladen gezien zult hebben, en nog zien zult): de originele geschiedenis van het dansen moet gij hier zoeken; want die in den Willem van Bergen staat, is slechts een armzalig kopij, en door des schrijvers overdrevene kieschheid, waaraan hij een reeks van aardigheden opgeofferd heeft, niet meer dan een verminkt verhaal. - Derhalve, Petronella de keukenmeid had, buiten de uitnemende gaaf van kostelijk te koken, de welligt minder schitterende maar toch benijdenswaardige hebbelijkheid van smakelijk te lagchen; Lenemie daarentegen lachte nooit, en was een regte zuurmond. Zij waren beiden op denzelfden dag in hare dienst getreden, en vermaarde mannen hadden bij deze gelegenheid de fijne opmerking gemaakt, dat de toekomst voor haar treurig zou wezen, dewijl zij gekomen waren op een
<pb n="302"/>
donderdag. Reeds den eersten avond meenden zij in de verte den donder te hooren, maar het was mevrouw Hermstad, die tegen haar man raasde. Teeuwis de knecht was altijd vrolijk en vergenoegd, en een groot minnaar van de vrouwen; hetgeen de potvoogdes daaraan toeschreef, dat hij te voren gediend had bij de rijdende artillerie. Weldra zag Lenemie met begeerige oogen, dat Teeuwis een welgemaakt manmensch was; maar ook Petronella had zeer goede oogen, en een teeder hart daarbij. Den derden dag verweten zij reeds elkander, dat zij manziek waren, en voor de bekoorlijkheden des bombardiers niet ongevoelig. Deze hield gedurende vele weken de striktste onzijdigheid, en sprak tot beiden met gelijke geestdrift over veldslangen en kartouwen, over bomketels en draaibussen, in één woord, over den heelen artillerietrein; hij legde hun uit wat een bespannen batterij was, ja, hoe men bres moest schieten, en pochte bij beiden, zonder aanzien des persoons, alsof zelfs Napoleon nooit zoo een goeden bommenwerper in de groote armée gehad had. Petronella snoefde dan op haar beurt, dat er in Leyden geen betere keukenmeid was; zij kon een halven dag voor het felste vuur staan, zonder een voet achteruit te deinzen; en ook Lenemie roemde haar wrijven en schuren, alsof zoo een werkmeid nog geboren moest worden. Ten gevolge van dezen dagelijkschen wedstrijd ontstond er tusschen de twee dienstmaagden een hevige verbittering, op minnenijd gegrond; die ook weldra zoo hoog steeg, dat Teeuwis niet
<pb n="303"/>
meer over bommen en raketten kon spreken, of er volgde een ernstig bombardement tusschen Petronella en Lenemie. De artillerist bewaarde nog altijd de stiptste onzijdigheid, en begon nu over patronen en kardoezen te praten; doch toen waren zij niet langer te temmen, en sloeg hare woede schier over tot razernij. Den volgenden dag liep het gesprek over de casematten, en nog altijd bewaarde de bombardier de stiptste onzijdigheid. Doch toen er gehandeld werd over de caserne, gelukte het Petronella bres te schieten tot in het hart des kanonniers; en zoo werd eindelijk de neutraliteit geschonden. Van dit oogenblik af, was er eene coalitie tusschen Petronella en Teeuwis, en stond Lenemie geheel op zich zelve. Reeds in de volgende week had de alom vermaarde dansklucht plaats, omdat de artillerist haar Lenemie had genoemd. Ik heet niet Lenemie, schreeuwde zij bits, ik verkies niet anders dan Mie te hooren. En toch zal ik u Lenemie noemen, en ook Petronella noemde haar zoo. Gij zijt het eens met Teeuwis, verweet haar kameraad; en gij zijt Lenemie, sarden zij beiden, en plaagden, en kwelden en schimpten zoo lang, tot zij van boosheid begon te schreijen. Malloot! riep Teeuwis, gaat gij pruilen als een kind, dan zullen wij zamen eens pirouetteren. En avant Lenemie! à travers Lenemie! en hij zwierde met haar de keuken op en neêr, en draaide haar dan als een tol in het rond. Petronella dacht intusschen van het lagchen te bersten, en schreeuwde met Teeuwis en avant Lenemie!</p>
<pb n="304"/>
<p>Duivelskinderen! riep eensklaps mevr. Hermstad, kom ik hier in een gekkenhuis - en zelfs de bombardier meende door deze zoo onverwachte verschijning van schrik in den grond te zinken - ben ik hier in een gekkenhuis! vraag ik; terwijl ik in de grootste woede en kwaadaardigheid ben, durft gij mijn keuken voor een danszaal gebruiken! Ge zijt een regte klongel, verweet zij Lenemie; maar ik zal u leeren dansen; gij zult in geen vier weken uitgaan, en werken tot gij niet loopen kunt, laat staan dansen. Zwijg! zeg ik u, sletvink! en ga oogenblikkelijk de straat boenen; terwijl wij eten, zult gij de glazen wasschen, eerloos vrouwmensch, dat ge zijt! - En gij, afgedankte korporaal! - sta niet te pruilen, Lenemie, of ik zal u door de politie uit mijn huis laten halen; boenen zult ge, tot dat ge er bij neêrvalt - en gij afgedankte kanonruiter! zult van daag nog den zak krijgen, en op straat worden gezet, indien ge niet in vijf minuten de kamer van mijn neef hebt opengebroken; maar vlieg eerst naar mijnheer van Beveren, en breng hem de tijding, dat zijn zoon bijna doodgeslagen is door den kwaadaardigen Willem; vlieg! zeg ik u, gij moest reeds lang weg zijn, schanslooper! - Waarom, Petronella! hebt gij de tang niet gebruikt, om ze van elkander te ranselen; de dansrekel is het met haar eens - maar ik zal dit varken wel naderhand wasschen - gij hebt er om gelagchen, zeg ik u; denkt ge, dat ik uw geschater niet gehoord heb. Ik moet de keuken weêr zuiveren, want er wordt hier misbruik gemaakt van mijne
<pb n="305"/>
goedheid, maar zulk schuim van volk, als gijlieden zijt, heb ik nog nooit in mijn huis gehad. - En zoo ging zij bevende van gramschap naar de voorkamer, waar zij een oogenblik te voren reeds geweest was om naar Boudewijn te zien, zonder den tijd te hebben gehad van ook hem de waarheid te zeggen, ten einde den flaauwhartigen verschen moed in te spreken. Hemel en aarde, dacht zij, zal ik bewegen, om mijnen vijand onder den duim te krijgen; twintig jaren is alleen mijn wil hier in huis geeerbiedigd, en zal nu zoo een melkmuil mijne heerschappij omverblazen, alsof die een kaartenhuis was; zullen al mijne berekeningen en plannen in gruis vallen, alsof men te doen had met een onnoozel kind! De kamer wil ik met geweld innemen, en niet door hen uit te hongeren; want ik verkies niet voor hun deur te staan, tot dat zij zelven goedvinden die te openen. - Lafhartige! zeide zij aan Boudewijn, terwijl zij de kamer in kwam, lafhartige, hebt gij den moed niet gehad van te wachten naar mij, uwe getrouwe bondgenoot; gij hebt gezien, dat ik aanrukte om u te ontzetten, om voor u te zorgen als voor mijne Maria, mijn hartelijk geliefd kind; en moest ge u dan in den draf zetten, om als een bloodaard te vlugten, in plaats van uwe geschondene eer te zuiveren van de schandelijke vlekken, die de valsche Willem haar aangewreven heeft. Ik vertrouwde op u, als op een verstandig, een eerzaam man; en zoo ik het niet beter wist, moest ik immers nu zeggen: mijn neef Boudewijn heeft geen courage; maar ik zal
<pb n="306"/>
niet dulden, dat Willem over u victorie roept; wij zullen den aanval met vereenigde krachten hernieuwen, en uwen vijanden toonen, dat gij even kloekmoedig zijt als wijs.</p>
<p>Tante, antwoordde Boudewijn met zijn gewonen grimlach, ik ben u dankbaar, dat ge mij zoo goed den weg hebt gewezen naar de kamer van Maria; en ik zal zoo wijs zijn, om Willem niet roekeloos te tarten; wees gij zoo kloekmoedig, om den leeuw in zijn hol te trotseren; want hij heeft leeuwenkrachten, de woestaard; en zoo ge hem durft aantasten, zult gij een bittere teug drinken. - Gij zijt een regte poltron, riep mevr. Hermstad; voor geen tien Willems ben ik bang, al waren zij ook van staal en ijzer, daarvan zult gij weldra de blijken zien, dat verzeker ik u. - Tante! begon weêr Boudewijn, hij heeft mij van den grond getild, en de kamer uit gesmeten, alsof ik van stroo was; zoo gij met hem aanlegt, zal de dommekracht u een slechte pijp laten rooken, dat verzeker ik u, tante; wees gij nu de dappere! wreken zal ik mij, en zijn plompe, dierlijke handelwijze hem met woeker betaald zetten; maar ik wil mijne pijlen uit het duister afschieten, en op een afstand blijven, want de vechtduivel is niet te genaken; en zoo ge de vermetelheid hebt, om hem van nabij te bestoken, zal de aartsschelm niet minder over u victorie roepen; dan kunt ge uw schimpwoord van poltron voor u zelve terug nemen; ik heb u gewaarschuwd, tante!</p>
<p>Al kost het mijn leven, schreeuwde mevr. Hermstad, ik zal zijne kamer bestormen, en de deur
<pb n="307"/>
aan stukken laten slaan, ja des noods in brand steken. - En dan? viel Boudewijn in met de grootste nieuwsgierigheid. Dan zal ik doen (was het antwoord), dat mijne woede mij ingeeft; mijn leed kan ik onmogelijk langer verkroppen, ik wacht maar op uw vader. - Zal deze u helpen, vroeg Boudewijn met een schamperen grimlach. Dat niet, hernam zij, maar gij moet hem in het harnas jagen tegen mijn man en Willem; daarom heb ik hem ontboden, en ook uwe moeder, Boudewijn! Wij hebben het nu in onze hand, om Hermstad ook van deze zijde in de engte te drijven, en hem te noodzaken, tusschen ons aller vriendschap te kiezen, of die van Willem; wij zullen hem de keus opdringen, of hij onzen vijand wil stellen boven zijne vrouw, zijnen broeder en zuster, en boven u, mijn Boudewijn; opdat hij nog van daag den rustverstoorder zijn huis ontzegge, waar hij nooit een enkelen voet had moeten zetten buiten mijne toestemming, laat staan tegen mijn duidelijk verbod. Wij zullen triomferen, Boudewijn, en gij zult uwen vijand en eerroover vernederen, maar gij moet helpen; uwe mishandeling zult ge overdrijven, en met ijsselijke verwen afmalen, opdat de ontsteltenis uwer ouders de algemeene verwarring nog vermeerdere; en ik zal inmiddels Willems kamer overweldigen, om met vereenigde krachten den boozen te kunnen aantasten, en Hermstad de wet voor te schrijven naar onze verkiezing. Als Teeuwis terug gekomen is, begin ik oogenblikkelijk den aanval; en gij, verstandige Boudewijn, zult intusschen
<pb n="308"/>
bij uw ouders het uwe doen; zoo een schrander mensch als gij zijt, behoeft niet tweemaal hetzelfde te hooren; daarom laat ik met het volste vertrouwen de geheele zaak aan uwe leiding over; want ik moet nog een woordje met Maria spreken. - Zij ging ook dadelijk naar de kamer van hare dochter, doch bleef slechts aan de deur staan, van waar zij Maria toeriep: uwe ongehoorzaamheid zal u zuur opbreken, maar ik heb nog den tijd niet, om u door te halen. - Ik heb mijn pligt gedaan, antwoordde Maria, en wat volgt zal ik met lijdzaamheid verdragen. Uw eerste pligt, hernam mevr. Hermstad, terwijl zij eenige schreden naderde, is gehoorzaam te wezen aan uwe moeder; maar uw stug hoofd zal ik welen te buigen, en ik verkies nu geen enkel woord van u te hooren; wij spreken elkander nader, kind! - Met deze onheilspellende woorden spoedde zij zich naar de keuken, waar zij met het grootste ongeduld de weêrkomst van den knecht verbeidde; en weldra kwam in haar de martiale gedachte op, van zelve met de bijl naar boven te gaan, om hare eigen krachten te beproeven; maar Petronella de keukenmeid kon nergens een wapentuig vinden, dat naar een bijl geleek; of liever zij durfde hare mevrouw niet zeggen, dat de bijl reeds lang in stukken lag.</p>
<p>Intusschen was Boudewijn in een geweldigen tweestrijd, niet wetende of hij wilde medewerken, om de groote manoeuvres zijner tante te ondersteunen, dan haar een onverwachten strik spannen, waarop zij onmogelijk gerekend kon hebben. -
<pb n="309"/>
Zij is de oorzaak en niemand anders (dacht hij), dat ik door Willem uit de kamer ben gezet; onder het voorwendsel, dat Maria daar zou wezen, heeft tante mij in een' hinderlaag gelokt, en doen vallen in Willems ijzeren handen. Ik noem het eene fraaije berekening! mij eerst een pak slaâg te laten geven, ten einde mij naderhand als een getrouwe bondgenoot te kunnen helpen. Voor zulk eene liefderijke zorg beware mij voortaan de hemel! en dan word ik nog uitgemaakt voor een bloodaard, voor een poltron! omdat ik niet verkies voor de tweede maal met den duivel te vechten, en liever vlekken draag op mijn eer dan builen op mijn ligchaam. Maar aan den anderen kant brand ik van verlangen, om mij op Willem en mijn oom te wreken, die gezegd heeft: ik kan in Boudewijn niets goeds zien. Indien ik tante helpe, doe ik het alleen uit wraakzucht; maar wat ik doen zal, weet ik zelve nog niet. Het kost weinig moeite, mijnen vader en moeder in den bangsten zielangst te brengen; en daar dit geschieden kan zonder het minste gevaar, wil ik het wel doen, om mijne vijanden te kwellen. Doch niet onaardig zou het wezen, wanneer ik tante met gelijke munt betaalde. Zij is wel vriendelijk geweest, toen zij met het volste vertrouwen de zaak aan mijne leiding heeft overgelaten. Maar wat ik doen zal, weet ik zelf nog niet. - In deze onzekerheid bleef hij tot dat onze van Beveren opdaagde, die intusschen satansch lang geslapen had, zoo als gij lezen kunt in het volgende hoofdstuk.</p>
</div>
<div type="chapter">
<pb n="310"/>
<head rend="h3">Veertiende hoofdstuk.</head>
<p><hi rend="b">A</hi>ldus, waarde Lezers, zijn wij gekomen tot het laatste hoofdstuk, en kan ik dit beginnen zonder eene deftige aanspraak? Gij, die van de mannelijke sekse zijt, zult van mij een vriendelijken groet, en een hartelijken kus zult gij krijgen, die van de vrouwelijke natie zijt. In de eerste plaats spreek ik dan tot u, schoone Dames; want gij zijt schoon, dat zeg ik, de romanschrijver; en uw minnaar zegt het; en gij zelven zijt er van overtuigd, dat gij tot de schoone sekse behoort, en niet tot de andere. Ik durf zeggen, dat ik nooit blind ben geweest voor uwe bekoorlijkheden, of doof voor uwe lieftallige stem. Gij hebt altijd op mijn hart een onbepaalde magt uitgeoefend, en de minste van uwe sekse is mij steeds veel dierbaarder geweest dan de beste der onze. Ik heb altijd een behoorlijk register gehouden van de kussen, die ik u, ontstolen had, en gezwegen van de kleine gunsten, welke ik niet gestolen had. Mijn Homeer is vol favorietkrulletjes, die ik op eene behendige wijze heb weten af te knippen van mijne Sultanes favorites; en mijn album heeft zoo veel vrouwenamen, als het serail vrouweneuzen. De wijnflesch en het vrouwmensch! is altijd mijne spreuk geweest; het eene jaagt ons hoofd op hol, het andere ons hart!</p>
<pb n="311"/>
<p>Derhalve voor de mannin heb ik liefde, maar voor u, mannen! eerbied en onbegrensde achting. Gij zijt meer dan mijne medemenschen, mijne medemannen zijt ge. Men vindt bij u overeenstemming en verscheidenheid. Gij zijt allen mannelijk, en draagt allen manskleeren; ziedaar uwe overeenstemming! Maar uwe verscheidenheid is groot. Er zijn onder u monsters van geleerdheid; dichters van het eerste water; redenaars in 't lang en in 't bree; huisvaders en buitenvaders; banerheeren en baanvegers, ongetrouwe getrouwden en getrouwe ongetrouwden; hennentasters en janhennen; knorhanen, snoeshanen, kemphanen en ook gebraden hanen; buffels, stieren, ezels, uilen, apen, vossen en zwijnen, hazen in menigte, hier en daar een leeuw, ja zelfs wolven in schapenvellen. De verscheidenheid is dus tamelijk groot; ik durf zeggen, grooter dan de overeenstemming. Maar niet voor allen heb ik geschreven. Ik zonder in de eerste plaats diegenen af, die niet kunnen lezen, en in de tweede plaats de hennentasters<note n="(1)" place="foot">Albedillen.</note>, die met hun neus op het boek liggen, om de spelfouten te beruiken, en een bezem in de hand houden, om de overtollige comma's weg te vegen. Wanneer gij, Mijne heeren! den mond opent, is het gansche Vaderland in verbazing, dat er zoo veel wijsheid te gelijk uitstroomt. Het zoude dus eene zotte vergelijking zijn, die, geloof ik, eene plaats verdient in zoo een mal boek als het mijne, wanneer ik
<pb n="312"/>
u lieden vergeleek met eene onvruchtbare vrouw, die altoos iets te bedillen heeft, wanneer de kinderen harer buren voorbijwandelen: ik zal niet zeggen, dat zij jaloersch is; maar zij zou hen gaarne in het water smijten, om hen te zuiveren van de melkvlekjes, die hier en daar op het zondagspak kleven; zij zou met liefde hunne beenen aan stuk slaan, wanneer zij te hard loopen; en uit medelijden hun keeltje toenijpen, opdat zij niet konden schreeuwen.</p>
<p>Ik heb u gezegd, voor wie ik niet geschreven heb, maar gij! voor wie ik gekribbeld heb, mannen en vrouwen, rammelkeezen, rosbeijers, krimperds, stumpers, labberlotten, funs, coujons en mamsers, kwezels, laauwdaten, labbeijen of klappeijen, kribben, laries, lorsen, neutkes, totebels en slabbakken! gij allen zult den tragi-comischen, romanesken satyricus, den potsemaker meen ik, onder uwe magtige en eervolle bescherming nemen, opdat de vrije pen hem in de hand blijve, en de courage in het hart. Dit is geen profetie, maar een bede, en welligt des schrijvers laatste. Want ik weet niet, of ik weder tot u zal spreken, of niet het eerste het laatste deel zal wezen van mijnen Willem van Bergen; een boek vol cabriolen, babiolen en faribolen, vol sniksnak en viezevazen. Maar zoo gij hem uitnoodigt, allerliefste dames! komt de zani weder, om nogmaals met u snif, snof, snorum te spelen, of, in 't hollandsch gezegd, snip, snap, snor; anders zij dit deel slechts een sola di cambio. - En gij, beroemde lijdgenooten! die 's winters op de groote
<pb n="313"/>
dorpen tot Nut van 't Algemeen den Fokke Simonsz. speelt, om uwe slaperige toehoorders te overtuigen, dat de winteravonden eindeloos lang zijn; en niet dulden kunt, dat er alleen in 't water ijs ligt, maar zorgt, dat het ook elders koud zij; het is nu de tijd, geloof ik, dat de kalvers op het ijs dansen; en ik vraag u eerbiedig, dat ge ook mij een plaats gunt in uwe lange dansrijen. Want terwijl gij, Mijne Heeren! een carnaval viert met Fransche, Duitsche en Engelsche masques, wil ik niet t'huis blijven, maar meêdansen op mijne plompe boerenklompen. Dat ik nu en dan deerlijk op mijn neus zal vallen, en door zulke bekwame acrobaten en aeronauten, als gij zijt, dapper zal worden uitgelagchen, dit voorzie ik; maar de eer van met zulke beroemde springschavuiten te mogen dansen, is groot, en vergoedt rijkelijk het nadeel van een geschonden neus. Ik weet ook, dat ik geen enkelen pas kan doen, of hij kost mij een halve flesch; zoo een sterken prikkel heb ik, log mensch, van noode, om in den draf te komen; maar al stond er ook een flesch Tokaijer bij mij, zou ik, in vergelijking van uwe Chinesche kluchtsprongen, niet dan bokkensprongen laten zien. Waarom wilt ge dan met ONS dansen? vraagt ge. Omdat het gezelschap van beroemde mannen zeer aangenaam is.</p>
<p>&nbsp;</p>
<p>P.S. Het is op dit oogenblik niet mogelijk, dames! u den beloofden kus te geven, want wij mogen onzen van Beveren niet langer laten wachten. Derhalve:
<pb n="314"/>
niets is moeijelijker in poëzij zoo wel als prosa, dan de slaapkamer te beschrijven van echte lieden, en ik zal u, Mevrouw! de reden zeggen. Wanneer men het bed er uitdraagt, is de slaapkamer verloren, en de schrijver, zoo het bed er inblijft; van wege de diepe verdorvenheid der lezers, die niet alleen aan 't paard denken, wanneer zij paard lezen, maar ook aan den ruiter. Wanneer ik had kunnen vooronderstellen, dat mijn opstel alleen in uwe handen zou komen, die zoo veel werk maakt van de kieschheid, zou ik drie hoofdstukken gebruiken, om u de slaapkamer te beschrijven van mijnheer en mevrouw van Beveren, in leven echte lieden te Leyden; en zij zouden de beste zijn van het gansche werk, dewijl ik bijzonder veel talent heb, om slaapkamers te beschrijven van allerlei soort; ja, ik durf zeggen, dat er nooit een schrijver geweest is, die zulke uitstekende pennen bezat, om kraamkamers af te schetsen, met de kraamvrouw en het kraamkind in het kraambed, met den kraamstoel er voor, en de kraambewaarster er in: maar nu mijne Lezers zoo zwak zijn, dat het lezen van een grappig boek voor altijd hunne onschuld en deugd uitdooft, heb ik veertien dagen gepeinsd, of het mogelijk ware, deze zoo gevaarlijke klip te vermijden; en die mogelijkheid bestaat, zoo wij aan mijnheer en mevrouw van Beveren zelven de zorg laten van onder de dekens te kruipen, zonder ons met dit gevaarlijk werk te bemoeijen. Gelijk gij ziet, dames! wij redden ons door een aposiope-<pb n="315"/>sis, die voor een langdradig schrijver buiten kijf de armzaligste figuur is van de gansche rhetorica, en voor vrouwen bij uitstek moeijelijk. De beurt komt nu aan het ontbijt, zult gij zeggen, maar de waarheid is, dat van Beveren dien dag niet voor tien minuten voor half één opstond, en oogenblikkelijk begon met koffij drinken. Want toen hij beneden in de voorkamer kwam, vond hij reeds de koffijkan op tafel; doch zijne vrouw liet zich nog steeds wachten. Hij begon toen zoo vervaarlijk te schreeuwen, dat mevrouw van Beveren in de grootste ontsteltenis van achteren kwam draven: gij hebt immers geen ongeluk, beste man, ach! ik ben zoo verschrikt; wat deert u, van Beveren? Hij antwoordde: een ongeluk heb ik niet, vrouw, maar een satanschen honger; en toen zijne vrouw, in den schrik niet wetende wat zij deed, koffij wilde inschenken, begon hij te grommen: ik geloof waarachtig, dat gij zot zijt, ik klaag over honger, en gij wilt me laten drinken! - Ach, gij hebt zoo geschreeuwd, van Beveren! - Moest ik dan gedanst hebben? gij kunt toch raar praten, vrouw! maak liever een paar dikke boterhammen. - Doch hij had naauwelijks de eerste opgegeten, toen er geweldig aan de voordeur gescheld werd; en terwijl hij met de meeste naauwkeurigheid de kruimels verzamelde, die op zijn broek waren gevallen, kwam de meid binnen om te zeggen, dat de bediende van mijnheer Hermstad voor hem eene boodschap had van zijne mevrouw. Laat den kerel dan hier komen, zeide hij met een vollen mond. Ach! zuchtte
<pb n="316"/>
zijne vrouw, zoo er maar geene zwarigheid is. Ik geloof voor den dit en dat, hernam van Beveren, dat het huis van mijnen zwager is betooverd; de hemel weet, wat een zotte comedie zij nu weêr gespeeld hebben. - Onze Boudewijn, begon mevr. van Beveren, is van morgen uitgegaan, en niemand weet te zeggen, waar hij gebleven is; o! mijn hart jaagt zoo. - Zwijg vrouw! hier is de man, die spreken moet. - Maar de bombardier wist zelve niet met welke woorden hij de vreesselijke tijding zeggen zoude; en terwijl hij naar de zachtste zocht, stond hij reeds voor de tafel, naast mijnheer en mevrouw van Beveren. Kereltje! begon van Beveren, wat is er nu weêr gebeurd? gij staat waarachtig, alsof gij moest doodgeschoten worden. De knecht zeide op een bedenkelijken toon: gij moet niet schrikken! - Ach, goede hemel! riep mevr. van Beveren, ik sta reeds van schrik te beven; mijn Boudewijn - Zwijg vrouw! verzocht met allen nadruk van Beveren. Uw zoon, vervolgde de kanonnier, en bleef wederom in zijne rede steken. Is hij naar den duivel? viel van Beveren uit, in de grootste ontsteltenis. Ach, snikte zijne vrouw, heb medelijden met ons; waar is mijn lieve jongen? pijnig ons niet langer! waar is hij? Hij is zoo geslagen, hernam de knecht, van den kwaadaardigen - Hij leeft nog? vroeg de moeder, terwijl zij met beide handen van Beveren vasthield. - Ik geloof ja, was het antwoord. Ach, van Beveren! schielijk, schielijk naar onzen broeder! Ik zal het galgenaas, schreeuwde de vader, terwijl hij met on-<pb n="317"/>gewonen spoed opstond; ik zal den galgenlapper naar het dievenhok laten brengen, als hij van mijn Boudewijn 't kleinste haar - Praat maar niet, van Beveren, viel zijne vrouw in; ons kind is zoo geslagen, en gij kunt praten! Intusschen trok zij hem met beide handen de kamer uit. Zal ik niet praten! riep van Beveren, als mijn hart zoo vol is, dat ik niet zwijgen kan. Wie weet, of mijn jongen niet doodgeslagen is, maar dan zal het satanskind, zoo waarachtig als ik leef - doch wij moeten een hoed opzetten, vrouw; wij kunnen zoo niet op straat komen. Ach, van Beveren! laat ons maar zoo gaan, verzocht zij, en reeds was de voordeur geopend. Wij zullen voor gek langs de straat loopen, schreeuwde van Beveren; en hij had nog altijd het eerwaardig hoofd in een slaapmuts, ja, was reeds op de stoep gekomen, eer de nachtmuts in zijn zak ging. Loop zoo hard niet, vrouw! zeg ik u; maar zijne vrouw sloeg niet de minste acht op zijne woorden, en liep blootshoofds het Rapenburg langs, en met zulk een ongemeene drift, dat alle de voorbijgangers onwillekeurig bleven stilstaan, niet wetende wat die zotte vertooning te beduiden had. Van Beveren bromde geweldig, toen hij zag, dat aller aandacht op hun draven gevestigd was; wij loopen voor gek langs de straat, riep hij nogmaals. - Dat doet gij waarachtig, antwoordde een jong student. Mijn jongen is zoo geslagen, schreeuwde van Beveren, anders zou ik zoo hard niet loopen.</p>
<p>Bij deze gelegenheid bleek het, hoe verschillend
<pb n="318"/>
de daden der menschen beoordeeld worden, naar mate armen of rijken de daders zijn. Want niettegenstaande mijnheer en mevrouw van Beveren buiten alle tegenspraak de zotste figuur maakten, waarvoor hun persoon vatbaar was, nam toch de helft der omstanders eerbiedig den hoed af, toen zij in hunnen wedloop voorbijrenden. Wanneer zij burgerlieden geweest waren, men had hen eenparig uitgejouwd; maar zij waren rijk, en reden naar de kerk met koets en paarden, en bewoonden een dubbel huis van de eerste grootte. De student evenwel maakte eene eervolle uitzondering, en zeide aan een Weleerwaarden, die toevallig naast hem stond: zoo een paar caracten heb ik nog nooit op 's heeren straten gezien; zijn die van uwe gemeente, dominé? De Weleerwaarde nam met een diepe buiging zijn steek af, en liet den student zonder antwoord. Lief kind! vroeg deze aan Lenemie, welke nog altijd zonder de minste ambitie de straat boende; is deze Mijnheer, die daar het huis in gaat, niet een mooije jongen? Hij is de rijke van Beveren, antwoordde Lenemie, en meende hem op eenmaal uit het veld te slaan. Ik dacht, hernam de student, dat hij de stads-wafelbakker was, of hoenderplukker.</p>
<p>Intusschen waren mijnheer en mevr. van Beveren reeds in de voorkamer van Hermstad gekomen, waar zij Boudewijn vonden liggen op de canapé, volmaakt in de houding van iemand, die in de doodkist ligt, en wel (om het nog akeliger te maken) op het verschrikkelijk oogenblik, dat dezelve toegeschroefd wordt; wanneer rondom eene huiveringwekkende
<pb n="319"/>
stilte heerscht, die slechts afgebroken wordt door bange zuchten, welke uit de diepte komen van overstelpte boezems. Zoo lag ook Boudewijn, zonder eenig teeken van leven en gevoel, met de handen kruiselings over zijne borst, en in de kamer was een doodsche stilte; want de diep geschokte ouders bleven zwijgend aan de deur staan, alsof zij den moed niet hadden een enkelen voetstap te naderen. Dit tijdstip duurde misschien niet langer dan één minuut, maar o! dat oogenblik was voor de ouders verschrikkelijk, en een foltering der hel de onzekerheid, of hun zoon nog leefde dan reeds dood was. Doch eensklaps snelden zij beiden onwillekeurig naar hun geliefd kind, en lag reeds de moeder voor zijne rustplaats geknield, en ving de goddelooze zuchten op des schijnheiligen leugenaars, en drukte hem met vervoering aan de moederlijke borst, terwijl zij gilde mijn Boudewijn! mijn kind! moet ik u zoo vinden! kent gij uwe moeder niet meer! Mijn jongen legt het af, snikte van Beveren; vrouw! gij kunt het rouwgoed bestellen, wij zullen voortaan alleen op aarde zijn; maar de satansche moordenaar zal hangen, al moest ik zelve voor beul spelen. Heidaar! schreeuwde hij onverwachts zoo geweldig hard, dat zijn Boudewijn van schrik opvloog. Het heeft waarachtig geholpen, zeî van Beveren met de grootste verbazing. Ik riep alleen in de hoop, dat er iemand komen zou, dien ik naar den doctor konde zenden. Waar ben ik? vroeg Boudewijn, alsof hij wederom tot zich zelven kwam. Ach, van Beveren! juichte zijne vrouw,
<pb n="320"/>
ik heb nog hoop; hij leeft nog, mijn troost. - Gij ligt op de canapé, antwoordde van Beveren in allen ernst; die schreeuw heeft geholpen, vrouw; hadden wij nu maar azijn, om den jongen te wasschen, dan geloof ik waarachtig, dat hij weêr levend zou worden; gij moest eens bellen vrouw! - Neen! zeî de moeder, ik wil bij mijn kind blijven. - Dan moet ik het doen. - Maar Boudewijn had niet veel lust, om noodeloos met azijn ingewreven te worden, en maakte dus tijdig een afleiding door met een zwakke stem te vragen: ik ben immers niet bij den bloeddorstigen Willem. - Gij zijt bij uwe zorgende moeder, Boudje! En bij uw vader, jongen, voegde van Beveren er bij, terwijl hij hartelijk zijne hand drukte. Ach, hij heeft mij zoo geslagen, vervolgde Boudewijn, zij hebben mij voor dood weggedragen, en van het hoofd tot de voeten voel ik nog pijn. Het is toch goddeloos, klaagde mevrouw van Beveren, dat die wreede mensch geen medelijden heeft gehad met mijn kind; och! ik wenschte, dat hij liever mij mishandeld hadde. - Daar zegt gij een zotheid, vrouw, hernam van Beveren, ik houd meer van mijn wijfje, dan van mijn jongen; maar wij zullen eens zien, of de duivel hier in <hi rend="i">Leyden</hi> doen mag wat hij verkiest; Willem zal weten, dat hij met van Beveren te doen heeft; waar is Hermstad? - Op de kamer des bloedvergieters, antwoordde Boudewijn; hij heeft Willem tegen mij aangehitst, en was buiten zich zelven van vreugd, toen ik zoo geslagen werd. - Neen! riep mevr. van Beveren, dat kan niet mijn
<pb n="321"/>
broeder gedaan hebben; hij wist immers, dat ik uwe moeder was. Gelooft gij dan uwen stervende zoon niet? vroeg Boudewijn; gij weet toch, dat hij zijn eigen vrouw ook zoo mishandeld heeft. - Daarvan weet ik niets, antwoordde van Beveren. - Hebt ge dan reeds den kwakzalver vergeten, zijn nieuwen vriend? - Hij is weêr ijlende, vrouw! zeî van Beveren, terwijl hij bedenkelijk het hoofd schudde. - En gij hebt zelve gezien, riep Boudewijn op een heftiger toon, dan men wachten zoude van een stervende, gij hebt met eigen oogen gezien, hoe deerlijk uwe zuster door haar beschonken man is toegetakeld, hoe schandelijk zij van de trappen is gesleept door dien paardendoctor. - Het wordt weêr mis, vrouw! viel van Beveren in; er moet hulp komen. Ik heb geen hulp van noode, hernam Boudewijn, en ging overeind zitten, terwijl hij met beide handen zijne moeder van zich afweerde. Ach van Beveren! riep deze, ik begin weêr zoo ongerust te worden, en gij laat hem liggen zonder verzorging; zie eens, hoe kwaadaardig hij wordt. Maar toen van Beveren de bel in zijn hand nam, en teffens holla! hei! begon te roepen, begreep Boudewijn, dat het tijd werd om op te staan, en hij ging tot groote verbazing zijner ouders door de kamer loopen; ik gevoel mij nu beter, zeide hij. - Daarvoor dank ik den hemel, juichte zijne moeder uit den grond van haar hart; ach van Beveren! ik zou u uit blijdschap wel om den hals willen vallen; wij moeten hem een fraai geschenk koopen, niet waar? o! hij heeft zoo geleden. - De jongen kan immers
<pb n="322"/>
krijgen wat hij zelve maar wil, antwoordde van Beveren; doch ik zeg het nogmaals, dit huis is betooverd; ik sta te schellen en te schreeuwen uit al mijn magt, en wij zien niemand komen; ik geloof, dat er geen levende ziel in het gansche huis is. - Van Beveren wist niet, dat er een bevel was uitgegaan van mevr. Hermstad: niet in de voorkamer te komen! Laat hem maar schreeuwen, Petronella! en Petronella, de eenige bediende die toen ter tijd in huis was, liet hem ook schreeuwen. Een oogenblik later commandeerde zij weêr. Laat hem maar schellen, Petronella! en deze liet hem schellen. - Het is hier niet rigtig, vrouw! zeide van Beveren; daar beginnen zij waarachtig de glazen te wasschen! Het is Lenemie, antwoordde mevr. van Beveren. Hoe gaat het nu Boudewijn? Beter, moeder, maar ik ben nog zoo duizelig, en zoo benaauwd in mijne ademhaling; hij heeft mij zoo een vuistslag op mijn borst gegeven. Roep Lenemie! beval van Beveren; wij zullen aanstonds den doctor laten halen. Ik wil geen doctor hebben, schreeuwde Boudewijn; wilt ge mij vermoorden! Maar lieve jongen! begon zijne moeder - Moeder! indien gij niet zwijgt, ga ik weêr op de canapé liggen; het zal van zelf wel beteren. Mijn oom, zeg ik u, is van alles de belhamel; hij heeft Willem tegen mij in 't harnas gejaagd, en geroepen dat er niets aan mij gelegen was; gij doet zonde, zoo ge hem geen duchtig pak slaâg geeft; ik kan in dien jongen niets goeds zien; hij is een zotte zoon van een dommen vader. - Ben ik een domme vader!
<pb n="323"/>
riep van Beveren uit, met de grootste verbazing. - Zijne moeder is simpel, ging Boudewijn voort: vraag het aan uwe zuster, of ik niet de waarheid spreek, en zijne eigen woorden zeg. Ik ga oogenblikkelijk het huis uit, dreigde van Beveren; Hermstad moet voor den dit en dat niet denken, dat ik zijn gehoorzame dienaar ben. - Ach! zeide zijne vrouw, misschien heeft onze broeder het zoo kwaad niet gemeend; hij zal maar geschertst hebben, van Beveren! Nu geloof ik waarachtig, antwoordde haar man, dat gij simpel zijt: ik kan veel verdragen, maar ik noem het eene miserabele scherts, iemand voor een domkop uit te maken; ben ik een domme vader! ik spreek zoo veel als Hermstad zelve, en kan even goed zwijgen als hij. - Ach, van Beveren! gij weet genoeg, hernam zijne vrouw. - Ik heb niet gestudeerd, en mijnen ouders niet zoo veel geld gekost, anders zou ik welligt nog beter dan Hermstad die advokatenstreken weten: want dat hij meer weet, komt niet hem toe; hij heeft het uit de boeken gehaald, die door de professors zijn geschreven. - Ik heb geen geleerden man van noode, zeî mevr. van Beveren, en ben met u tevreden, beste; die boeken - zijn marteltuig, viel van Beveren in, alleen goed voor doennieten en wijsneuzen, die hunne hersens willen kraken. Maar ik ga Hermstad zeggen, dat onze vriendschap naar den duivel is; dit zal hij gewonnen hebben met zijn laffe scherts! Ach, smeekte zijne vrouw, laat ons liever dankbaar zijn, dat onze Boudewijn zich zoo goed op de been houdt. - Dat ben ik,
<pb n="324"/>
hernam van Beveren, maar geenszins een domme vader; hij moest mij liever voor een schurk hebben uitgemaakt dan voor een domkop! Als het van mijn oom had afgehangen, zeide Boudewijn, zou ik nu reeds een lijk wezen; want hij heeft alle mogelijke moeite gedaan, om Willem tegen mij te verbitteren, en ware tante niet tusschen beide gekomen, dan zoude ik onder zijne woedende slagen bezweken zijn. Maar ik zeg u, zoo lang die kwaadaardige woestaard hier in huis blijft, zal ik geen voet meer over hunnen drempel zetten; ik wil niet doodgeslagen worden; het zou welligt een andermaal niet zoo goed - Ik geloof voor den dit en dat, viel hem van Beveren in de rede, dat zij boven weêr rusie hebben, zoo een satansch leven maken zij. - Och, goede hemel! riep zijne vrouw, wat is er nu weêr te doen; wij vallen hier altijd van den eenen schrik in den anderen. - Het is tegenwoordig bij uw broeder een misselijk huishouden, bromde van Beveren, en ging knorrende de kamer uit, van zijne vrouw gevolgd; ook Boudewijn bleef niet achter, maar volgde op een behoorlijken afstand, tot dat zij bij de kamer van Willem gekomen waren, waar het gedruisch nog aanhield. Zij vonden er den bombardier en mevr. Hermstad, die daar alles tot den aanval in gereedheid bragten, en op het punt waren van de vesting op te eischen; hetgeen natuurlijk niet geschieden zou zonder een geweldig krijgsgeschreeuw. Gij zult nu uw talmen en leuteren vergoeden, riep mevrouw Hermstad den bombardier toe, of gij wandelt nog
<pb n="325"/>
van daag het huis uit. Gij hebt zeker weêr met Lenemie staan praten; zwijg molferd! ik wil geen tegenspraak. Wat hebt gij in uw handen? wilt gij de deur met de aschschop inslaan; waar is de bijl? - Gij kunt er staat op maken, mevrouw! beloofde de bommenwerper, dat wij in vijf minuten binnenstormen, al staat ook de duivel achter de deur. Pardi! ik heb wel Valenciennes stormenderhand ingenomen. Maar als ik mijn zin had, zou ik eerst de deur met turven bombarderen, tot dat zij van zelve opendeden. - Wat is hier te doen? vroeg onverwachts van Beveren, doch waagde zich niet in de nabijheid te komen, en retireerde zich met langzame schreden naar Boudewijn, die uit voorzigtigheid aan den trap was blijven staan; want zelfs van Beveren zag dadelijk, dat zijn eerste standplaats, tegenover de bedreigde kamerdeur, een zeer gevaarlijk punt was.</p>
<p>De belegeraars gaven zich den tijd niet om zijne vraag te beantwoorden, doch begonnen oogenblikkelijk met de vesting op te eischen; gelijk gij lezen zult in het eerste of tweede hoofdstuk van 't volgende boekdeel; hetwelk de belegering en ook de inneming der kamer tot aan de geringste bijzonderheden beschrijven zal. Gij kunt intusschen dit deel van buiten leeren.</p>
</div>
<div type="chapter">
<pb n="326"/>
<head rend="h3">Verbeteringen.</head>
<p><table>
<row>
<cell>Bl.</cell>
<cell>17,</cell>
<cell>reg.</cell>
<cell>1,</cell>
<cell>staat:</cell>
<cell><hi rend="i">zegenvierende</hi></cell>
<cell>lees:</cell>
<cell><hi rend="i">zegevierende</hi></cell>
</row>
<row>
<cell>Bl.</cell>
<cell>29,</cell>
<cell>reg.</cell>
<cell>23,</cell>
<cell>staat:</cell>
<cell><hi rend="i">s</hi>'</cell>
<cell>lees:</cell>
<cell>'<hi rend="i">s</hi></cell>
</row>
<row>
<cell>Bl.</cell>
<cell>37,</cell>
<cell>reg.</cell>
<cell>17,</cell>
<cell>staat:</cell>
<cell><hi rend="i">zeg u</hi>,</cell>
<cell>lees:</cell>
<cell><hi rend="i">zeg ik u</hi>,</cell>
</row>
<row>
<cell>Bl.</cell>
<cell>65,</cell>
<cell>reg.</cell>
<cell>19,</cell>
<cell>staat:</cell>
<cell><hi rend="i">laat zich lang</hi></cell>
<cell>lees:</cell>
<cell><hi rend="i">laat lang op zich</hi></cell>
</row>
<row>
<cell>Bl.</cell>
<cell>71,</cell>
<cell>reg.</cell>
<cell>21,</cell>
<cell>staat:</cell>
<cell><hi rend="i">in alle mijne</hi></cell>
<cell>lees:</cell>
<cell><hi rend="i">van alle mijne</hi></cell>
</row>
<row>
<cell>Bl.</cell>
<cell>76,</cell>
<cell>reg.</cell>
<cell>3,</cell>
<cell>staat:</cell>
<cell><hi rend="i">zich niet lang</hi></cell>
<cell>lees:</cell>
<cell><hi rend="i">niet lang op zich</hi></cell>
</row>
<row>
<cell>Bl.</cell>
<cell>84,</cell>
<cell>reg.</cell>
<cell>25,</cell>
<cell>staat:</cell>
<cell><hi rend="i">in haar leven</hi></cell>
<cell>lees:</cell>
<cell><hi rend="i">van haar leven</hi></cell>
</row>
<row>
<cell>Bl.</cell>
<cell>112,</cell>
<cell>reg.</cell>
<cell>27,</cell>
<cell>staat:</cell>
<cell><hi rend="i">verraadde</hi></cell>
<cell>lees:</cell>
<cell><hi rend="i">verried</hi></cell>
</row>
<row>
<cell>Bl.</cell>
<cell>163,</cell>
<cell>reg.</cell>
<cell>6,</cell>
<cell>staat:</cell>
<cell><hi rend="i">laat hij</hi></cell>
<cell>lees:</cell>
<cell><hi rend="i">laat hem</hi></cell>
</row>
<row>
<cell>Bl.</cell>
<cell>191,</cell>
<cell>reg.</cell>
<cell>6,</cell>
<cell>staat:</cell>
<cell><hi rend="i">u een zwarte</hi></cell>
<cell>lees:</cell>
<cell><hi rend="i">een zwart</hi></cell>
</row>
<row>
<cell>Bl.</cell>
<cell>194,</cell>
<cell>reg.</cell>
<cell>13,</cell>
<cell>staat:</cell>
<cell><hi rend="i">verraadden</hi></cell>
<cell>lees:</cell>
<cell><hi rend="i">verrieden</hi></cell>
</row>
<row>
<cell>Bl.</cell>
<cell>315,</cell>
<cell>reg.</cell>
<cell>9,</cell>
<cell>staat:</cell>
<cell><hi rend="i">liet zich nog steeds</hi></cell>
<cell>lees:</cell>
<cell><hi rend="i">liet nog steeds op zich</hi></cell>
</row>
</table></p>
</div>
<div type="chapter">
<pb n="II"/>
    <head rend="h2">[Tweede deel]</head>
    <p><figure>
        <p><xptr to="gijs016will01ill01.gif"/></p>
        <figDesc>Het liefste meisje van Leyden, maar toch zij was een meisje.</figDesc>
    </figure></p>
<lg type="poem">
<l>On rit de tout dans ce bas monde.</l>
<l>Fille rit de mère qui gronde;</l>
<l>Femme rit d'un époux trop doux,</l>
<l>Et rit encore plus d'un jaloux.</l>
<l>&nbsp;</l>
<l>Harpagon n'a ri de sa vie,</l>
<l>Mais on rit à son agonie;</l>
<l>Sa riante succession</l>
<l>Fait rire tous ceux de son nom.</l>
<l>&nbsp;</l>
<l>Rions, rions jusques aux larmes!</l>
<l>Les ris ont pour moi tant de charmes,</l>
<l>Et j'ai tant ri', qu'à mon trépas</l>
<l>Mes héritiers ne riront pas.</l>
<l>&nbsp;</l>
<l rend="; 1tab">X. X.</l>
</lg>
<p><hi rend="sc">gedrukt bij j.g. la lau</hi>.</p>
  </div>
<div type="chapter">
<pb n="V"/>
<head rend="h3">Opdragt aan eene blinde dame, ganzenvoedster en ossendrijfster van beroep.</head>
<p><hi rend="b">G</hi>ij zult weten, zeer Edele en zeer Magtige Dame, dat ik een aartsvijand ben van iedere opdragt, welke uit zuivere hebzucht aaneengeflanst wordt; en ik durf vertrouwen, dat het boven Uwe magt is, mij te betalen voor dit bewijs mijner hoogachting, vermits slechts een matig verstand mij ten deele is gevallen, reeds te veel, o Fortuna! voor hem, die van U een troetelkind wil wezen. Want volgens de grondwet Uwer hoogwijze regering kunnen alleen dezen de troeven krijgen, die, als stempel Uwer goedkeuring, een paar lange ooren dragen.</p>
<p>De reden, waarom ik U, o Fortuin! dit mijn werk heb opgedragen, moet ge dus niet toeschrijven aan vuige hebzucht, of onbeschaamde bedelarij, zoo aanstekend in onze lage landen, maar
<pb n="VI"/>
omdat geen ander op hetzelve zoo veel aanspraak kon maken. Want van het begin tot het einde heb ik alleen aan U de uitgebreidste magt over mijne pen gegeven; waarschijnlijk om de moeite uit te winnen van dezelve te besturen.</p>
<p>Deze roman is, derhalve, meer een spel van U, dan een werk van mij. Ik wenschte maar, dat Gij denzelven haddet laten drukken voor Uwe rekening, Dame. Want niettegenstaande ik zoo menigen keer geschreven heb als een Hans, hebt Gij mij niet als een' Hans bevoordeeld. Door Uwe gewone kuren en aapjes heeft juist het omgekeerde plaats gehad van hetgeen ik zoo ijverig wenschte. Want Gij weet, zoo goed als ik, Dame! dat het boek zes lezers heeft gevonden tegen éénen kooper. En toch, Fortuin! neem ik nog hartelijk deel in Uwen welstand; meer dan Gij in den mijnen, daar Gij altijd mij laat dobbelen tegen twaalf oogen. En toch heb ik Uwen naam aan het hoofd van dit boekdeel geplaatst; opdat men het raadsel konde ontcijferen, waarom ik zóó heb geschreven en niet anders? waarom ik hier ben beland en niet ginder? Heeft Claudius zijnen <hi rend="i">bode</hi> aan den Dood opgedragen, die denzelven niet heeft willen aannemen; Gij, mevrouw! zult aan de spits van mijnen Willem van Bergen staan, ofschoon ik reeds nu overtuigd ben, dat ook Gij mijn boeksken zult versmaden. - Het is niet noodig, U de verzekering te geven van mijne onbegrensde achting voor Uwe Blindheid enz. enz.</p>
</div>
<div type="chapter">
<pb n="1"/>
<head rend="h3">Eerste hoofdstuk.<lb/>
De belegering.</head>
<p><hi rend="b">E</hi>r zijn weinige menschen, geloof ik, die een grooter antipathie hebben tegen alle mogelijke belegeringen, oorlogen, veldslagen, tweegevechten enz., waarbij men in persoon moet tegenwoordig zijn; per procuratie daarentegen acht ik mij een uitmuntend oorlogsman. Ik ben het eens met den zinrijken schrijver van de Joviale aanteekeningen op de mandragende maagd van onzen braven Cats, welke hoogst waarschijnlijk geschreven zijn door den raadpensionaris Jan de Wit, omdat alleen Jan de Wit zoo kloek een werk heeft kunnen schrijven. Er is slechts ééne delicate en delicieuse wijze van stoeijen (zegt de groote man), en gij hebt te
<pb n="2"/>
weinig eenvoudigheid waarde Lezer, om niet te weten, welke. Alleen zal ik het wagen er bij te voegen, dat de belegering van Jericho zoo niet delicieus, ten minste bij uitstek delicaat was; maar alleen Joden kunnen met zoo veel succes lollen: anders zou deze wijze van vechten voor des schrijvers moed volkomen geschikt wezen. De vesting of citadel, die aan mijn commando toevertrouwd ware, zou overal schotvrij zijn; geen vijand ter wereld zou in mijne muren en wallen bres schieten: die moeite zou ik hem zeker besparen, mits ik een goeden voorraad van vredevlaggen hadde: zij zouden wapperen, mijne vrienden, bij de eerste opeisching, op alle hoeken en punten, van den morgen tot den avond.</p>
<p>De eenige kapitein, onder wiens vanen de schrijver des noods zou hebben willen dienen, is de weergalooze Fabius Cunctator geweest; wiens wijze spreuk deze was: men moet het onmogelijke beproeven om een gevecht te vermijden. En niettegenstaande ik de daden van Napoleon Buonaparte met oneindig veel genoegen lees, zal ik het wagen dezen Christelijken wensch met pen en mond dapper te verdedigen: mogten alle veroveraars, rustverstoorders en wereldberoerders, als Napoleon de groote, roemrijk sneven aan den kanker in de maag; en mogten uwe lofreden en lofzangen, o dichters en redenaars, waarmede gij onnoodige wapenfeiten zoo vriendelijk bewierookt, bij voorkeur gebruikt worden tot kanonproppen en geweerpatronen; opdat magt en bekwaamheid alleen
<pb n="3"/>
worden aangewend tot welzijn van ons arme drommels; opdat roem en eer niet verkwist worden aan geesels der menschheid, en alleen hij voor een groot man te boek sta, die van zijne natuurgenooten een groot weldoener geweest is!</p>
<p>Ik weet zelf niet, waarde lezer, of deze laatste tirade mij toekomt, of mijn' buurman. Van mij zelven ben ik zoo veel wijsheid niet gewoon, en in een boek, onnoozel als het mijne, komt ook zoo veel wijsheid niet te pas; vooral niet in het krijgskundig gedeelte. Ik zie in het geheele werk slechts één hoofdstuk, waar zij gebruikbaar is: namelijk in mijne levendige beschrijving van de bataille met de spuit, een kapittel vol hoogen ernst. Welligt ook, dat een enkel verstandig gezegde geen kwaad zou doen in ons philosophisch hoofdstuk, waarvoor alleen mij een zilveren dukaton betaald is, en derhalve een dukaton meer dan voor al de andere bladzijden te zamen. Geen wonder dan ook, dat ik tegenwoordig alle dag kan pronken met een zwarten rok à la moderne, waaraan niets hoegenaamd ontbreekt dan de noodige wol: doch een zedig schrijver kan tegenwoordig, de hemel zij dank, met fatsoen een rok zonder wol dragen. Men weet toch, dat de arme drommel alleen met eer betaald wordt; in onze winkels geen gangbare munt.</p>
<p>Gij hebt derhalve gezien, beste Lezer, dat ik een groot vijand ben van alle mogelijke wapenfeiten (die van Jan de Wit uitgezonderd, welke als gij weet of weten zult eigenlijk meer t'huis hooren in
<pb n="4"/>
een chambre obscure). Geen wonder derhalve, dat ik in dit hoofdstuk zoo een treurigen toon heb aangenomen. Want ik hield het wederom voor een spel der grillige fortuin, dat juist ik de man moest zijn, die de geweldige en alom vermaarde kamerbestorming, het pendant van de ramp van Leyden, te bezingen had, waaraan schier alle mijne helden en heldinnen deelgenomen hebben; doch gij, mevrouw Hermstad, met uwen adjudant Teeuwis den bombardier, hebt aller roem verduisterd. En wanneer niet een betreurenswaardig toeval, waarvan mevrouw van Beveren de eeuwige schande zal dragen, uwe bijna ongeloofelijke pogingen verlamd had, zoudt gij reeds bij den eersten aanval Willems kamerdeur in of uit elkander geslagen hebben, alsof ge met uw asschop een sagopodding hadt verpletterd.</p>
<p>Het feit heeft zich naar de getuigenis der beste schrijvers aldus toegedragen. Nadat de bombardier in alle rigtingen de sterkte der slotpoort opgenomen had, opende hij het beleg met een diepen zucht: dat, naar het gevoelen van alle krijgskundigen, eene miserabele wijze is om een beleg te beginnen. Een' zucht laat zich dikwijls zeer moeijelijk ontcijferen; doch daar ik van mijne vroegste jeugd af bijzonder mij toegelegd heb op de leer der zuchten, eene studie van uitgebreiden omvang, en waartoe ongeloofelijk veel tijds vereischt wordt; zal ik het wagen, aandachtige lezer, u per analogiam den zucht des bombardiers te ontraadselen. Derhalve wanneer een exminister met
<pb n="5"/>
een diepen zucht naar zijne portefeuille ziet, dan houd ik het daarvoor, dat zijn zucht een portefeuillezucht is. En wanneer een achttienjarig meisje een welgemaakten jongeling met een' brandende zucht naziet, dan noem ik haren zucht een meisjeszucht. Om kort te gaan, geen aap kan zuchten, of ik kan in zijne oogen lezen, naar welke plaats zijn zucht op reis gaat. En nademaal ik vrij zeker weet, dat de bombardier naar zijn aschschop zag, terwijl hij zuchtte, is het mij eene uitgemaakte zaak, dat hij of de deur te sterk oordeelde voor zijn wapen, of het wapen te zwak voor de deur; en te meer ben ik van de waarheid dezer hoogst gewigtige stelling overtuigd, omdat des bombardiers jammerlijke zucht zich oploste in deze naargeestige woorden: ik wenschte dat wij de kamer met Vriesche turven konden bombarderen, of met soortgelijk grof geschut. En gij weet, antwoordde mevrouw Hermstad met afkeurende blikken, gij weet, dat mijn zuinigheidskagchel met steenkolen gestookt wordt, en dat er in het gansche huis geen enkel brok turf te vinden is. Naauwelijks had mevrouw van Beveren van turf hooren spreken en van een zuinigheidskagchel, of zij oordeelde, dat zij zonder het minste gevaar voorwaarts konde rukken, en nam derhalve, o goddelooze onvoorzigtigheid, eene positie in achter den krijgshaftigen bombardier. Gij zult oogenblikkelijk, riep mevrouw Hermstad haren adjudant toe, met uwe aschschop op de deur trommelen, tot dat de deur of de aschschop aan stukken valt. En, helaas,
<pb n="6"/>
waarde lezer! de bombardier gehoorzaamde, in zijne blinde strijdwoede niet ziende, dat de arme mevrouw van Beveren vlak achter hem stond. Want terwijl hij met de meeste geestdrift zijne schop heen en weer zwaaide, opdat de slag met te meerder geweld op de bedreigde kamerdeur zou vallen, gaf hij tot zijne groote ontsteltenis aan mevrouw van Beveren zoo een geweldigen kinnebakslag, dat de goede sukkel van hemel noch aarde wist.</p>
<p>Hi! hi! jammerde mevrouw van Beveren.</p>
<p>Hei! hei! riep mevrouw Hermstad.</p>
<p>Hou! hou! schreeuwde van Beveren.</p>
<p>Ha! ha! schaterde Boudewijn.</p>
<p>Hi! hi! hi! vervolgde mevrouw van Beveren.</p>
<p>Ha! ha! ha! antwoordde Boudewijn;</p>
<p>terwijl Petronella de keukenmeid, die deze taal niet regt verstond, onwillekeurig he! he! begon te schreeuwen. Zoo baldadig werd er met onze tusschenwerpsels gedobbeld!</p>
<p>Maar de gevolgen van deze beklagenswaardige gebeurtenis moesten noodwendig voor de belegeraars hoogst nadeelig zijn. Althans wat den bombardier betrof, zijne krachten waren eensklaps als verlamd. Want niettegenstaande mevrouw Hermstad, om den moedeloozen aantevuren, oogenblikkelijk een geweldig krijgsgeschreeuw aanhief, liet hij, voor haren welsprekenden krijgszang geheel en al doof, dadelijk zijne aschschop op den grond vallen, ten einde de handen vrij te hebben, om zijn averegts manoeuvreren zoo veel mogelijk
<pb n="7"/>
te herstellen. Pardonneer mij, smeekte hij mevrouw van Beveren, die al hare zorg besteedde, om met den zakdoek het bloed in haren neus te houden; pardonnez moi madame, wij krijgslieden zijn altijd gewoon vooruit te kijken, en weten dus niet, wat er in onze achterhoede geschiedt. Je bent voor den dit en dat een lomperd, riep hem van Beveren toe, die in weerwil zijner vreesachtigheid op het tooneel des oorlogs was verschenen; daar staat nu mijn wijf met een bebloeden neus, en durft ge nog om pardon smeeken: maar ik zal u, vervolgde, hij, terwijl hij met alle inspanning van krachten de aschschop van den grond nam, ik zal u de helft uwer ribben uit het lijf slaan, om u met gelijke munt te betalen. Gij zult voor uw boevenstuk zonder ribben in de doodkist liggen, neuzenschender die gij zijt! Ik wilde op de deur slaan, stotterde Teeuwis vol schrik voor de toekomst. En de satansche vlegel slaat op den neus van mijn wijf! Zoo zal zij leeren, merkte mevrouw Hermstad aan, niet overal haren neus in te steken. Ach lieve zuster, begon mevrouw van Beveren te weeklagen, toen zij een weinig van haren schrik bekomen was, ik hoorde u van turf spreken. - En gij laat u op uw neus turven, verweet haar van Beveren, nog even gramstorig; maar ik zal den spitsboef zonder genade de hersens inslaan, wanneer ge niet oogenblikkelijk ophoudt met bloeden; dan zal de bloedvergieter voor den dit en dat zonder hersens leven. Geef mij de aschschop, commandeerde mevrouw Hermstad, en zocht met alle geweld het wapen te
<pb n="8"/>
vermeesteren, zoodat de zwaarlijvige van Beveren weldra buiten adem raakte, en stond te blazen en te hijgen, als iemand die op het punt is van zich dood te zwemmen; maar toen hij eindelijk in zijn wanhoop met zijn gansche zwaarte tegen de kamerdeur kwam te vallen, goede hemel! wat een geweldig gedreun en gekraak gaf dit niet! Bijna had van Beveren tegen zijnen wil de eer genoten, van in de vesting een geduchte bres te hebben gemaakt.</p>
<p>Het was toen, waarde Lezer, dat de belegerden dien kloeken uitval deden, welke voor den armen van Beveren zoo ongelukkig afliep. Want terwijl hij met zijn volle zwaarte (hij woog 187 pond) tegen de deur leunde, opende zich eensklaps de poort, zoodat onze van Beveren als een os in de kamer viel. Ik lach mij bijna dood, riep Boudewijn, toen zijn vader zoo ongelukkig achterover tuimelde; maar mevrouw van Beveren kwam dadelijk, bebloed als zij was, den gevallen kampvechter te hulp, en maakte oneindig meer gejammer en misbaar, dan toen haar neus werd plat geslagen. Daar ligt nu de held! juichte mevrouw Hermstad, terwijl zij met een honende lach de aschschop van den grond nam, om aldus gewapend de bres binnen te dringen, die op dat oogenblik door de strijdenden geheel en al verstopt was. Want waarlijk alleen van Beveren was meer dan toereikend, om de gansche gaping met zijn ligchaam aan te vullen, dat de kleinste muis te vergeefs naar een doortogt gezocht zoude hebben, laat staan zoo een
<pb n="9"/>
groot ongedierte, als mevrouw Hermstad was. Intusschen spande Willem te vergeefs een gedeelte zijner krachten in, om den gevallen vijand weer op de been te helpen, ofschoon hij hierin edelmoedig ondersteund werd door Hermstad zelven. Gij hebt een satansch wijf, complimenteerde hem van Beveren, dat ten eeuwigen dage in de hel zal branden, tot de duivel al zijn brandhout heeft verstookt. Daar staat nu mijne vrouw met een bebloeden neus, en hier lig ik als een gemeene bulhond; maar, zoo waarachtig als ik leef, ik zal haar de beenen van het ligchaam schoppen, dat zij naar het kerkhof gedragen moet worden. Is het niet vervloekt slecht, en goddeloos baldadig, om een smerige aschschop zoo een satansch leven te maken, maar de orang-outang zal weten, dat zij van Beveren omver heeft geranseld. Houd je neus vast! riep hij zijne weenende vrouw toe, want ik verkies niet uw bloed te dragen. Ge hebt eerst met u allen mijnen Boudewijn de longen uit het lijf geslagen, en zijn vader voor een kalen domkop uitgemaakt; mijn eenige vrouw, die hier voor uwe oogen hare tranen en haar bloed verliest, heeft haar eigen broeder een simpel wijf genoemd. Maar met al zijn verstand heeft Hermstad een baviaan tot vrouw genomen, die hem nacht en dag de tanden laat zien, tot dat de dood hem naar den satan jaagt. Doch, hoor het mij zeggen! indien zij mij niet nederig om vergiffenis vraagt, zal van Beveren hier op den grond blijven liggen tot den jongsten dag.</p>
<pb n="10"/>
<p>Ik u vergiffenis vragen! grijnsde mevrouw Hermstad, en dat in tegenwoordigheid van den intrigant Willem van Bergen, liever zou ik u met deze aschschop de hersens inslaan, wanneer ik ze vinden kon. Met u ben ik niet in twist, gij zijt mij te nietig, in weerwil van uw log ligchaam: maar deze mijnheer zal mijn huis verlaten, anders zal ik mijn tanden laten zien, gelijk gij het uitdrukt. Ik begrijp niets, hoegenaamd niets, riep Willem met de grootste verbazing, van hetgeen ik zie, van hetgeen ik hoor, maar zoo de droefheid mij het verstand niet heeft ontnomen, dan moeten noodwendig deze twee (hij wees op van Beveren, die nog altijd met zijne gansche lengte den grond mat, en op mevrouw Hermstad) uit een gekkenhuis losgebroken zijn. Zij is mijne vrouw, riep Hermstad met een diepen zucht; en hij mijn lievert, voegde mevrouw van Beveren er bij, de vader van mijnen Boudewijn. Ach! gij wist zeker niet, dat ik zijne moeder was, toen ge goedvondt hem zoo te mishandelen. En nu ligt weêr mijn beste man hier te kermen en te schreijen! Geen steen kan er tegenwoordig vallen, die niet neêrkomt op mijn ongelukkig hoofd. Wel een ongelukkig hoofd! schimpte mevrouw Hermstad, terwijl zij ongeduldig met hare aschschop begon te manoeuvreren, in de hoop dat zij bij ongeluk van Beveren zou raken, die haar zoo ontijdig den weg had versperd, en nog steeds zijne wraak wilde voortzetten door te blijven liggen als een os. Zuster, zuster! riep mevrouw van Beveren in den
<pb n="11"/>
grootsten zielangst, wees toch in 's hemels naam voorzigtig, dat mijn arme man, die reeds zoo veel geleden heeft, niet voor altijd ongelukkig worde. Ach! men kan met een aschschop iemand zoo leelijk bezeeren. Zij moet mij nu maar den genadeslag geven, verzocht haar man, dan is van Beveren in eens naar den dit en dat. Maar terwijl Hermstad met den meesten ernst zijne vrouw smeekte, haren wilden strijdlust een weinig te beteugelen, sprong de vlugge Willem onverschrokken over den colossalen van Beveren, en met een gelukkigen ruk vermeesterde hij eensklaps het zoo fel betwiste wapen. Zoo waar is het spreekwoord: als er twee vechten om een been, loopt er de derde meê heen. Hemelsche goedheid! schreeuwde mevrouw Hermstad, wat zullen wij nu beleven! Zal mij die windbuil. - Ga een weinig terug, viel haar Willem in de rede, toen zijne geduchte tegenpartij het tweegevecht wilde openen, ga een weinig terug, vrouwtje, of ik zal u een weinig terug moeten zetten, want tegen eene vrouw wil ik niet vechten. Heidaar! riep van Beveren met eene vervaarlijke stem, ik verkies hier niet langer als een varken op den grond te liggen. Vrouw! ge moet mij overeind helpen; want als de satansche teef een pak slaag krijgt, wil ik er bij zingen, dat u hooren en zien vergaan zullen. Ik verzoek u nogmaals, bad Willem, toen mevrouw Hermstad hem wederom de aschschop wilde ontwringen, ik raad u geene vruchtelooze moeite te nemen. Uwe kwaadaardigheid maakt u waarlijk
<pb n="12"/>
belagchelijk, en uw schelden zal ik toch niet beantwoorden. Je veux, schreeuwde mevrouw Hermstad: nu weet gij het in eens! Ik wil op mijne beenen staan, riep van Beveren, toen hij het vreesselijke je veux hoorde, dat altijd gevolgd werd van een geweldigen storm, terwijl ook Hermstad, beducht voor de toekomst, ijlings naar het slagveld snelde, ten einde met de meeste bedaardheid het onweder af te leiden. Gij behoeft niet bang te zijn, beloofde hem Willem, want de vrouw van mijnen weldoener zal ik niet mishandelen. Dan ga ik oogenblikkelijk weêr liggen, dreigde van Beveren, maar het bleef ook bij dreigen, want hij vleide zich nog steeds met de zoete hoop, dat het weldra tot een gezang zou komen. Zij moet voor den dit en dat gekortwiekt worden, riep hij Willem toe, maar deze vergenoegde zich met het behaalde voordeel, en marscheerde met het veroverde wapen weêr de vesting in, van mevrouw Hermstad op den voet gevolgd, die den wijkende vijand telkens in den rug viel, terwijl zij hem een hagelbui van scheldwoorden nazond. Ge zijt een satansche lafaard, verweet hem weêr van Beveren: zoo een Goliath laat zich van een vrouw plukken!</p>
<p>De welsprekendheid van onzen van Beveren was buiten twijfel van een zonderlingen aard; men kon er altijd den dommen vader uit proeven; maar zelfs zijne grootste vijanden durfden niet loochenen, dat dezelve iets schilderachtigs bezat. Ja zoo van Beveren de moeite had willen nemen, van jaar-<pb n="13"/>lijks eene spreekbeurt te vervullen in deze of gene afdeeling der maatschappij tot nut van het algemeen, geen Cicero of Demosthenes zou beter begrepen zijn geworden; dat in soortgelijke letterkundige vereenigingen de groote zaak is, hoe moeijelijk ook voor den redenaar. Doch voor eene vergadering, als die der Staten Generaal, was zijn stijl te kernachtig, en zijn redeneertrant te beknopt: een slaperig man, als onze van Beveren was, zou daar niet op zijne plaats geweest zijn. En in het Engelsche Parlement zou dit ééne gezegde: zoo een Goliath laat zich van een vrouw plukken: meer dan genoeg zijn, om hem voor altijd van de ministeriele banken te weren. Ja men zou hem in Frankrijk voor een Jakobijn verklaard hebben; indien hij zich daar de uitdrukking had veroorloofd: met al uw verstand hebt gij u een baviaan gekozen, die u nacht en dag de tanden laat zien. Om kort te gaan, men mist bijkans in alle de redevoeringen van van Beveren die fijne beschaafdheid, waarmede men een fatsoenlijk man kan uitschelden, op eene fatsoenlijke wijze. Hij zou u zonder den minsten omweg voor een ezel hebben uitgemaakt, in plaats van naauwkeurig al de bekwaamheden en talenten van uitmuntende ezels op te sommen, opdat gij zelf de toepassing kondet maken. Als van Beveren u wilde smijten, nam hij lompweg den steen op, om hem regelregt naar uw hoofd te werpen; terwijl de welgemanierdheid vordert, denzelven zoodanig te plaatsen, dat hij, zonder een wonderwerk, nood-<pb n="14"/>wendig op uw hoofd moet vallen. In beschaafdheid derhalve stond hij niet op de hoogte van zijne eeuw; en men kon ook uit zijne aardigheden altijd den dommen vader proeven. Men getuigde van hem - en ik onderschrijf volgaarne deze getuigenis - dat hij nimmer liet lagchen, dan ten zijnen koste: eene alledaagsche geestigheid, waarvoor ik mijzelven niet genoeg waarschuwen kan. Maar wat alles weêr goedmaakt, hij was geen satijricus: hij liet de katten maauwen, zoo als zij verkozen, zonder hun te verwijten, dat zij een leelijk deuntje zongen. Voor een satijricus was hij een te goedhartig mensch: diseur de bons mots, mauvais caractère, zegt Blaise Pascal. Hij had zelfs een afkeer van die laatdunkenden, welke de woorden van Don Pedro Calderon de la Barca tot de hunne maken:</p>
<q rend="bq">‘Nooit was iemand zoo verstandig, maar de dwazen, die zijt gij.’</q>
<p>De werken van onzen van Beveren zijn niet vele: zij bepalen zich tot eenige weinige aanteekeningen op de keurige verzameling van driehonderd-zes-entwintig geestverschijningen en even zoo veel rondwandelingen en omzwemmingen van een gansch regement waternimfen, nachtvorschen, boschspoken en weerwolven: een werk, dat waarschijnlijk tegen Bayle gerigt is, en meer bepaaldelijk tegen zijn boek over de kometen, en hetwelk door van Beveren als een kleinood bewaard werd, ja met eenige aanteekeningen verrijkt; die allen blijken dragen van eene buitengewone goedhartigheid;
<pb n="15"/>
vooral zijne waarschuwing tegen de geestdrijvers, door hem de fijnste zakkerollers genoemd. Maar al zijne aanteekeningen te gader staan bij waarachtige kenners niet zoo hoog aangeschreven als dit ééne gezegde: zoo een Goliath laat zich van een vrouw plukken! mijnheer! het verraadt den meester. Doch zonder eene behoorlijke uitlegging zal geen sterveling het begrijpen, en de tijd ontbreekt mij, om hetzelve onder duidelijke woorden te brengen; of, openhartig gesproken, ik geloof niet, dat zulks mogelijk is, in eene taal als de onze, zonder de kieschheid te beleedigen. Ongelukkig de schrijver, die in een onzuivere taal moet wroeten; en zonde en schande noem ik het, dat onze taalgeleerden tot op den huidigen dag geen enkel woordenboek hebben zamengesteld, door een fatsoenlijk man te hanteren. Men vindt zelfs in de zindelijkste lexica's woorden, ja geheele uitdrukkingen, waarvan de menschelijkheid ontzet, waarvan de schaamte bloost: en, o schande onzer eeuw! men schaamt zich niet, zelfs op de scholen, aan jeugdige meisjes zulke goddelooze boeken toe te vertrouwen, waaruit zij met succes de taal des gepeupels leeren, die daarin hetzelfde regt geniet, en op gelijke lijn geplaatst wordt met de taal van fatsoenlijke lieden als wij zijn. Het zou mij geen moeite kosten, uit de beste dictionnaires woorden na te schrijven, waarvan gij zoudt ijzen, mevrouw, indien gij ze verstondt; maar uwe dochters verstaan ze, die de woordenboeken doorsnuffelen, want de uitlegging wordt er altijd
<pb n="16"/>
bijgevoegd: zoodat wij getrouwden ons ten onregte verwonderen over de diepe taalkennis onzer vrouw. Maar het is hier de plaats niet, om deze mijne billijke klagt over de schaamteloosheid van onze lexicographi op zijn elf en dertigst te ontwikkelen. Het weinige, dat ik gezegd heb, moge strekken tot een tegengift van hun moordend vergift; en de tijd zal eenmaal komen, vleije ik mij, dat met denzelfden ijver, waarmede onze taalkundigen bouwstof hebben verzameld om onze overschoone moedertaal op te bouwen, het breekijzer zal opgenomen worden, om dezelve wederom af te breken.</p>
<p>Maar door mijne verwenschte praatzucht zijn wij wederom tien mijlen verwijderd van ons aandoenlijk verhaal. Geen zwarigheid! de ezel, welken wij berijden, is een mak beest, waarde lezer; wanneer ons op weg een incontinentia urinae overvalt, blijft hij aanstonds stilstaan, en hij zou wachten, geloof ik, tot het water aan zijne lippen kwam. Maar naauwelijks slingeren wij onze magere spillebeenen om zijnen vervaarlijken hangbuik, of hij neemt weêr blijmoedig zijnen ouden ezelstred aan, en wij hooren menigen wandelaar, dien wij op weg achter ons laten, met geestdrift uitroepen: ei! kijk dat ezeltje eens loopen! Ik vrees maar, dat de een' of de andere recensent hem, in een vlaag van kwaadaardigheid, bij den staart zal trekken. Maar wees voorzigtig, zeer geleerde heer, want hij zou waarachtig uwen zondagschen rok bederven, of, erger nog! uw spier-<pb n="17"/>witte broek; hij is niet zindelijk, mijn ezeltje. En nu vooruit, graauwtje, maar niet te schielijk: een langoor als gij zijt zou de beenen breken, indien hij het waagde eene galopade te dansen; ge zijt meer geschikt, mijn vriend, voor een menuet.</p>
<p>Derhalve, nadat mevrouw Hermstad in Willems broek een bedenkelijke bres gemaakt had; een wapenfeit zoo kiesch en schilderachtig door van Beveren bezongen in zijn uitmuntend vers: zoo een Goliath laat zich van een vrouw plukken! begon Hermstad meer en meer te vreezen, dat Willem zijne bedaardheid eindelijk verliezen, en geweld met geweld keeren zou. Een vrees, die niet weinig vermeerderde, toen deszelfs welbestuurde aftogt eensklaps een einde nam. Vermaarde krijgskundigen (aan wier hoofd de beroemde Gneisenau staat, een speciaal vriend van Blucher) hebben dezen aftogt met dien van Moreau vergeleken, welke, op den voet gevolgd van een overmagtigen vijand, met de grootste bedrevenheid uit het hart van Duitschland naar den Rijn marscheerde, en den hemel dankte, toen hij zijne militaire wandeling afgelegd had. Anderen spreken bij deze gelegenheid van Macdonals <hi rend="i">Spaziergang</hi> door het ellelange Italie. Een Fransch schrijver haalt de retirade van Massena uit Portugal aan; een Engelsch daarentegen Wellingtons vermaarden terugtogt naar Portugal; doch allen stemmen hierin overeen, dat de gezwindheid, waarmede Willem zijne linie van bataille veranderde, het grootst militair vernuft oneindig veel eer zou aangedaan hebben. In min-<pb n="18"/>der dan een omzien was zijne geteisterde achterhoede voor alle aanvallen volkomen beveiligd. In minder dan een ommezien stond zijne voorhoede slagvaardig op dezelfde plaats, die de achterhoede ontruimd had. En met zoo groot eene snelheid werd die uitmuntende manoeuvre door hem uitgevoerd, dat de vijand geen tijd had, om inmiddels zijne flank te bestormen: waardoor soortgelijke operatien zoo bij uitstek gevaarlijk zijn. Ik houd mij verzekerd, schrandere lezers, dat Napoleon en Marlborough zich in hunne graven hebben omgekeerd, om hunne achting te betuigen voor dit onvergelijkelijk wapenfeit. Ten minste van Beveren was in de grootste agitatie, toen hij den krijgshaftigen Willem met de aschschop in de hand tot den aanval gereed zag, alsof hij alles overhoop wilde werpen, wat hem in den weg mogt komen. Victoria! riep hij zijne vrouw toe, die met hare gewone kleingeestigheid dadelijk de oogen had gesloten, toen zij haar zuster in zoo een dreigend gevaar zag; Victoria! vrouw, nu zal hij de satansche rusiemaakster tot brij slaan; alsof zij voor den dit en dat stokvisch moest worden, zoo zal hij haar beuken. Blijf uit het gedrang, vrouw, of ge raakt weêr een neus kwijt. Maar zijne teleurstelling was groot, toen Willem, aan eene kwalijk geplaatste edelmoedigheid gehoor gevende, onbewegelijk bleef stilstaan, en zich vergenoegde met den vijand van zich af te weren, wanneer die hem al te nabij kwam. Vrouwenschender! riep hem mevrouw Hermstad toe met de hevigste
<pb n="19"/>
verbittering, doodslaan kunt ge mij, maar wijken zal ik niet. Dan zal ik wijken, zei Willem, uit achting voor uwen man, uit medelijden met uwe blinde woede. De satansche teef zal niet rusten, voorspelde van Beveren, wanneer zij niet dood geslagen wordt. Wij zullen naar beneden gaan, commandeerde Hermstad, in de hoop, dat zijne vrouw tevreden zou wezen, wanneer het bloedige slagveld haar ingeruimd werd; wij zullen naar beneden gaan, riep hij Willem toe. Met een gevilden neus, spotte van Beveren, en gescheurde broek; de meiden zullen hem helder uitjouwen. Het schreit voor den dit en dat tot den hemel om wraak, dat drie mannen si vous plait moeten spelen voor ééne vrouw. Ach, lieve man! vleide mevrouw van Beveren, zij is onze goede zuster. En wij hare onderdanige dienaars, antwoordde haar man nog even gramstorig; of heb ik niet op den grond gelegen als een gemeene straatjongen? zijt gij niet op het punt geweest van voor eeuwig uwen neus te verliezen? en die lange lummel steekt in een halve broek! Is dit nu onze kwaadaardige Willem, die een paar bataillons nachtspoken in de pan zou hakken? hij is voor den drommel een lafbek, een held zonder courage, als Hermstad. Ach lieve van Beveren, smeekte zijne vrouw, wees toch in 's hemels naam bedaard, dan zal alles goed afloopen; zij gaan immers den trap af. - Alles goed afloopen! En zij slaan elkander bont en blaauw. Alles goed afloopen! ge zijt voor den nikker! gek, maar wij mogen niet vloeken, vrouw!
<pb n="20"/>
O van Beveren, riep deze geheel en al onthutst, wat hebt ge daar gezegd! wat hebben mijne ooren moeten hooren! Ik ben er zelf van verschrikt, antwoordde haar man, doch het blijft onder ons, hoort ge? Het was immers geen zware vloek? Ge moet niet schreijen, vrouw, zoo zwaar is de vloek niet geweest. Ik wenschte zelf, dat die satansche vloek in mijn keel gebleven ware, of dat ge uwe hand voor mijn mond haddet gehouden, tot hij weer op zijn oude plaats was gekomen: doch nu is hij de lucht in, en naar den dit en dat. Het minste geritsel jaagt mij reeds vrees aan; wij staan hier alleen vrouw! Ach van Beveren, snikte zij, dan ware het niets, maar wij zijn nooit alleen. - Gij hebt gelijk, vrouw, die vloek zal mij zuur opbreken; en met de meeste angstvalligheid ging hij aanstonds den trap af, zonder er op te letten, dat die intusschen door mevrouw Hermstad onder water was gezet. Zijne diep bedroefde vrouw zag hem weemoedig na, alsof zij vreesde, dat hij reeds nu voor zijne zonde den hals zou breken. En menige zucht was er ontsnapt, menige traan gevallen, eer zij den laatsten trap had bereikt, waar de arme van Beveren met een kloppend hart op haar stond te wachten, nog altijd nadenkende over zijne verregaande ligtzinnigheid. Hij nam daar zijne vrouw bij de hand, en zei diep getroffen deze opmerkelijke woorden: ge zijt een braaf wijf, maar uw man is een ondankbare schobbejak, en niet waardig dat hij met een koets naar de kerk rijdt. Maar ik geloof, dat de duivel
<pb n="21"/>
mij dien verwenschten vloek opgedrongen heeft, opdat van Beveren met hem meêrijden zou naar zijn stinkende modderpoel, waar de vloekbeesten rondzwemmen met andere kikkers. Doch ge moet beloven vrouw, dat ge aan niemand zult vertellen, hoe slecht ik mij gedragen heb. - Ik zou zoo een woord niet durven nazeggen, van Beveren! Des te beter, antwoordde haar man, en met deze geruststelling ging ook hij de voorkamer in, waar een oogenblik te voren de strijdenden post hadden gevat. - Want nadat Hermstad zijn gevoelen had geuit, dat men zonder het grootste gevaar niet langer het slagveld kon betwisten aan den verbitterden vijand, maar veiligheidshalve zich retireren moest naar de beneden voorkamer; was Willem onder de wapenkreten van den oorlogzuchtigen van Beveren met den gezwinden pas voorwaarts gerukt, om zonder het minste verzuim het bevel van den generalissimus ten uitvoer te brengen. Maar nademaal mevrouw Hermstad zeer oordeelkundig hare positie genomen had tusschen de bedreigde kamer en den trap; waardoor zij volkomen meester was van den eenigen weg, langs welken de belegerden hunnen aftogt konden bewerkstelligen, bestond er voor Willem en Hermstad niet de minste kans om de voorkamer te bemagtigen, ten zij een gelukkig gevecht hun den weg weer opende. Zij waren derhalve in de noodzakelijkheid van met vereenigde krachten den vijand aan te grijpen, ten einde hem overhoop te werpen; waardoor alleen het mogelijk zou wezen, het bedoelde punt te bereiken.</p>
<pb n="22"/>
<p>Dat de overwinnaar den aftogt niet werkeloos aanschouwen, maar met den meesten nadruk hunne achterhoede zou bestormen, was meer dan waarschijnlijk. En waarlijk men behoeft geen Alexander of Caesar te wezen, om een vijand, die langs een engen trap naar beneden wijkt, tot een tuimelaar te maken; inzonderheid wanneer hij verzuimd heeft, gelijk hier het geval was, zich alvorens van de hoogten meester te maken, die den hollen weg bestrijken. Derhalve uit een krijgskundig oogpunt beschouwd, beging Hermstad een groote fout, waardoor hij zichzelven en zijnen bondgenoot aan eene vreesselijke slagting blootstelde, ja zelfs aan een volkomene vernieling. En wanneer <hi rend="i">ik</hi> in Willems plaats ware geweest, ik zou gezegd hebben: voor geen honderd dukaten ga ik nu den trap af, doch morgen voor nietmetal. Maar de ontembare dapperheid van Willem van Bergen, die bijkans aan vermetelheid grensde, maakte hem blind voor alle gevaren; en alleen gehoor gevende aan zijn dollen ijver stelde hij zich aanstonds in beweging, van Hermstad gevolgd, die geweldig verschrikte, toen hij den slechten staat gewaar werd, waarin Willems achterhoede verkeerde. Maar de teerling was reeds geworpen, en het gevecht geopend. Mevrouw Hermstad zocht met alle inspanning van krachten hare standplaats te behouden, zoo bij uitnemendheid geschikt om des vijands vermetelen terugtogt af te snijden, of hem terug te drijven naar zijne vorige legerplaats, waar hij door gebrek aan mondbehoeften en ontberingen van allerlei aard
<pb n="23"/>
noodwendig vergaan moest, indien het hem al gelukte aan het vijandelijk zwaard te ontsnappen. En meer bepaaldelijk was zij er op bedacht, om met alle geweld op Willems voorhoede te vallen; waarschijnlijk met het oogmerk, om vervolgens zijn centrum af te snijden, waardoor hij voor altijd bedorven zou geworden zijn. Maar alle hare berekeningen, hoe schrander ook overlegd, werden volkomen te leur gesteld door de onweerstaanbare kracht, waarmede Willem den aanval deed. Wat meer is, zij werd zelf op alle punten totaal geslagen; en zonder eene onverklaarbare edelmoedigheid des overwinnaars zou zij zeker geheel overvleugeld zijn geworden, en in de pan gehakt. Maar zij liet toch aan den vijand het onberekenbaar voordeel, dat het gansche leger in de beste orde naar den trap kon wijken; zoodat de weg tot den aftogt geheel en al geopend was. Met geforceerde marschen rukten nu Hermstad en Willem aanstonds voorwaarts, in de hoop dat zij nu zonder verder oponthoud de voorkamer zouden bereiken, het doel van alle hunne pogingen. Maar hierin bedrogen zij zich geweldig: want het geoefend oog van mevrouw Hermstad zag dadelijk, dat zij, meester zijnde van de hoogten, de schoonste kans had, om haar verloren eer met luister te herwinnen. En, zich reeds verzekerd houdende van eene gemakkelijke overwinning, verzuimde zij haren aanval met grof geschut te ondersteunen, ja zij had de vermetelheid van twee zegevierende generaals met ligt geschut te attaqueren, dat zij in eigen persoon
<pb n="24"/>
uit de belegerde vesting aanvoerde, te weten een lampet met water geladen, dat in den oorlog een armzalig wapen is, en naauwelijks geschikt om conscrits te beteugelen. Evenwel zij brandde los; Klets! Klets! Klets! bulderde het geschut, en zij kon zich baden in het onbeschrijfelijk genoegen, van haren man de volle laag te hebben gegeven, en daarenboven den ganschen trap onder water te hebben gezet. Doch wel verre van hierdoor den wijkende vijand tot staan te brengen, zag zij tot hare onuitsprekelijke droefheid, dat deszelfs aftogt veeleer nog verhaast werd, in weerwil dat de weg in een moeras was herschapen. Het was toen dat zij met den meesten spoed grof geschut liet aanvoeren, of liever zij kwam zelf met een vervaarlijken leuningstoel aanrukken, dien zij van boven naar beneden wilde slingeren, maar, helaas! de vijand had intusschen het hazepad gekozen; zoodat zij met haar leuningstoel een bespottelijk figuur maakte. Zij zocht echter aanstonds den verloren tijd zoo veel mogelijk in te winnen, en liet nu zonder te aarzelen haar grof geschut in den steek, om ligt gewapend de vervolging voort te zetten. Doch hoe welmeenend ook hare pogingen waren, de vijand had zich reeds aan haar weerwraak onttrokken, en zich in de voorkamer in veiligheid gesteld, waar Hermstad met zijn zakdoek het water afwischte, dat hem langs mond en ooren droop: want waarlijk mevrouw Hermstad had een verschrikkelijk waterbad aangeregt. En zij kwam nu met den stormpas de kamer in, om de nederlaag des vijands
<pb n="25"/>
te voltooijen. Een oogenblik later verscheen daar ook van Beveren, de vloeker, met zijne brave vrouw, beide in de grootste droefheid des harten, waardoor zij van het gevecht niets meer hadden opgemerkt, dan dat de strijdenden, zoo als van Beveren zich uitdrukte, elkander bont en blaauw sloegen. Maar het vervolg zal ik voor een ander hoofdstuk bewaren.</p>
</div>
<div type="chapter">
<head rend="h3">Tweede hoofdstuk.</head>
<p><hi rend="b">M</hi>ijn planeet schijnt te verlangen, dat dit hoofdstuk zonder inleiding of voorafspraak de wereld in gezonden worde; en ik ben innig overtuigd, dat ik deswege met niemand mijner lezers in twist zal komen. Het zijn mijne gedurige inleidingen en tallooze uitweidingen, die dezen roman tot zoo een vervelend klokkenspel maken. Wanneer ik zonder ouvertures en variatien mijn deuntje had afgespeeld, zou ik met het meeste vertrouwen u mijn hoed kunnen aanbieden, opdat uw milde hand in denzelven een vijfstuiverstuk kon laten vallen voor den armen muzikant, die uwe delicate ooren zoo weinig gehavend had. Maar als ik bij voortduring mijn
<pb n="26"/>
thema verdrinke in een vloed van straatdeunen, die ik u voor variatien verkoop, en niet den minsten eerbied toone voor uw kiesch gehoor, zal men mij, naar ik vrees, met een gemeenen orgeldraaijer gelijk stellen, dien gij met uwe gewone christelijke liefde een paar centen toesmijt, op voorwaarde dat hij zijn vervelend muzijk naar uwe naaste buren overbrenge. Gij ziet waarde lezer, dat ik zeer goed mijne zwakke zijde ken: de zwarigheid is maar, dat ik zelden meester ben van mijn instrument; de toonen, die mijn speeltuig u toeblaft, verrassen mij zelven. Ik geloof niet, dat er zoo een grillig speelwerk in Europa te vinden is: wanneer ik een allegro spelen wil, komt er een deftig adagio; moet er een waltz of galopade gedanst worden, dan piept u mijn doedelzak een psalm toe. Ja als ik in een opgewonden bui Wien Neerlands bloed, God save the queen, of wij leven vrij, wil aanheffen, dan speelt mijn drommelsch instrument - 't is immers om razend te worden - Jan! brandt de lamp nog? Ik zat te spinnen voor mijn deur; of Ach, mijn lieve Augustijn, Augustijn, Augustijn! alles is weg; geld is weg, goed is weg; en soortgelijke ouderwetsche kermisdeunen, welke mijn crediet niet weinig benadeelen bij alle goede menschen, die het wel met de muzijk meenen. En nu had ik mij zelven de wet opgelegd, u een aria voor te spelen zonder praeludium, en ge hebt wederom een mand vol noten t'huis gekregen, die ge noodwendig zult moeten kraken, eer ge de kern van mijn verhaal kunt bereiken. Maar, geloof mij,
<pb n="27"/>
de arbeid, dien ge u getroosten moet, om de harde schil door te bijten, die de melkzoete pit omkleedt, is bijzonder geschikt tot het opwekken van uw eetlust, die gelijk alle uwe lusten niet langer duurt dan dat hij bevredigd is. Het gevaar is slechts, dat de eetlust wel eens verloren gaat, wanneer men zoo eindeloos lang naar spijzen moet wachten. Van daar mijne overgroote vrees voor uwe familiaire soupés en dinés, waar de gasten zeker van honger zouden sterven, wanneer de verveling hen niet van kant hielp. Ik houd meer van een thé dansant; ik vind het zoo een aardig denkbeeld, te moeten dansen voor een kop thee; gelijk een poedelhond voor een afgekloven beentje zijnen meester een paar pooten aanbiedt. - Van honden gesproken, ik geloof niet, dat mij een betere gelegenheid voorkomen zal, om u te vertellen en kond te doen, dat ook Hermstad een kwaadaardigen bulhond had, in forschheid van karakter volkomen gelijk aan zijne vrouw. Zoodat onze van Beveren hem eenmaal toeriep, terwijl hij met verhaaste schreden en in doodsbenaauwdheid langs zijn hok stapte: ge zijt een satansche hond! hetgeen mijne zuster daar in huis is, dat zijt gij hier in den tuin! Gelukkig, dat ten minste Nero aan den ketting ligt; anders zou ook de tuin vergeven zijn. Deze hond derhalve, de schrik van alle de huisgenooten, en inzonderheid van van Beveren, doch daarentegen de lieveling van mevrouw Hermstad, die onuitputtelijk was in het beschrijven van zijne tallooze goede hoedanigheden, waaronder zijn grimmige
<pb n="28"/>
aard en valsch overleg eene eerste plaats kregen, speelde op den tijd, van welken wij spreken, een zeer gewigtige rol in het groote krijgsspel. Want Boudewijn was met zijne gewone lafhartigheid aanstonds van het slagveld gevlugt, toen hij gewaar werd, dat de belegerden de poort ontgrendelden, ten einde een wanhopigen uitval te wagen. En in plaats van zijn bondgenoot dapper te ondersteunen, die voor hem de wapens aangegord had, koos hij ijlings het hazepad, en retireerde zich naar den tuin, waar het krijgsgeweld hem niet bereiken zou, meende hij; en hij vermaakte zich daar met het afplukken van bloemen, en vruchtknoppen. Hoe liefelijk ook het roosje zijne geuren uitwasemde, van onschuld blozende en maagdelijke schaamte; daar het naauwelijks de zwachtels verbroken had, welke zijne jeugdige schoonheid omkluisterd hielden, en zich nu wilde baden in den frisschen ochtenddauw, zich koesteren in de verkwikkelijke stralen der vriendelijke morgenzon, vol vreugde dat het eindelijk den met stekels gewapende bloemknop ontsnapt was, en den vriendelijken wandelaar toelagchen kon. Hoe nederig het viooltje zich gelijk wilde stellen met het onaanzienlijk gras; en hoe trotsch ook de lelie maagdenblankheid tartte: noch roos, noch viooltje, noch melkwitte lelie was heilig voor de wreede hand des gevoelloozen Boudewijns. Hij plukte, en scheurde die sieraden in het zomerkleed van vrouw natuur, en overzag dan met welgevallen zijn baldadig werk. En nu moest ook het pluimgedierte
<pb n="29"/>
zijnen overmoed koelen; hij sarde, kwelde, en jaagde die vreedzame dieren, en lachte dan met hun angst en onmagt, met hunne vruchtelooze pogingen om te ontkomen aan den moedwil van hun snooden vervolger. En zoo zij in die ure de gave der spraak hadden gekregen, zij zouden hem gevraagd hebben, om welke hunner weldaden, om welke hunner giften zij zoo wreed werden vervolgd? of zij den mensch nog meer konden afstaan dan hun kroost voor zijn voedsel, hunne vederen voor zijn rustplaats? zij zouden hem gesmeekt hebben om hunne vrijheid, om de vernietiging van het willekeurig vonnis, dat hen gedoemd had tot eene levenslange gevangenis. Maar nu konden zij alleen door een verward angstgeschreeuw den laaghartigen Boudewijn tot medelijden stemmen, en zelfs Nero paarde zijn gebrul en geblaf met de tallooze wanhoopkreten die van alle kanten opstegen, doch juist daardoor haalde hij zich het ongenoegen van den woesten tiran op den hals, die hem als een magteloozen beschermer der strafschuldigen beschouwde, en derhalve als waardig in hunne kastijding te deelen. Vol vertrouwen op zijne overmagt, en in de hoop van eene gemakkelijke overwinning over een geketenden vijand, berekende hij met wraakgierige blikken, tot hoe ver de uiterste grenzen van Nero's gebied liepen, en welke plaatsen zijn vijand bereiken kon, zonder door den ketting weêrhouden te worden. Hij wapende zich vervolgens met eenige uitgelezen steenen, die hij met de grootste heldhaftigheid
<pb n="30"/>
naar den kettingdrager smeet. Doch wel verre, dat deze zijn geblaf wilde staken, gromde en jankte hij met verdubbelde woede, en zweepte zich met zijnen geknotten staart, terwijl hij Boudewijn grimmig de tanden liet zien, en telkens op hem aanvloog om geweld met geweld te keeren, zonder er aan te denken, dat de ketting niet toeliet zijnen beul te bereiken, en hem maakte tot een weerloos slagtoffer van Boudewijns baldadige aanranding. In dien ketting beet hij dan verwoed, alsof hij de schalmen van elkander wilde rukken. Hoe lachte dan Poudewijn met die ijdele pogingen, hoe vermaakte hij zich met dat grimmig maar magteloos knarsetanden! Ja toen de rijke voorraad van steenen uitgeput was, greep hij den diksten tuinstok, dien hij vinden kon, om meer van nabij den bulhond te bestoken. Hij vergat in den beginne zijne gewone voorzigtigheid niet, en bleef zorgvuldig op den noodigen afstand. Doch toen de bloedhond van kwaadaardigheid begon te schuimbekken, klom Boudewijns genoegen tot zulk een hoogte, dat hij het waagde post te vatten aan de uiterste lijn des cirkels, dien de grimmige Nero met den ketting beschrijven kon. En nu begon hij hem zoo onbarmhartig te ranselen, dat het bloed hem weldra langs de kaken golfde, en met gansche stroomen den grond verwde; zoodat het arme dier in zijn wanhoop niets beters wist te doen dan met de felste woede in den stok te bijten, en het moordtuig tusschen de tanden te houden, als in een klem. Maar terwijl Boudewijn
<pb n="31"/>
met alle inspanning van krachten zijn wapen zocht te heroveren, werd hij met stok en al onverhoeds door den bulhond over de lijn gerukt, en gesleept binnen de grenzen van Nero's gebied. Oogenblikkelijk liet de bloeddog den stok los, en greep in deszelfs plaats den baldadigen jongeling. Met verwoede tanden scheurde hij hem de kleederen van 't lijf, en weldra gulpte Boudewijns bloed als een zoenoffer voor het bloed, zoo baldadig door hem vergoten. Hij schreeuwde en gilde, buiten zich zelven van schrik, maar zonder den tijdigen bijstand van Teeuwis den bombardier, en van Petronella de keukenmeid, zou Boudewijn buiten twijfel een kind des doods zijn geweest; zoo geducht was de weêrwraak, die de verbitterde Nero over zijnen vijand nam. Gelukkig, driewerf gelukkig, dat Petronella uit voorzorg hare tang meegenomen had, en dat Teeuwis ook van dat wapen een meesterlijk gebruik wist te maken om Boudewijn bij tijds te ontzetten: want de overwinnaar maakte van zijne overwinning zoo een onbeleefd gebruik, als men dit verwachten kon van een bulhond. En wanneer Boudewijn tegen den hond een acte van beschuldiging had willen instellen, hij zou hem met het volste regt hebben kunnen beklagen: 1<hi rend="sup">o</hi>. dat hij met zijn vier pooten op hoogstdeszelfs ligchaam gestaan had, hetgeen een bewijs van verregaande minachting was; 2<hi rend="sup">o</hi>. dat hij een elegant vest aan flarden had gescheurd; 3<hi rend="sup">o</hi>. een spiksplinternieuwen pantalon zoo deerlijk had gehavend, dat dezelve gedaald was beneden de waarde van
<pb n="32"/>
een oude broek; 4<hi rend="sup">o</hi>. had hij van zijne verwenschte tanden zoo een misdadig gebruik gemaakt, dat des aanklagers kuit was opengereten, om niet te spreken van een wond in de regterdij en van een scheur in de linkerknie. Zoodat hij aanklager met het volste vertrouwen van zijne regters kon eischen: 1<hi rend="sup">o</hi>. dat de booswigt eerloos verklaard wierd en vervallen van alle zijne burgerlijke regten; 2<hi rend="sup">o</hi>. dat hem de tanden uit den bloedigen muil wierden gebroken; 3<hi rend="sup">o</hi>. dat hij, als eene billijke schadeloosstelling, een nieuwe broek moest leveren naa den laatsten smaak, en een zwart casemiren vest van de fraaiste sneê; eindelijk, dat hij de beleedigde partij vergiffenis moest vragen voor zijne verregaande onbeschoftheid en dierlijke handelwijze, zijn hondenlijf verantwoordelijk stellende voor de uitvoering van het genadig vonnis. En wanneer de regters hunne regtvaardigheid zoo ver mogten drijven, dat zij geen vonnis wilden vellen dan met open beurs van ten minste ééne der strijdende partijen, moest de bulhond alleen de kosten dragen, als de schuldige oorzaak van het gansche proces. Hij alleen moest betalen des advokaats zedige rekening, en de bescheiden nota des procureurs, het salaris des hongerigen deurwaarders, leges, zegels, registratiekosten en soortgelijke bagatellen, van te weinig aanbelang om hier te specificeren. Maar Boudewijn achtte het beneden zijne waardigheid, tegen een bulhond te procederen, en derhalve werd deze veelbelovende zaak, tot bittere teleur-<pb n="33"/>stelling van vele regtbezorgers, in de geboorte gesmoord.</p>
<p>Intusschen bleek het reeds dadelijk, dat deze treurige geschiedenis aanleiding kon geven tot verschil van denkbeelden, en dat de recensent haar uit een verschillend oogpunt zou beoordeelen, naar mate Boudewijn of Nero eene betere plaats bekleedde in zijne gunst. Teeuwis de bombardier, die Nero beschouwde als zijn voedsterling, en er trotsch op was, dat alleen hij den alom gevreesden bulhond veilig kon naderen, ja zelfs blijken kreeg van zijne vriendschap en welwillendheid; die dagelijks voor Nero riemen sneed van mevrouw Hermstads leer, koos oogenblikkelijk, zonder te vragen naar de oorzaak van den twist, de partij van zijnen vriend; terwijl Petronella in Nero een geweldenaar zag, die den ganschen tuin voor ieder vreedzaam mensch onveilig maakte, alsof dezelve alleen voor hem was aangelegd. Zij schold hem zelfs uit voor een dikkop, en noemde hem een rekel, die niet schielijk genoeg kon vergeven worden, omdat hij niet kort genoeg kon leven. Ik zal u trakteren, dreigde zij, op een oude spons in versche boter gebakken, opdat ge u daaraan te bersten etet. Is het niet zonde en schande, dat zoo een superfijn vest, is het niet jammer, dat zoo een kostelijke broek - Indien gij den hond mishandelt, viel haar Teeuwis in de rede, mishandelt ge mij, uwen minnaar, Petronella! Smeer liever uw boter op onze magere boterhammen, die even droog zijn als uw oude spons. Ge
<pb n="34"/>
weet, dat alleen gij mijn schat zijt; hoe Lenemie mij te vergeefs toelonkt; dat ik doof ben voor hare zuchten, en alleen ooren heb voor u, mijnen nachtegaal; maar ik vertrouw dan ook, dat ge mijne vrienden zult respecteren, en als een brave keukenmeid zorgen zult voor een hongerigen korporaal. Wij hebben hier een schrale keuken, Petronella; den ganschen winter heeft ons de commandant op zuurkool en graauwe erwten onthaald; vleesch is hier even zeldzaam als nieuwbakken brood; en die het ongeluk heeft van tot dorst te vervallen, kan raar de pomp marscheren. Mijnheer meent het goed met ons; maar, de heele buurt weet het, mevrouw is generaal en chef. Alleen uwe liefde, Petronella, maakt mijne dienstjaren nog dragelijk; zonder die liefde zou ik reeds lang gedeserteerd zijn; en zoo ge verlangt, dat korporaal Teeuwis bij zijn vaandel blijft, zend dan pardi! niet altijd de lekkere beten naar de officierstafel, man houd iets en reserve voor den armen soldaat. - Ge weet niet, Teeuwis, gaf Petronella tot antwoord, hoe veel oogen onze Mevrouw heeft, en hoe weinige kasten er zijn zonder sleutel. Niet dat ik oneerlijk ben, de hemel beware mij! voor mij zelve zou ik geen speldeknop willen oprapen, wanneer die een' ander toekwam: maar een' trouwen minnaar van honger te laten sterven, is in mijne oogen de grootste zonde, die een keukenmeid ooit begaan kan; en ik zweer u, allerliefste Teeuwis, dat de gelegenheid den dief zal maken. Hoe waakzaam ook
<pb n="35"/>
onze mevrouw zij, ik zal u toonen, beste guit, dat ge uwe liefde aan eene brave meid hebt geschonken, die oneindig beter voor u zorgt dan Lenemie de schrobster, die leeft als zij van u kwaad spreken kan, en u altijd uitmaakt voor een mismaakt en walgelijk schepsel, dat door een paar spillebeenen gedragen wordt. Die duivelsche teef! bromde Teeuwis. Zij noemt u den vuilen kanonnier, vervolgde Petronella. Sakkerloot! schreeuwde Teeuwis. - Die voor niets bang is dan voor kruid. - Tête bleu! Mort de ma vie! Vive l'empereur! ik zal dien vervloekten blaaskaak in haar dwijl begraven, en om den dwijl dansen als een Carmagnool om zijn vrijheidsboom. Heb ik daarom Dumouriez te Jemappes geslagen, tot hij ons hals over kop van het slagveld heeft gejaagd; heb ik daarom zoo veel Franschen door de ribben geschoten, om nu van zoo een totebel, die, pardi! nog nooit in het vuur geweest is, gedegradeerd te worden. Maar ik zal de floddermuts in een bomketel stampen, of voor een affuit gebruiken. Korporaal Teeuwis bang voor kruid! diantre, c'est impossible! Indien ik te Jemappes geloopen heb, heb ik ten minste dapper geloopen, en niet harder dan mijn generaal, de vechtduivel Clairfait, die den slag verloor, ja, maar daarentegen den rug van sansculottes niet zag. Wij zijn geslagen, Petronella, Clairfait en ik, wij moesten den aftogt blazen; maar een slecht generaal, die nooit een veldslag heeft verloren. Ventre gris! is zelfs niet de oude Frits menigen keer uit het veld geranseld - ge hebt
<pb n="36"/>
toch mollige armen, Petronel - Frederik de groote, of de groote Frederik, de Napoleon van de Pruissen, en onze meester in de oorlogskunst, die met honderd kanonnen door Duitschland galopeerde, alsof de grond met beter besmeerd was. Ge zijt een kwaadaardige held, viel hem Petronella in de rede, om den vloed zijner bravades zoo veel mogelijk te stuiten; ge zijt een regte Turk, Teeuwis! - En Lenemie, vervolgde Teeuwis, is een versleten kanon, dat met dwaze inbeelding geladen is. Als zij een raagbol in de hand houdt, verbeeldt zij zich een heele lansier te wezen, en zij is naauwelijks geschikt om voor marketentster te spelen. Een kanonnier bang voor kruid! Ik moet mijne groente nog verlezen, riep Petronella. Vive le son du canon! antwoordde Teeuwis. Ik moet mijne aardappelen nog schrappen, riep Petronella. - Gai! gai! serrons nos rangs, espérance, en avant! Pan! pan! est ce ma brune, pan, pan! qui frappe en bas: maar Petronella was reeds op de vlugt gegaan. Wij zullen ook op marsch gaan, commandeerde Teeuwis; want Lenemie moet gedrild worden; ik zal haar oploopen als eenen vlieger: want zij heeft een oorlogsman beleedigd. Maar heeft zij in mijn point d'honneur getast, ik zal in haar point d'honneur kanonneren. En zoo Petronella geen krijgslist weet uit te denken, om van middag een formidabel stuk karbonade te veroveren, gun ik de oude tooverkat een beste plaats in het invalidenhuis: want de rimpelige teef weet, pardi! niet wat een oud militair toekomt. In-<pb n="37"/>dien zij een paar jaren onder de Kozakken gediend had, zou zij beter de kunst van fourageren verstaan. Zij laat mij honger lijden, alsof reeds de vijand onze vesting ingesloten had; en denkt, dat het genoeg is, mij nu en dan haar roestigen mond te presenteren, die, morbleu! geen slot meer houdt. De knevelbaard kan voortaan hare militaire honneurs aan een' ander opdringen, wanneer zij niet beter voor mijn rantsoen zorgt. - En nu, waarde lezers, volgt die hartverscheurende klagt, wier weerga in geene taal aangetroffen wordt. In diepte van gevoel, in hartelijkheid van toon, en malschheid van uitdrukking wint zij het verre van al de treurzangen, die ontsnapt zijn aan Naso's wanhoop, of aan den brandende hartstogt van de ongelukkige Dido. Reeds de aanhef is edel: Philippine, Philippine! indien ge ooit aan Teeuwis, aan Korporaal Teeuwis denkt; die uwe gansche liefde eenmaal zijn eigendom mogt noemen, totdat gij goedvondt, die corvée eerlijk te deelen tusschen hem en een tamboer majoor; Philippine, Philippine! indien ge ooit aan Teeuwis, aan korporaal Teeuwis denkt, dan moet ge voor hem bidden, charmante meid! want hij zit hier op water en brood in den provoost; ver van u, bekoorlijke zoetelaarster, die menig officier deedt watertanden, en te veel waart voor een heelen korporaal. Philippine! in plaats van u te cajoleren, maakt hij thans zijn hof aan een sappeur; die te gierig is om eens anders vleesch te scheren, en de liefde van een soldaat slechts met liefde betaalt.</p>
<pb n="38"/>
<p>Teeuwis, Teeuwis! riep Petronella, uit al hare magt.</p>
<p>Philippine, Philippine! zuchtte de bombardier, terwijl hij met eene onbeschrijfelijke teederheid Nero langs den rug streek, alsof de bulhond zijne geliefde Philippine was; hoe menigmaal heb ik niet, halfbeschonken, in uwe malsche armen gelegen, terwijl ik zwoer bij een bataillon heiligen, dat ik u beminde als mijn kanon, dat ik zonder u niet gefusileerd wilde worden; ze zijn vervlogen, die schoone jaren, en indien ge nog leeft, Philippine! zijt ge reeds een vèteraan geworden.</p>
<p>Teeuwis, Teeuwis! riep Petronella voor den tweeden keer, kom toch in 's hemels naam uit den tuin, want het gansche huis is weer in rep en roer. Er wordt alarm geslagen, zeî Teeuwis; Nero! ik moet op marsch gaan; ik moet u verlaten, kameraad! ach indien gij hier keukenmeid waart, ge zoudt deze vesting - hij sloeg op zijn buik - beter provianderen dan mijn sappeur.</p>
<p>Ik geloof, zeî Petronella, die intusschen op de plaats gekomen was, waar dit aandoenlijk tooneel voorviel; ik geloof waarachtig, dat ik tegenwoordig keukenmeid ben in een gekkenhuis. Terwijl ik ginder sta te schreeuwen als een varken dat gekeeld wordt, blijft gij op uw gemak voor het hondenhok liggen, alsof de stem van Petronella u niet liever was dan het geluid van een vischketel. Wanneer het eten op het vuur staat, is er naauwelijks een ps! ps! van noode, en gij staat bij mij, om te zorgen dat de pot niet overloop', om
<pb n="39"/>
dadelijk het schuim van den ketel te scheppen; en nu de keukenmeid zelve, om zoo te spreken, in barensnood is, laat gij haar schreeuwen - Prins Eugenius van Savoyen! viel Teeuwis uit, met de stem van iemand die lijdende was aan een kwaad geweten, wat zegt gij! in barensnood! in barensnood! gij! zoo een oude keukenmeid! - Laat gij haar schreeuwen, vervolgde Petronella, om hier te vrijen over een bulhond. Hij is een reu, antwoordde Teeuwis in den grootsten zielangst, stel u gerust, Petronella; van hem hebt gij niets te vreezen; doch ge zijt immers niet geblesseerd? dat zou, morbleu! een zotte geschiedenis wezen. Er zullen geene dooden vallen, antwoordde Petronel met een aanminnigen glimlach, maak u niet onge rust, korporaal! Indien er maar geen levenden vallen? zeî Teeuwis op een vragenden toon. In de voorkamer, vertelde hem de potvoogdes, hoor ik een verschrikkelijk geraas, en de stem van onze mevrouw heeft wederom eene losse bui. Kom toch in vredes naam met mij; want ik geloof, dat zij elkander vermoorden. Op hetzelfde oogenblik hoort men er weenen, snikken, gillen, schelden, tieren, vechten; mij dunkt, het kan in de hel niet slimmer toegaan. Ge zijt nooit in een bataille geweest, pochte Teeuwis, wat spreekt ge mij van hel! eenige bataillons duivels attaqueren daar ettelijke arme duivels; maar een bataille, Petronella, is de schoonste hel, die er door menschenhoofden uitgedacht, door menschenhanden uitgevoerd kan worden: artillerie, cavalerie, infanterie, donner
<pb n="40"/>
wetter! men vindt daar alles, dat gebruikbaar is om een volmaakte hel daar te stellen; zelfs officiers van gezondheid, die met hun moordtuig over het slagveld draven, om des vijands onvolledig werk op te rapen; en iemand den kop van den hals zouden snijden, om een geblesseerden neus te genezen. Maar de hemel beware u, Petronella, voor een chirurgijn-majoor, want een venijniger dokter - Is er nooit gebakken, viel Petronella in. Ik vind het niet honet, riep Teeuwis min of meer geraakt, dat ge mij altijd in de rede valt; altijd mij de woorden uit den mond neemt; dit noem ik schurftig, Petronella. Wanneer ik kanonnier mijn kanon wil afvuren, zal dan, morbleu! mijn kameraad mij den kogel ontfutselen! Indien gij iets meer waart dan eene vrouw, ge zoudt moeten duelleren, verstaat ge. Ach, lieve beste Teeuwis, ik ben zoo verlangend om te weten, wat er in huis voorvalt. Wij zullen op marsch gaan, antwoordde Teeuwis; wij zullen post vatten in de keuken, en van daar op verkenning uitgaan. In de houding van iemand, die de tafel wil afvegen, zal ik als spion tot in de vijandelijke gelederen doordringen, en vervolgens in het hoofdkwartier een krijgsraad beleggen: want, Petronella, de eer laat niet toe, dat wij langer neutraal blijven. Maar, lieve keukenmeid! wiens vanen zullen wij volgen: mijnheer is een goed mensch, maar een beter generaal is onze mevrouw. Kom toch mede, Teeuwis, verzocht nogmaals Petronel. Vergeet ook niet, ging de bombardier voort, dat onze me-<pb n="41"/>vrouw aanstonds de dienstboden zal attaqueren, wanneer zij haar man tot onderwerping heeft gebragt. Oorlog in de voorkamer is vrede in de keuken. Zoodat hier billijkerwijze de vraag ontstaat, of wij manschappen niet den hemel moeten danken, dat onze chefs elkander de hersens inslaan; zoo ja - Loop nu naar uw grootje! riep hem Petronella toe, en zonder verder naar zijn eindeloos gebabbel te luisteren, liep zij met de meeste snelheid het huis in. Mijn grootje, zeî Teeuwis, terwijl hij haar op den voet volgde, kan, pardi! geen kruid meer ruiken; maar zoo zij een man geweest ware, buiten twijfel zou zij dienst genomen hebben bij de zware cavalerie; want kinderen menschen! zij was zoo een ruiter! Met deze woorden ging ook hij het huis in. Indien gij weten wilt, wat er intusschen in de voorkamer voorgevallen was, moet gij het volgend hoofdstuk met uwe gewone oplettendheid lezen; dan kunt gij morgen uwen buurman vertellen, hoe een leugenachtig boek mijn Willem van Bergen is.</p>
</div>
<div type="chapter">
<pb n="42"/>
<head rend="h3">Derde hoofdstuk.</head>
<p><hi rend="b">M</hi>en zou met het volste regt den bruidegom voor gek verklaren, die zijne aanstaande echtverbindtenis aan vrienden en kennissen bekendmaakte door de welsprekende stem van een viertal bidders, met een huilebalk aan het hoofd, in zijn potsig gewaad. Ook zou men hem voor een bespottelijk schepsel uitkrijten, die met een bedroefd gelaat de bruid en den bruidegom kwam condoleren wegens het gevoelig verlies hunner vrijheid, dat hen eerstdaags zou knellen, ten gevolge der wederzijdsche vastketening die weldra zou plaats hebben. Men beschouwt, om welke reden weet ik waarachtig niet, een huwelijk als eene gelukkige gebeurtenis; men brandt er een vreugdevuur bij; men spant er een bruiloft voor; er regenen dan kostelijke dichtstukken, felicitatien in prosa en poezij; er wordt gedanst; er wordt gezongen: in één woord, men maakt een gejubel, dat iemand, die het niet beter wist, zeggen zou: de jong getrouwden hebben het geluk reeds bij den kop gevat; ze zijn voor altijd in de Elyzeesche velden. Ook ik houd staande, dat de eerste zes weken van het huwelijk regt pleizierig zijn. De man heeft oneindig veel beleefdheid voor zijne vrouw,
<pb n="43"/>
en de vrouw is de inschikkelijkheid zelve voor haren man. Zij zouden voor geen geld ter wereld elkanders gezelschap willen missen; en wanneer dringende bezigheden den man oproepen, dan luidt het: kom toch schielijk terug, lievert, want zoo gij een kwartier wegblijft zal ik het besterven van verdriet. Wat heb ik toch een lieve vrouw, denkt de tobber, zij is zoo mak als een lam. Maar allengskens betrekt de lucht; er beginnen aan den huwelijkshemel wolkjes te drijven, die de voorloopers van een kleinen orkaan zijn, of van een groote donderbui. Het liefelijk weder is afgelost door noodweêr; ieder week heeft hare maartsche buijen; iederen dag valt er een hagelslag van harde woorden en bijtende gezegden. Indien men, bij toeval, elkander aankijkt, ziet men een zuur gezigt. De vrouw vindt het lastig, dat de man altijd t' huis blijft: of de man beweegt zich buitens huis wel zoo vrij, hij haalt er ruimer adem. Zijn huis begint hij reeds aan te zien voor een gevangenis, zijne vrouw voor een cipier. Om kort te gaan, het masker valt af, zoodra de bekoorlijkheid der nieuwheid verdwenen is; eerst dan leert men elkander kennen. Is de man inschikkelijk van aard - als onze Hermstad was - arme sukkel! gij raakt onder de pantoffel; de heele buurt wijst u met den vinger na, en zelfs de kinderen roepen elkander toe: daar komt de man, die bij zijne vrouw t' huis ligt. Is daarentegen de vrouw zacht en lijdzaam, en eene van die weinigen, welke inderdaad overtuigd zijn, dat zij den
<pb n="44"/>
man gehoorzaamheid schuldig zijn, dan geniet zij ook het voorregt van slavin te wezen. Zij wordt een voorwerp van spot voor hare vriendinnen; die haar aanhitsen, de waardigheid van het vrouwelijk karakter niet langer te bekladden; geen kwaad voorbeeld te stellen, tot groot nadeel van de vrouwelijke natie; die haar aanraden, met alle geweld de slavernij te verbreken, waaronder zij zoo diep gebukt gaat; die haar inprenten, dat eene vrouw niet te temmen is, wanneer zij maar gebruik van haar overmagt wil maken. Gij moet uw man nacht er dag honger laten lijden, raadt de eene; stuur zijn huishouden in de war, roept de andere; indien hij vrienden aan zijnen disch heeft genoodigd, moet ge vooral zorgen, dat de spijzen ter dege aangebrand zijn; dat de visch kraakt van zand, het vleesch gepeperd is met roet, de groenten in water zwemmen; een vierde prijst het huismiddel aan van hem 's zaturdags geen linnen te geven, ja des noods zijne overhemden te scheuren, opdat de hals in huis moet blijven, alsof hij de heete koorts had. Maar wanneer eene ongemakkelijke tante met een onbuigzamen man omwandelen moet; goede hemel! welk een stormachtige zee voor hunne huwelijksboot! hoe is het mogelijk, dat zij den moed hebben, van zich niet te verhangen, daar zij toch weten, dat alleen de dood de slooper van die taaije banden wezen kan. Zijn er dan geene gelukkige huwelijken? Peut-être! maar in allen geval uitzonderingen op den algemeenen regel. En wanneer het ons ge-<pb n="45"/>trouwden toegezegd wierd, dat ons huwelijk dadelijk verbroken zou worden, wanneer wij luidkeels om soulagement baden, o aarde! o hemel! o zee! wat een verbazend geschreeuw zou er van alle kanten opgaan! ik geloof waarachtig, dat ten minste de helft der getrouwden - maar daar valt mijn kind weêr van de trappen; al weder een huwelijksgrief, die ik bijna verzuimd had op te teekenen; een oogenblik geduld, lezer! in zulk eene confusie kan ik niet schrijven - zich doodschreeuwen zou. Tot een gelukkig huwelijk wordt veel vereischt, vooral overeenstemming; en van het huwelijk is ontleend der vaderen wijze spreuk: zoo vele hoofden zoo vele zinnen. Gaat nu, bruidegom en bruid! houdt een vrolijke bruiloft; danst u moê, drinkt u vol, en ontvangt met een triomferend gelaat de welmeenende gelukwenschen van vrienden en vriendinnen, die u rijkelijk wierook toezwaaijen, om u te bedwelmen, geloof ik. Of gaat te zamen vrolijk op reis, Gelderland door, Duitschland in; want de mode schijnt te willen, dat de eerstgeborenen in de logementen gebakken worden, zou Petronella zeggen; en wanneer gij uw geld verreisd hebt, uwe bedwelming hebt uitgeslapen, leest dan met onpartijdigheid deze inleiding, opdat gij in het waarderen van uw toekomstig echtgeluk een weinig redelijker wordet, en de zaak uit het ware oogpunt leeret beschouwen. - Ook Hermstad had een vrolijke bruiloft gevierd, en menig glas wijn was daar geledigd, menige bokkensprong gemaakt. De gasten hadden
<pb n="46"/>
ook hem vele voorspellingen gedaan, dat vrouw fortuin aan het roer van zijn scheepje zou staan; vele lofreden gehouden op het onvergelijkelijk echtheil. Zij hadden niet vergeten, de gewone aanmerking te maken, dat de bevolking des vaderlands wederom aanmerkelijk vermeerderen zou. Kortom, in alle vrolijkheid des harten hadden zij aan den bruiloftsdisch aangezeten; een ieder in zijn eigen rok, waarin een vers van een ander stak. Met die verzen hadden zij zich dapper aan elkander gewroken; zoodat de voorgaande poêet reeds dadelijk door den volgenden gestraft werd voor de verveling, welke hij door zijn bruiloftsdeun zoo ontijdig verwekt had: en, in weerwil van al hun poëzij, was toch het huwelijk van onzen Hermstad bij uitstek prosaisch, ja zelfs minder dan alledaagsch. Buiten twijfel bezat zijne vrouw een schat van goede hoedanigheden. Zij was door en door geleerd in alles wat het huishouden betrof. Hetgeen een' ander met geen zesthalf konde uitwerken, dat wist zij met een stuivertje tot stand te brengen. In de gansche stad was er geen groenvrouw te vinden, die het durfde wagen, haar te overvragen; en als de gelegenheid slechts toeliet een cent af te dingen, dorst zij den koopman zoo weinig bieden, dat hij zonder de minste moeite zijn winst konde medenemen. Voeg hierbij eene verwonderlijke bedrevenheid in het beletten van alle mogelijke diefstallen harer bedienden; eene onbegrijpelijke zorgvuldigheid in het wegsluiten van alle eetbare waren; een buitengewone
<pb n="47"/>
schranderheid in het blusschen van onnoodigen brand, waardoor zij niet alleen zich zelve, maar ook haar man en Maria tegen de felste koude volkomen gehard had gemaakt. Eindelijk zij was door en door zindelijk, dat hij, die het waagde met onreine schoenen haren drempel te betreden, of kamer te bemorsen, even minzaam ontvangen werd als de brutaalste huisdief; en hare woede ging dan zoo ver, dat zij eenmaal een paar spiksplinternieuwe schoenen met eigen hand in het Rapenburg smeet, waarmede een ongelukkige turfboer haar vloermat beslijkt had. Doch alle deze goede hoedanigheden werden door hare ontembare heerschzucht rijkelijk opgewogen. In den grond van haar hart was zij niet onregtvaardig of wraakgierig, maar als die verduivelde heerschzucht in het spel kwam, overschreed zij met reuzenschreden de grenzen der regtvaardigheid. Haar inborst derhalve was volkomen gelijk aan het karakter van haar geliefkoosden held Napoleon Buonaparte, die te Parijs gewoond heeft. Zij bezat dezelfde onbuigzaamheid, wanneer zij kon gebieden, en waar zij aan den drang der omstandigheden toegeven moest, moest elke opoffering haar afgeperst worden. Zij zou als Napoleon een rijk verspeeld hebben om een stad te behouden; en het denkbeeld van te moeten onderdoen, te moeten bukken, de meerderheid van een vijand te moeten erkennen was voor beiden even onverdragelijk. Beider toegevendheid was dan ruim zoo gevaarlijk als de felste wederstand; zij geschiedde slechts om den noodigen tijd
<pb n="48"/>
te winnen, ten einde later met verdubbelde kracht hun verderfelijke plannen door te drijven. Indien Napoleon een vrouw geweest ware, hij zou buiten twijfel een helleveeg voor den eersten rang geweest zijn, een nijptang van haar man. Door en door geleerd in den ganschen omvang van het huishoudelijk werk; vol talenten en gaven, maar die den wil van haar man alleen daar eene plaats gunde, waar de hare geen post had gevat. Voeg hierbij, dat beider karakter bedorven was sedert een reeks van jaren: Napoleons, door buitengewone, ja, nooit gehoorde gunsten der fortuin, die een twintigtal jaren zijn bijzit was; det van mevrouw Hermstad, door de overdreven toegevendheid van haar man, die zich altijd had laten ringelooren door haar je veux! zonder ooit den moed te hebben gehad van even luid ik wil! te schreeuwen. Van daar de vreesselijke reactie, die zijne actie ten gevolge had, toen hij eindelijk geweld met geweld begon te keeren. Geen wonder, dat de Napoleon onder de vrouwen met eene voorbeeldelooze hardnekkigheid haar gezag zocht te handhaven, en ijverig gebruik maakte van zweep en sporen, ten einde niet, tot haar eeuwige schande, uit den zadel te worden geligt. Wanneer zij alleen haar man had moeten bestrijden, zou de uitslag van den strijd niet lang onbeslist zijn gebleven; maar zij had tegen zich eene coalitie, waar Willem van Bergen het schild van was, bij uitnemendheid geschikt om een kwaad wijf te temmen. Deze coalitie had zich tot hiertoe bepaald, tot den oorlog niet dan verdedi-<pb n="49"/>gingswijze te voeren, doch het moest allen diepen denkers in het oog vallen, dat, naar mate de overmoed van Mevrouw Hermstad grooter werd, ook het gevaar zou aangroeijen, dat de bondgenooten eindelijk tot offensive maatregelen zouden overgaan, om de wapenen niet eerder neer te leggen, voordat de vrede des huizen voor altijd gewaarborgd, en de lijdende partij in hare regten hersteld was. En niettegenstaande Willem van Bergen en Hermstad geenszins tot die mannen behoorden, welke, alleen om te badineren, eene vrouw een kinnebakslag geven, was het toch te vreezen, dat hunne tegenpartij zelve hen weldra noodzaken zou, die ontijdige edelmoedigheid vaarwel te zeggen, om zonder aanzien van sekse hunne slagen uit te deelen. En die vrees werd weldra door de uitkomst geregtvaardigd: want naauwelijks hadden zij zich in de voorkamer in veiligheid gesteld; naauwelijks had Willem de uitlegging van het zonderlinge kluchtspel gevraagd, dat ginder aan den trap gespeeld was, of de ontembare mevrouw Hermstad rukte wederom de kamer in, tot grooten schrik van haar echtgenoot. Zij stelde de armen in hare zijden, en vroeg Willem met eene onheilspellende bedaardheid: of hij nog langer van plan was in haar huis te vertoeven? Zeer gaarne, antwoordde Willem, die van den prins geen kwaad wist. Ge wilt dan mijn huis niet verlaten? vervolgde zij. Willem zal bij ons blijven, zeî Hermstad, en wij zullen trachten, hem het leven te veraangenamen. Hij blijft dan bij ons, de lieve jongen! grijnsde
<pb n="50"/>
mevrouw Hermstad, en mijn man heeft den moed van mij dit te zeggen: wel aan! mijn besluit, reeds gisteren overwogen, wordt van nu af onherroepelijk vastgesleld; en gij die mij hetzelve afgeperst hebt, moogt de gevolgen op uw geweten nemen; ik ga van daag het huis uit. Op dit oogenblik kwamen ook mijnheer en mevrouw van Beveren de kamer in. Ik verlaat voor altijd dit goddelooshuis, vervolgde zij, en indien ge mij vinden wilt, zoekt dan in den Rijn, want ik ga mij verdrinken. Ik dank den hemel, riep van Beveren, dat ge voortaan bij de visschen gaat trompetten, want uwe muzijk is voor den dit en dat buiten de maat. Deze dag, ging mevrouw Hermstad voort, is de laatste van mijn leven! Dan wordt hij de eerste van onze rust, rekende van Beveren uit. Maar zijne simpele vrouw begon aanstonds eene geweldige jeremiade aan te heffen. O lieve zuster! snikte zij, indien ge in den Rijn springt, loopt gij het grootste gevaar van te verdrinken. De zee is zoo diep niet; een kind kan er invallen, maar een kerel kan er niet uitspartelen. Die geen bedreven zwemmer is, moet niet te digt bij zulk een water komen. Ach! wat zouden wij ongelukkigen beginnen, indien ge daar dood in het slijk laagt; en als men uwe Maria vroeg: aan welke ziekte hare goede moeder gestorven was? en als men uwen man het plekje wees - ach! ik kan er niet aan denken; blijf liever bij ons, zuster; waarom zoudt ge u verdrinken? Ge hebt immers een man; ge hebt immers een kind; een' broeder en eene zus-<pb n="51"/>ter hebt ge - o! kon ik mij maar beter uitdrukken, ge zoudt u niet verdrinken, zuster! En als een drenkeling de eeuwigheid in te gaan! Zwijg, vrouw, verzocht van Beveren. Daar als een moorderes aan te kloppen! Zij zal wel voor den dit en dat met haar billen uit het water blijven, riep van Beveren. Een van beiden, schreeuwde mevrouw Hermstad, hij het huis uit, of ik het water in! En wie zegt u, vroeg Willem, dat ik tegen uwen wil hier in huis zal blijven? bespaar u deze vrees, want ik ben reeds nu bereid, voor altijd te vertrekken; en ik dank den hemel, dat ik hier geen bete broods genuttigd, geen glas water geledigd heb. Dan zult gij een satanschen dorst hebben, merkte van Beveren aan. Indien ge bij mij waart, zou ik u met alle liefde een glas madera drij aanbieden, maar - Veel liever, viel hem Willem in de rede, wil ik in het zweet mijns aangezigts door handenarbeid verdienen, dat volstrekt onmisbaar is, om een kommervol leven te verlengen, dan een weldaad aan te nemen, die met een onwillige hand en met een onwillig hart mij toegereikt wordt. Ik ga van daag nog het huis uit! Gij zult toch eerst met ons eten? vroeg mevrouw Hermstad met de meeste vriendelijkheid. Indien een bedelaar, antwoordde Willem, mij een stuk beschimmeld brood toesmeet, zou ik het misschien oprapen, maar liever wil ik van honger vergaan, dan aan uwen disch plaats te nemen. Gij houdt bijzonder veel van bedelaars, beet hem mevrouw Hermstad toe; doch tot haar groot geluk voelde
<pb n="52"/>
Willem de venijnige kwaadaardigheid niet, die in dat gezegde opgesloten lag. Van Beveren gaf wederom bij deze gelegenheid een uitstekend bewijs van zijn goed hart; kom dan bij mij, jongen, zeide hij, wij eten van middag een heerlijke runderrib. Een fatsoenlijk man moet geen beschimmeld brood eten. Hij zal meêeten, vrouw; doodfamiliair. Maar, lieve man, antwoordde zij, ge weet immers zelf, dat wij gisteren onze runderrib aan dien stokouden - Zwijg, vrouw, riep van Beveren uit alle zijne magt; ge moet mij niet verklikken. Ach! zuchtte zij, die goede grijsaard zou van honger omgekomen zijn, klaagde hij. Hoor eens hier, riep van Beveren Willem toe, de rib is naar den dit en dat, maar wij zullen morgen weêr een andere bestellen, indien ge van middag het geringe voor lief wilt nemen. Ik verlaat zoo schielijk mogelijk de stad, antwoordde hij, maar de hemel weet, waar ik van nacht mijn hoofd zal neêrleggen. Ik heb geen enkelen vriend, die mij met een vriendelijke hand zijne woning zal ontsluiten; geen geld, om de gastvrijheid van vreemden te koopen, maar moed genoeg, om door ongelukken voorwaarts te streven, en de kracht die mij nog mogt ontbreken, die zal mij van boven - van Beveren keek naar den zolder - toegevoegd worden, tot dat ook ik eindelijk mijne rust vinde in die aarde, welke in haar schoot zoo vele ongelukkigen opgenomen heeft. - Hermstad! riep van Beveren innig bewogen, ge staat daar met uw mond vol tanden, alsof ge voor den dit en dat
<pb n="53"/>
moest opgehangen worden. Maar ik zeg u met ronde woorden, dat ge in mijne oogen een monster zijt. Zoo een braven jongen de deur uit te zetten, dat noem ik, met of zonder uw verlof, een boevenstuk. En ik noem u een bemoeial, snaauwde hem mevrouw Hermstad toe. Wanneer gij zoo menschlievend zijt, neem dan den jongen bij u in huis, in plaats van hem op te dringen aan uwen zwager. Van Beveren antwoordde: ge zijt voor den dit en dat een bromtol; maar als ge hem op straat jaagt, zal ik hem bidden en smeeken, dat hij onder ons dak gelieve te schuilen. Denkt ge dat ik zoo een satansche fielt ben, om mij den buik vol te eten, terwijl ik weet, dat mijn buurman van honger rammelt. Wie zou zulks kunnen doen? vroeg mevrouw van Beveren. Die dan smakelijk kan eten, vervolgde haar man, is meer dan een mensch, een heiden is hij, of een mammeluk. Maar al nemen wij den jongeling in huis, zult gij - lieden toch in de hel branden, die hem aan den dijk hebt gejaagd; en daar wil van Beveren u voor bewaren. Ge zijt wel goed, hernam mevrouw Hermstad, maar in mijn huis is geene plaats voor mijnheer Willem van Bergen. Dan zal ik dadelijk vertrekken, zeî Willem, en met dit oogmerk verliet hij ijlings zijne zitplaats. Maar van Beveren kwam hem oogenblikkelijk in den weg: ge weet zoo goed als ik, zeide hij, dat er geen mensch geboren is, die van den wind kan leven. Een leege beurs, een leege maag; en daarom voorspelt u van Beveren, dat ge of van honger sterven, of een
<pb n="54"/>
straatdief zult worden. Daarom noemt hij het eene satansche zotheid, wanneer ge zonder de minste reden van hier vertrekt. Hij zal niet vertrekken, sprak hem Hermstad tegen, toen hij zag, dat zijne tusschenkomst volstrekt onmisbaar was geworden. In de hoop, dat intusschen de gramschap zijner vrouw bedaren zou, had hij kwanswijs de houding aangenomen, alsof hem de zaak tamelijk onverschillig was. Hij bedroog zich hierin geweldig, want het medelijden van zijne vrouw kwam volstrekt niet in beweging; integendeel de uitkomst leerde, dat niets in staat was, hare hardnekkigheid te buigen. Toen derhalve Willem hem reeds de hand reikte, om met tranen in de oogen hem voor altijd vaarwel te zeggen, nam hij aldus het woord op: ge moet mij niet verlaten, zeide hij op een vleijenden toon, indien ge mij liefhebt, moet ge hier blijven, Willem! Ik ga mij verdrinken, schreeuwde mevrouw Hermstad. Daar begint zij weêr, bromde van Beveren, als wij hem uit het vuur gehaald hebben, moeten we haar uit het water slepen. Het is hier waarachtig een apenspel; de eene wil zich doodhongeren, de andere zich dooddrinken; en wij zitten met strakke oogen naar hunne apenkuren te kijken, alsof wij die grimassen al heel aardig vonden. Indien ge u verdrinken wilt, riep hij mevrouw Hermstad toe, daar is het Rapenburg, een overheerlijk water om in te zwemmen. Ge weet niet, zeî mevrouw Hermstad, waartoe eene wanhopige vrouw in staat is. Wanneer de jongen in mijn huis blijft, ga ik van
<pb n="55"/>
nacht - Naar bed, viel van Beveren in. Mij verdrinken, schreeuwde zij, opdat haar man het hooren zou. Apenkool! schreeuwde van Beveren ruim zoo hard. - Zoo waarachtig als ik leef, ik spring het water in. Indien ge maar niet komt spoken, hernam van Beveren, want gij zoudt een gevaarlijk spook zijn.</p>
<p>Ik heb mij altijd verwonderd, waarde lezer, - want ik ben van plan, ook in dit deel ons gezellig onderhoud zoo veel mogelijk aan te houden. Ik weet wel, dat een romanschrijver, die zijn handwerk verstaat, niet anders te doen heeft, dan met hand en tand een knoop te leggen, dien alleen hij losmaken kan: maar deze roman is slechts een quasi - roman, en ik een pseudo - romanschrijver. Derhalve laat galoperen die lust heeft, ik ben van plan stapvoets mijn weg te vervolgen, met de volste overtuiging, dat ik ergens belanden zal, en ergens onder dak moet komen. Brengt ons een gelukkig toeval op een joolige pleisterplaats, wij drinken en klinken en leggen er eens aan, zonder op ons horologie te zien, hoe laat het is. Hier en daar slaan wij een aangename zijlaan in, waar de weg minder zonnig en minder eentoonig wordt, want wij reizen niet, om tijd uit te winnen, maar om ons te vermaken, vertrouw ik. Ook wij hebben als kinderen geleerd, dat de regte lijn de kortste afstand tusschen twee gegeven punten is, maar wij weten ook, dat die lijn te regt is voor dronke lieden als wij zijn, wie de noodige plaats niet ontbreken mag, om te gieren en te zwieren.
<pb n="56"/>
Deze of gene geleerde dame moge dan weêr zeggen: uw roman zondigt tegen de eenheid. De vraag is hier: blijft Willem in huis, of wordt hij de deur uitgezet? en al het andere komt van den boozen. Maar, lieve Dame met uwe valsche magtspreuk en uwe valsche krullen, de vraag is geenszins, te zijn of niet in huis te zijn? maar wel, den lezer te vermaken of te vervelen. De eenheid is voor een luimig schrijver een kwaadaardig spook (om bij mijn onderwerp te blijven). De schrijver toch, die waarlijk luimig is, is het tegen zijnen wil, en meesttijds weet hij zelve niet, dat hij zal laten lagchen. Zijne aardigheden zijn niet als uwe tanden, mevrouw, die ge desverkiezende één voor één uit den mond kunt nemen, gelijk ze door den kunstenaar één voor één in uwen mond zijn geplant; integendeel, de luim is meester van hem, hij moet volgen. Wanneer Sterne, de groote, gevraagd ware, waarom hij zóó had geschreven, en niet anders, buiten twijfel zou hij geantwoord hebben: vraag het mijne pen! Trouwens, die, volgens Boileau, voor ééne aardigheid twintig vrienden wil verliezen, zal bezwaarlijk zijne luim willen tierceren, om u op drooge eenheid te vergasten. Na aldus ten behoeve van alle luimige schrijvers - waartoe niet ik de eer heb van te behooren, die alleen schrijf, om mijn huisgezin van het noodige scheurpapier te voorzien - geprotesteerd te hebben tegen uwen kleinen mond, en uwe groote woorden, zal ik zeggen, dame, wat mij altijd in mevrouw Hermstad zoo zeer verwonderd heeft:
<pb n="57"/>
de onverschilligheid, bedoelde ik, waarmede zij meestal de grove beleedigingen van onzen van Beveren aanhoorde. Buiten twijfel ontbrak haar de noodige gal niet, om ook hem een bittere teug te laten drinken, maar zij bewaarde liever haar venijn voor zulke vijanden, die op meer verstand en geestkracht aanspraak konden maken, dan van Beveren ten deele waren gevallen, welke volgens haar gevoelen veel te onbeduidend was, om iemand te kunnen beleedigen. Wanneer een man van moed en karakter haar uitgemaakt had voor een kwaadaardig nachtspook, zij zou hem zeker, zoo niet blind gekrabbeld, althans doof geschreeuwd hebben; maar zij hield het voor eene uitgemaakte zaak, dat van Beveren meestal zelve niet wist, wat hij zeide, en alleen bij ongeluk iemand kon kwetsen. Van Beveren daarentegen had dit eigenaardig, dat er ten minste eene geestverschijning vereischt werd, om hem een begrip of vooroordeel uit het hoofd te praten. En nademaal hij zich nu eenmaal vast ingeprent had, dat zijne zuster zich niet konde verdrinken, liet hij met de grootste onverschilligheid haar dreigen en zweren; mijnheer! hij speelde voortreffelijk den ongeloovigen Thomas. Indien ge een jong meisje waart, zeide hij, bij wie Kupido de beest speelde, zoudt ge welligt in het water springen, om u wat te verkoelen, maar eene vrouw van vijftig jaren is voor die kippekuren niet berekend. Ge zijt reeds te oud, moeder, om van wal te steken. Lasteraar! riep mevrouw Hermstad, ben ik vijftig jaar? wie heeft
<pb n="58"/>
u dit gezegd? waar hebt ge dat gelezen? doch gij zijt te dom en te mal, om iets van mijne jaren te weten. Als ik vijftig jaar ben, zult gij reeds kindsch zijn, oude droomer! Dit is een kwestie, hernam van Beveren, die alleen mijne vrouw aangaat; want zij heeft het mij verteld, niet waar, vrouw? Het staat in onzen bijbel, getuigde mevrouw van Beveren, en in den bijbel vindt men geen onwaarheden. - En zult gij er dan met uwe leugenachtige handen onwaarheden inplakken? - Terwijl deze kleine schermutseling aan deze zijde der kamer plaats greep, had Hermstad ginder te vergeefs alle zijne welsprekendheid uitgeput, ten einde Willem te overreden, dat hij zijn huis niet verlaten mogt. Hij schilderde hem met levendige verwen af, hoe hij geheel zijn volgend geluk in de waagschaal zou stellen, indien hij in een vlaag van ligtgeraaktheid de vriendelijke hand terug stiet, welke hem langs een veilig pad tot de plaats wilde geleiden, waar eer en welvaart op hem wachtende waren. Heb ik dan aan u verdiend, vroeg hij, dat gij minder belang stelt in mijne beden, dan in de onvriendelijke reden eener vrouw, welke zich buiten perk en maat door blinde drift laat beheerschen. Zult ge mij de middelen uit de hand nemen, om mijne vrouw tot nadenken en tot inkeer te brengen? opdat zij ook in het vervolg eene betere wet kenne dan haar blinde drift, en tevens leere, haren man met meer achting te behandelen. Zal zij haren onbetamelijken tegenstand met een gunstigen uitslag bekroond zien,
<pb n="59"/>
terwijl ik door uw dwaas eergevoel voor haar heerschzucht moet bukken, en een voorwerp van hare bespotting word. Ik had mij gevleid, dat ik alle mijne zorg tot uw welzijn zou kunnen besteden, om alzoo met woeker een oude schuld te betalen, en nu wilt ge van mij vlieden, eer die schuld verrekend is. Indien gij vertrekken wilt, kan ik u niet weerhouden; maar zoo ge ooit aan mij, uwen vriend denkt, zeg dan: ik heb Hermstad niet wel behandeld; zijne liefde heb ik met koelheid, zijn vertrouwen met stugheid beantwoord. De jongeling antwoordde: gij zijt een braaf en regtschapen mensch, en wel verre, dat ik aan uwe vriendschap niet beantwoorden wil, is integendeel mijne achting voor u groot, mijne genegenheid warm. Maar juist daarom wil ik den huisselijken vrede van mijnen weldoener niet in gevaar brengen, en de oorzaak zijn van twist en oneenigheid tusschen u en uwe vrouw. Daarenboven is mij de gedachte onverdragelijk, dat ik hier te veel ben, gelijk uwe vrouw zich uitdrukte. Het brood, dat ons door een onvriendelijke hand gebroken wordt, moet zoo bitter smaken, dunkt mij; en het water, waarin gal is opgelost, acht ik ruim zoo verkwikkelijk, als de teug, die een onwillige hand mij toereikt. Huisselijke vrede, antwoordde Hermstad, kan ik alleen smaken, wanneer ik voor altijd mijnen wil verzake, mijne wenschen in de borst smore, om slechts te luisteren naar de bevelen mijner vrouw: maar noemt gij dit huisselijken vrede, of eene onwaardige slavernij? Reeds te
<pb n="60"/>
lang heb ik gehoorzaam het juk gedragen, zoo als mijne vrouw goedvond het op mijne schouderen te leggen; en nu ik dat juk wil afwerpen, zal Willem de eerste zijn, die van Hermstad afvalt! Gij zult toch mijne hulp niet van noode hebben, zei Willem, om eene vrouw op haar plaats te zetten. Wanneer gij vertrekt, antwoordde Hermstad, wordt dan niet aanstonds het geschil tot mijn nadeel beslist? Hoe zal ik dan de belofte vervullen, die ik uwen vader met een welgemeenden handdruk toegezegd heb, dat ik voor u zorgen zou, alsof gij mijn eigen kind waart? Die belofte werd mij niet afgeperst, ik rekende mij gelukkig, dezelve te mogen geven, en nu de tijd der vervulling daar is, wilt ge mij verlaten, waardoor het mij onmogelijk zal worden, mijn woord na te komen, gelijk dit een braaf man betaamt; ge moet niet vertrekken, Willem! Tegen den wil uwer vrouw kan ik hier niet blijven, antwoordde de jongeling, mijn eergevoel verbiedt mij, in eenjs anders woning mij in te nestelen, om daar met alle regt als een indringer te worden beschouwd. Voor zoo ver dit van u afhing, is de belofte door u vervuld, die ge mijnen vader afgelegd hebt, en daarvoor hebt gij op mijne dankbaarheid en liefde de meeste aanspraak; maar in een huis, waar ik met norsche blikken aangezien word, is mij het leven onverdragelijk. Heb ik dan u, vroeg Hermstad in den hoogsten nood, heb ik dan u met onvriendelijke oogen aanschouwd, toen gij, zoo bitter bedroefd en radeloos van wanhoop, aan Betsie's
<pb n="61"/>
sponde laagt te weenen? heb ik toen mijn Willem aan zijn lot overgelaten, uit vreeze dat mijne eer niet gedoogde, in zulk een schamele woning zoo lang te vertoeven? Indien ik dat gedaan hadde, dan zoodt ook gij nu het regt hebben, mijnen trots met gerijken trots te betalen; maar ik heb met u geweend, Willem, en niet geweigerd, met u te drinken uit den beker der droefheid; en nu ik op mijne beurt owe hulp inroep, vindt mijne stem geen weerklank in uw hart, en wijst ge mij af met fraai klinkende woorden, en spreekt nog van dankbaarheid en warme liefde, terwijl uwe vriendschap voor mij koud is, en uw hart gesloten: anders zoudt gij een vriend niet zoo bitter te leur stellen!</p>
<p>Ik heb van mijn leven vele redevoeringen aangehoord, waarde lezer, - want ik spreek tot u, niet tot mijzelven - welke den redenaar bij uitstek schenen te behagen, en ook op de toehoorders met vrucht werkten, van wege de slaapverwekkende kracht, die zij overvloedig uitwasemden. Ook heb ik zelve meermalen den kleinen redenaar gespeeld - want klein bleef ik, niettegenstaande ik op een bankje stond, om voor mijne toehoorders niet onzigtbaar te worden. - Ook ik verbeeldde mij dan, een heele Cicero te wezen, terwijl ik met handen en voelen allerlei grimassen maakte, en mijnen hoorders niet zelden oude kleêren voor nieuwe verkocht. Inderdaad, ik geleek dan veel naar een komkommerjood, die langs de straten zijn rijk geladen wagen voortkruit, een
<pb n="62"/>
iegelijk door het oor schreeuwende: zie eens de qualiteit! In die dagen voelde ik mij regt gelukkig, als ik met mijn zwarten rok in de kakelbonte vergadering kwam, en met een trotschen tred naar het spreekgestoelte stapte; wanneer aller oogen alleen op mij gevestigd waren, en aller ooren alleen voor mij geopend. En niet zonder reden, meende ik, want ik verbeeldde mij, dat de wijsheid bij voorkeur in mijne redevoering haar intrek genomen had. O zalige oogenblikken! als ik aan het einde mijner redevoering onder een daverend handgeklap van mijn troon steeg; als de president mij uit naam der gansche vergadering, zeide hij, den bal des lofs vriendelijk toekfaatste. Die schoone tijden zijn vervlogen, en mijn zwarte rok is versleten. Dat daverend handgeklap klinkt mij nog in de ooren, maar, helaas! de ondervinding heeft mij geleerd, dat die streelehde muzijk een zeer alledaagsch vreugdegejuich is, waarmede het einde eener vervelende redevoering altijd verwelkomd wordt. En die vleijende lofrede van mijnheer den president? Ach, mijne lezers, zij was een van buiten geleerd lesje; de goede man had zijn compliment reeds vóór mijne redevoering opgesleld, zonder zelfs le weten, voor welken ijdelen dit ijdel loon bestemd was. O maatschappij tot nut van 't algemeen! hoe weinig ben ik u verschuldigd! Indien het in uwe magt ware geweest, gij zoudt mijn jeugdig hoofd met wind hebben gevuld, en mijn hart met eene bespottelijke laatdunkendheid, Gij blaast uwen grooten mannen
<pb n="63"/>
den dwazen lust in, om den hemel te beklimmen met een ladder van zes sporten, om te illumineren met een halve nachtkaars, om naar de zweep te draven met een jagersknol. O maatschappij tot nut van kasteleins! wanneer uw president mij na het houden mijner eerste redevoering een frissche oorvijg had gegeven, hoe oneindig groot zou nu mijne dankbaarheid niet zijn! En wanneer die handen, waarmede ik te dier tijd zoo dapper toogejuicht werd, gebruikt waren geworden, om den redenaar een duchtig pak slaag te geven, zou welligt de booze lust mij nu niet bekropen hebben, van dezen roman met satijren te behangen. Maar met minder omslag van woorden had ik u kunnen vertellen, dat ook ik wel eens eene vervelende redevoering heb gehouden; doch zelfs in die dagen, toen ik met mijn redenaarstalent bij uitstek was ingenomen, aarzelde ik niet, advokaat Hermstad voor mijn meester te erkennen. En toch leed zijne welsprekendheid, hoe groot ook, ten eenenmale schipbreuk op Willems hardnekkigheid, die zich maar niet wilde laten overreden, dat hij, ter spijt van de vrouw des huizen, in Hermstads huis zijn tabernakel moest opslaan.</p>
<p>Ook ik zou niet gaarne in dat huis mijn intrek nemen, waar mij de vrouw als haar vijand beschouwde. Niet, dat ik als Willem daartoe te groothartig ben, of te veel luister naar dien rusiemaker en aanhitser, aan u allen bekend onder den naam van eergevoel. Ik laat mij liever figuurlijk op de teenen trappen dan ligchamelijk. Maar de
<pb n="64"/>
vrouw des huizen is commandant van de provisiekamer; daarom moet men de vrouw des huizen eerbiedigen, waarde lezer, en niet zonder permissie op haar grond ankeren.</p>
<p>Intusschen had Hermstad in zoo verre de overwinning behaald, dat Willems plan, van nog dienzelfden dag het huis te verlaten, in duigen was gevallen. Hij zou blijven, beloofde hij, tot dat Hermstad op nieuw beproefd had, of ook zijne vrouw haar fiat wilde geven. De jongeling ging derhalve weer zitten op zijne oude plaats, volmaakt in de houding van iemand, die niet voornemens was op reis te gaan. Mijnheer blijft, riep van Beveren mevrouw Hermstad toe; gij moet het water in, zusler! Maar naauwelijks had deze er de lucht van gekregen, dat hare blijde verwachting wederom te leur gesteld was, of zij vloog onverwachts naar Willems zitplaats, om met geweld zijn stoel het onderste boven te rukken: een manoeuvre, waarop geen der aanwezenden in het minste verdacht was. Die stoel is mijn! schreeuwde zij. Dan zal ik een anderen nemen, zeî Willem zoo bedaard mogelijk, - Indien gij het waagt, mijn eigendom met uw kleinsten vinger aan te raken, zal ik u dezen stoel naar het hoofd smijten, dat ge over drie dagen begraven zult worden! Maar Hermstad kwam bij tijds tusschen beide: lieve vrouw, zeide hij, gaat uwe drift nu niet te ver? Lieve vrouw! dacht van Beveren, zij is voor den dit en dat een ratelslang. - Wanneer de jongeling u in eenig opzigt beleedigd had - Zwijg maar!
<pb n="65"/>
snaauwde mevrouw Hermstad hem toe, uw gekakel heeft mij nooit bevallen, en is mij thans onverdragelijk; ge zijt een vervelend man, gelijk de gansche gracht weet. Laat liever mijn stoel los, indien ge niet wilt - daar hebt ge den stoel, ga er op zitten, tobber! En zij smeet hem waarachtig den zwaren eikenhouten stoel met zoo veel geweld naar het hoofd, dat de arme Hermstad letterlijk suizebolde. Nu wil ik het niet langer aanzien, zeî Willem. Ik ook niet, viel hem van Beveren bij, en hij sloot ook werkelijk beide zijne oogen; terwijl zijne vrouw hare handen zamenvouwde, en van ontsteltenis schier niet spreken kon. Nu kan ik het niet langer aanzien, zeî Willem, diep bewogen met den toestand des ongelukkigen Hermstads, en intusschen greep hij met beide handen de helleveeg om haar middel. Ja, worstel maar! riep hij, vrouwekracht is muggekracht. Gij hebt een man, zoo braaf als inschikkelijk, en zult gij hem martelen, tot dat hij naar het graf wordt gedragen. Ge hebt hier lang genoeg de kam opgestoken. Hier in dezen hoek zult gij staan, en zoo gij het hart hebt, een voet te verzetten - in den hoek! zeg ik u, gebruik uwe handen om te bidden, niet om te krabbelen, of ik zal u op mijne beurt eens tegen den muur plakken, verstaat ge! De duivel ziet u de oogen uit. Niet uit den hoek! zeg ik, hier is uwe plaats! Denkt ge, brulde mevrouw Hermstad, dat gij met een straatmeid te doen hebt! met zoo een morsebel, als gij gisteren aan uwen arm hieldt! Van
<pb n="66"/>
wie spreekt gij? vroeg Willem in de hevigste woede, en hij kneep haar intusschen zoo geweldig in den arm, dat zij onwillekeurig een luiden gil gaf: doch zij verbleekte, toen haar dit teeken harer zwakheid ontsnapt was. Middelerwijl zat mevrouw van Beveren uit alle hare magt te huilen, terwijl haar man van het lagchen schudde. Waarom? zult gij vragen. Om eene invallende gedachte, waarde lezer, die de domme vader zoo aardig vond. Zij spelen waarachtig soldaatje, riep hij; zij zit in den provoost, en Willem staat op schildwacht; ha! ha! ha! wat is dat geky vrouw; wat is dat gek! Ach lieve van Beveren, hernam zij, onze zuster zal hèt besterven; zie eens, hoe bleek zij reeds wordt. O, wees haar redder, eer het te laat is! Hij antwoordde maar: zij zit in den provoost, en hij staat op schildwacht. Doch groot was de verbazing van Hermstad, toen hij weêr tot zich zelven kwam, en gewaar werd, hoe nederig zijne vrouw in den hoek te pronk stond, met de kleur des doods over het gelaat.</p>
<p>Wat mij aangaat, ik durf, met het volste vertrouwen, een iegelijk, die een kwaad wijf heeft, den wijzen raad geven, van haar of in een hoek te zetten, of in een wieg te leggen, tot dat zij heeft uitgeraasd. Maar Hermstad was van een ander gevoelen. Zijne eerste gedachte was aanstonds, zijne vrouw te ontzetten; doch zijn schrik rees ten toppunt, toen hare kwaadaardigheid van een geweldig zenuwtoeval werd gevolgd, waardoor zij eensklaps krachteloos in elkander zonk. Wat hebt gij
<pb n="67"/>
begonnen! verweet hij Willem; hebt gij dan vergeten, dat zij eene vrouw is! Het is voor den dit en dat een schurkenstreek! begon ook van Beveren te tieren. Eene onnoozele vrouw in koelen bloede van kant te helpen, en wel in de tegenwoordigheid van hare gansche familie, dat schreit tot den hemel om wraak. Indien ik haar man ware, ik liet u ophangen, schobberd! Zij is immers niet dood, Hermstad? Ik dacht waarachtig, dat het kinderspel was; anders zou ik de gansche buurt bij elkander geschreeuwd hebben, eer haar het leven ontstolen was. Met niet minder misbaar, weeklaagde ook mevrouw van Beveren: ach! mijn zuster is gestorven, nog geen vijftig jaren oud enz. enz; want de tijd ontbreekt mij om het geheele liedje uit te zingen. Zoodat de onbesuisde heldendaad van Willem van Bergen hem de ongenade van al de aanwezenden op den hals haalde. Zoo waar is het gezegde van Marnix van St. Aldegonde: dat zelfs een tuchthuisboef door zijne natuurgenooten gerespecteerd wordt, wanneer het ongeluk hem getrouw is. En was het niet dezelfde redenaar, die ons leerde, dat het veiliger is een hond te ranselen, dan eene vrouw?</p>
<p>Ik kan niet nalaten, waarde lezer, hier de droevige opmerking te maken, dat wij mannen ongelukkige ganzen zijn. Wanneer onze vrouw heeft goedgevonden ons een oorveeg te geven, draagt zij de goedkeuring weg der gansche buurt. Men noemt haar een baas, volleerd in de kunst, van haren man de ooren te wasschen. En wanneer wij
<pb n="68"/>
mannen daarentegen, na lang gekakeld en gekeven te hebben, eindelijk op hare wang een punctum zetten, dan roepen dadelijk alle hare vriendinnen, dat wij de wet der punctuatie niet verstaan. Deze maakt ons uit voor een kwaadaardigen barribal, gene voor een woesten Kaffer, en allen stemmen hierin overeen, dat de vrouw met een duivel getrouwd is. Wat mij aangaat, ik geef liever mijne vrouw een zoen dan een klap: maar tegen een helleveeg zijn mijne handen beter bestand dan mijn mond. Ik weet wel, dat wij hier niet in Turkije leven; dat de magt der vrouwen in ons vaderland buitensporig groot is; doch wanneer mijne vrouw den zoeten inval kreeg, van mij maar een halven stoel naar het hoofd te smijten, waarachtig! ik zou mijn mond niet gebruiken om haar te bedanken, of mijne handen om haar te streelen. En wel verre, dat ik de handelwijze van Willem van Bergen onbetamelijk noeme, bedank ik hem integendeel voor zijne promte betaling. Alleen zijn berouw kan ik niet goedkeuren, en dat hij beloofde, haar vergiffenis te zullen vragen. Het zijn voor den dit en dat Kampenaars, riep van Beveren, die eerst iemand doodslaan, en hem dan om pardon smeeken. Daar ligt nu mijne zuster doodkoud op de canapé! maar Maria moet weten, dat hare moeder vermoord is. Maria! Maria! schreeuwde hij uit al zijne magt: doch het meisje hoorde zijn wapenkreet niet, die tot de keuken niet doordrong, waar Maria volgens gewoonte voor spion speelde. Volgens gewoonte,
<pb n="69"/>
zeide ik, want reeds een uur voor dat het eten opgedischt werd, moest zij daar op bevel harer moeder post vatten, opdat niet de dienstboden van de spijzen zouden snoepen. En niettegenstaande zij zich met luister van deze onaangename taak kweet, werd haar toch dagelijks door mevrouw Hermstad verweten, dat zij met de keukenmeid heulde, en door hare trouweloosheid eene onberekenbare schade veroorzaakte. Dan was er een ons boter te veel gebruikt, dan weêr een halve citroen gebriezeld; maar dit kwam er van, als men kinderen om een boodschap zond. Moet dit nu dien grooten bal gehakt verbeelden? ei lieve! waar zijn die honderd snijboonen gebleven? Maria! ge zijt toch een domme prij; maar de schade zult ge mij vergoeden van uw weekgeld (zij kreeg, meen ik, een half vijfje); zij hebben meer dan veertig snijboonen voor uw oogen den pot uit gehaald. Tot uwe straf zult ge van middag koude aardappelen eten, want uwe snijboonen hebben de dienstboden gekaapt. Op dezen verdrietelijken post, derhalve, stond Maria, toen Hermstad hare moeder twintig druppelen spiritus nitri dulcis toediende: een medicament, dat van Beveren niet genoeg roemen kon. In de gansche apotheek, zeide hij, is geen cordater middel, om van doode menschen levende te maken; er zit een satansche kracht in; het helpt in alle kwalen: mannen die lijdende zijn aan de gevolgen eener geestverschijning; die een vader of eene moeder begraven hebben; meisjes, die ten huwelijk gevraagd worden; vrouwen die
<pb n="70"/>
van een dood kind zijn verlost, of van twee levende - het komt voor den dit en dat altijd te pas. Indien er geen tarwebrood groeide, zouden wij ons met roggebrood behelpen, maar die zonder spiritus kan sterven, moet nog geboren worden. Toen wij ons teslament schreven, hebben wij wel voor een daalder spiritus gebruikt, niet waar vrouw? Ach, van Beveren! zuchtte zij, de flesch is wel driemaal op den grond gevallen, zoo beefden mijne vingers; ge hebt mij toen zoo een schrik aangejaagd. Zat ik dan te lagchen, vrouw! - Neen, van Beveren! gij schreidet als een kind, toen ge mij voorspeldet, dat hij, die zijn testament maakte, geen jaar meer kon leven; nu zijn reeds achttien jaren verloopen, en wij leven nog, van Beveren! Dit komt van den spiritus, antwoordde haar man, die doet mirakelen, vrouw! - Terwijl van Beveren zoo een welsprekende lofrede op zijn geliefkoosd huismiddel hield, kermde Boudewijn nog steeds in de keuken, waar hij eenigen tijd te voren met gescheurde kleederen, die daarenboven rijkelijk met stof en slijk bemorst waren, aangeland was. Naauwelijks had Maria hare oogen laten vallen op den armen vlugteling, dien Petronella en Teeuwis aan zijn lot hadden overgelaten, om eenige genoegelijke oogenblikken voor hunne liefde uit te winnen; naauwelijks, zeide ik, had Maria Boudewijn in het oog gekregen, of zij was op het punt, van in de keuken dezelfde rol te spelen, die later in de voorkaraer door hare moeder werd uitgevoerd. En het duurde een geruimen tijd, eer
<pb n="71"/>
de schrik en de ontsteltenis haar toelieten, hulp en bijstand aan hare ouders te vragen. In gewone omstandigheden zou zij niet ligt haren post hebben verlaten, omdat zoo een zwaar vergrijp tegen de discipline door hare moeder met de uiterste strengheid gestraft zou geworden zijn. Ook zij had in de voorkamer een wild gedruisch en getier gehoord; doch in het huis van Hermstad waren dit gewone omstandigheden, waarde lezer. Ook zij had in den tuin een geweldig geblaf gehoord, maar Petronella zou haar zeggen, tegen wien Nero zoo vinnig declameerde. De keukenmeid echter maakte niet bijzonder veel spoed, en toen zij terugkwam, had Maria reeds de voorkamer bereikt, na van Boudewijn zelven de noodige inlichting te hebben bekomen. Zij dacht daar eene treurige tijding te zullen brengen, dat Boudewijn, de zoon van mijnheer van Beveren totaal verslagen was door Nero, den hond van mevrouw Hermstad; maar naauwelijks had zij het tapijt der kamer onder hare voeten, of van Beveren riep haar toe op een' tragischen toon: Maria! uwe moeder is naar den dit en dat. Ge zijt een wees, kind! die mesties dáár - hij wees naar Willem - heeft haar doodgeslagen. Die u onder het hart heeft gedragen (weeklaagde mevrouw van Beveren) is niet meer! maar ten allen tijde zult ge in mij eene tweede moeder vinden. Het is wat te zeggen! schreide van Beveren, de tranen biggelen mij langs de wangen. Onder dit verward noodgeschrei was Maria ijlings naar de canapé gevlogen, en liet daar
<pb n="72"/>
hare tranen op het doodsbleek gelaat harer moeder vallen, en zocht in de verstijfde oogen te lezen, of zij nog eene moeder bezat, en koesterde met de grootste liefderijkheid de koude leden aan haar kloppend hart. O goede hemel! riep Willem uit, wat heb ik gedaan! waartoe heeft mijne drift mij vervoerd! Ge zijt een onbarmhartige rekel, verweet hem van Beveren, en ook Maria stiet hem terug. Doch Hermstad bleef ook bij deze gelegenheid geheel en al meester van zijne bedaardheid: wij zullen het kwaad trachten te herstellen, zeide hij; wees goedsmoeds, Maria! uwe moeder zal weldra bijkomen; en gij, Willem, zult voortaan uwe drift beter beteugelen, haar niet loslaten tegen eene vrouw; zie, uwe moeder opent reeds de oogen; alles zal goed afloopen, Maria! O lieve moeder! lieve moeder! snikte het meisje, en drukte hare lippen op den sprakeloozen mond, en zag dan angslvallig haren vader aan, om nogmaals de verzekering te ontvangen, dat hare vrees ongegrond was. Ach, van Beveren! riep zijne vrouw, zou het waar zijn, zouden wij nog eene zuster hebben? Doch hare droefheid was groot, toen haar man ongeloovig het hoofd schudde: gekheid, vrouw! zeide hij, die doodgeslagen is wordt niet meer levend. En ik hoor haar zuchten, drong mevrouw van Beveren aan; zij leeft, beste man, zij leeft! Dan zou zij wel brommen, antwoordde, hij, die geen beter bewijs bijbrengen kon, om zijne magtspreuk le verdedigen. Schoelje! laat mij los, riep mevrouw Hermstad Maria toe, alsof
<pb n="73"/>
zij nog steeds met Willem duelleerde; laat mij los! of ik zal u de oogen uit het hoofd krabbelen. Zij is waarachtig weêr vol leven, juichte van Beveren, maar nu houd ik staande, dat de duivel deze kamer tot zij ne residentie heeft gekbzen. Vrouw! vervolgde hij met eene naauwelijks hoorbare stem, indien deze Willem eens niet Willem van Bergen, maar de satan ware. Eerst heeft hij Boudewijn doodgeslagen, en de jongen is weer levend geworden op dezelfde canapé; en nu onze zuster! - Ge moet mij niet verklappen, maar ik zeg u, de duivel zit in Willem of in de canapé. Ach! zuchtte zijne vrouw, het zou toch jammer zijn van zoo een kostelijk meubel. Gisteren is ook de goede Betsie op dezelfde geheimzinnige wijze - Weggemoffeld, vervolgde van Beveren, en wie weet wat er van onzen Boudewijn geworden is. Die is immers ginder bij ons, vroeg zijne vrouw in den grootsten angst. Van Beveren haalde zijne schouders op. Ik wil weten, riep mevrouw van Beveren, terwijl zij ijlings van haren stoel rees, ik wil weten, waar mijn jongen gebleven is. Ach! goede Maria! weet ge ons niet te zeggen, of Boudewijn nog hier is? Hij is eensklaps verdwenen, voegde van Beveren er bij. Maria herinnerde zich zeer goed, waar zij Boudewijn gelaten had, en in welk een toestand, maar de woorden wilden haar de keel niet uit, en zonder de vraag te beantwoorden, stond zij daar, alsof zij door haar stilzwijgen het ongeluk kon verhelpen. Maar juist deze achterhoudendbeid verdubbelde de ongerustheid van
<pb n="74"/>
mevrouw van Beveren, en beide de ouders smeekten haar onder een vloed van tranen en gebeden, dat zij toch wilde zeggen, wat er van hun geliefd kind geworden was. Hij is zoo gebeten, liet zich Maria ontvallen, en meer was er ook niet noodig om de moeder uit de kamer te drijven. Wie bijt hier de menschen? vroeg van Beveren, en zonder het antwoord af te wachten, volgde hij zijne vrouw, de kamer uit, den gang door, den tuin in, den hond langs, tot dat zij eindelijk in de keuken hait hielden, waar wij hen weldra zullen wedervinden, hoop ik; want op dit oogenblik ontbreekt mij de lust, om hen na te loopen: trouwens eene moeder, die het leven van haar kind in gevaar acht, loopt hard, waarde lezer! De vraag zij nu, of mevrouw Hermstad intusschen het volle gebruik van hare zinnen weêrgekregen heeft? - Wanneer eene vrouw door hare buitensporige kwaadaardigheid zich een zenuwtoeval heeft berokkend, zijn er vele middelen, om haar weder op de been te helpen, Met het beste gevolg gebruikte Hermstad den spiritus; anderen laten de kwaal aan de natuur over, tot zij van zelve verdwijnt; wederom anderen komen aandraven met een emmer water, die, wel aangewend, dikwijls wonderen doet in deze vrouweziekte. Ik voor mij volg de geneeswijze van onzen van Beveren; en wanneer ik uit tijdverdrijf met mijne vrouw aan het kijven ga, verzuim ik zelden, mij alvorens met een flesch spiritus te wapenen. Niet, dat ik afkeerig van het denkbeeld ben, om de menschen door
<pb n="75"/>
kracht van water te genezen. Ik ben de zoon van een geneesheer, en weet derhalve, dat de meeste drankjes tamelijk waterrijk zijn, en de meeste ziekten met water genezen worden. Ja wanneer de art, eene kwaal ongeneeslijk heeft gemaakt, prijst nij zijnen zieke de baden aan, opdat deze het werk voleindigen. Zoo wordt de patient verlost van zijne ziekte, en de doctor van zijnen patient. Vooral in flaauwten heeft het water eene ongeloofelijke kracht. Meer dan eens heb ik zelve deze quasi-ziekte overwonnen, alleen door mijn patient te dreigen, dat ik een waterrijk lampet ging halen. En wanneer <hi rend="i">ik</hi> bij mevrouw Hermstad geroepen ware geworden, zou ik in minder dan een omzien den ganschen brand door één emmer water gebluscht hebben.</p>
<p>Mevrouw Hermstad toonde zich minder vergevensgezind dan de vrouw van dien Engelschman, welke, om redenen mij onbekend, op een schoonen morgen zijne huisplaag ophing. Mylord voelde echter weldra berouw, maakte zelfs den meesten spoed, om het gedane werk met eigen handen te vernielen. Maar naauwelijks was zijne vrouw wederom tot zich zelve gekomen, of zij zeide hem met een engelachtigen grimlach: ik vergeef u die scherts, maar ge moet mij morgen een nieuwen japon bestellen. U vergiffenis geven! riep daarentegen mevrouw Hermstad Willem toe, die zijn onbesuisde handelwijze zoo veel mogelijk zocht goed te maken, en zich zelfs niet schaamde, haar om pardon te smeeken; u vergiffenis geven! ge zijt
<pb n="76"/>
in mijne oogen het grootste monster, dat ooit de aarde verpest heeft: alleen om u en mijnen goddeloozen man te kwellen, zal ik blijven leven, maar zonder dezen troost vloog ik het water in. Hermstad begon eene hoogstvervelende redevoering, waarmede hij wilde bewijzen, dat niet hij de aanvaller geweest was, integendeel, hij had overal het gelag moeten betalen. Op den trap was hij gekrabbeld en met water overstelpt, in de kamer had zij hem een stoel naar het hoofd gesmeten: de toepassing der redevoering behelsde weer het oude liedje, dat het meer dan tijd was, den vrede te herstellen. Vrouw! zeide hij, hier hebt ge mijne hand, dezelfde, die ge eenmaal in de uwe druktet, toen wij elkander liefde en trouw, hulp en bijstand zwoeren. Maar mevrouw Hermstad stiet met alle geweld zijne hand terug: trouwens er zijn in den lande vele grijpvogels, die weinig waarde hechten aan eene leêge hand. Wanneer gij zulk een vogel om een gunst verzoekt, gesticuleer dan liever met een handvol gouden rijders; of houd in de eene hand uw vervelend verzoekschrift, in de andere daarentegen een welsprekend bankbillet: dan zal aanstonds uw request een aangename lectuur worden. - Ach, lieve moeder! smeekte Maria, wees niet langer haatdragend; maar, helaas! Teeuwis de bombardier brak eensklaps hare verstandige rede af, en vertelde met eene gepaste vrijmoedigheid, dat het middagmaal in de achterkamer gereed stond.</p>
<p>(Ook te Leyden is het eene stalen wet, dat voor-<pb n="77"/>name lieden niet vóór vier uren honger mogen voelen. Aan die harde wet gehoorzaamde Hermstad, zoo wel als van Beveren. Ik voor mij kan zoo lang niet vasten; en niettegenstaande mijne sobere tafel reeds te half drie gedekt wordt, zit ik meestal reeds te twee uren slagvaardig; uit vreeze van te laat te zullen komen. Ik laat gaarne de volgende sluitrede aan mijne meerderen:</p>
<lg type="poem">
<l>Alle voorname lieden dineren te vier uren:</l>
<l>Ik ben een voornaam man;</l>
<l>Derhalve moet ook ik te vier uren dineren.</l>
</lg>
<p>En wanneer de groote wereld goedvond, in het geheel niet meer te eten, ten einde buiten de noodzakelijkheid te zijn van te moeten ......, zou ik buiten twijfel de laatste wezen, die deze verregaande zindelijkheid navolgde). Dit alles tusschen twee haakjes, en nu weêr de haakjes weg! Voor u is er niet gedekt, riep mevrouw Hermstad Willem toe, wij hebben op u niet gerekend. Dan zal ik mij behelpen, antwoordde Willem, wien gevoel van schuld bij uitstek gedwee maakte. De goede Maria was aanstonds bereid, haar aandeel met hem te deelen. Uw aandeel? vroeg mevrouw Hermstad, en gij hebt uw eten verbeurd, want ge zijt buiten mijn verlof uit de keuken gekomen. Gij behoordet daar te zorgen, dat uwe ouders niet bestolen wierden; maar het is u tegenwoordig te veel, als ge een hand moet uitsteken, of voet verzetten. Wij zullen dit alles onderling wel schikken, viel Hermstad in; ik voel weinig honger,
<pb n="78"/>
loog hij. Ik des te meer, dreigde zijne vrouw, en ging zonder verder tijdverzuim naar de achterkamer, met het booze oogmerk, van ten minste de helft der spijzen voor hare rekening te nemen. Waar vertoeft mijn broeder van Beveren? vroeg Hermstad aan Maria. - Ik was juist van plan, naar de keuken te gaan, om te zien, of oom en tante zich daar nog bevonden. - Wij zullen zamen gaan, zei Hermstad, doch van Beveren bespaarde hem die reis, want hij kwam zelf in den gang vertellen, dat de hond een aartsschobbejak was; het is geen hond, maar voor den dit en dat een beest! Wat is er dan gebeurd? vroeg Hermstad, die wegens de ongesteldheid zijner vrouw niet gehoord had, welke ramp Boudewijn was overgekomen. Is het niet beestachtig, ging van Beveren voort, een fatsoenlijk jong mensch in de beenen te bijten, omdat hij bij ongeluk zijn hoed laat vallen. Boudewijn namelijk had zorgvuldig de ware oorzaak van Nero's grimmigheid verzwegen, en zich behendig verschanst achter een leugen. Hij had verteld, dat hij alleen in den tuin was gaan wandelen, ten einde in slilte na te denken over de pligten, die een kind zijnen ouders verschuldigd is; en terwijl hij de talloose weldaden opsomde, welke hij zelf van zijne beste ouders dagelijks ontving, was hij ongemerkt aan de plaats gekomen, waar Nero zijn hondenkot bewaakte. Geheel en al in wanhoop, dat hij de liefde zijner ouders zoo volkomen onwaardig was, had hij zich, radeloos van spijt, voor het hoofd geslagen, waardoor bij ongeluk
<pb n="79"/>
zijn hoed op den grond gevallen was; en terwijl hij denzelven wilde rapen, werd hem door den valschen Nero onverwachts de terugtred afgesneden. Het grimmige dier had hem aanstonds omvergesmeten, en langs den grond gesleurd, hem gebeten en gekrabbeld, dat hij waarschijnlijk voor altijd verminkt zou wezen, en niet zonder krukken zou kunnen gaan. Aan dit leugenachtig verhaal zijn mijne lezers het gezegde van van Beveren verschuldigd: is het niet hondsch, een fatsoenlijk jong mensch in de beenen te bijten, omdat hij bij ongeluk zijn hoed laat vallen? Hermstad evenwel zou de klagt van van Beveren moeijelijk begrepen hebben, wanneer niet Maria het ongeluk onder duidelijke woorden gebragt had. Gij moet den bond verbranden, eischte van Beveren, dan kan de schurk desverkiezende in het vuur bijten; gij moet den judas roosteren! Wij zullen eerst Boudewijn helpen, antwoordde Hermstad, en beval Willem, intusschen in de achterkamer aan den vrede te werken, waarna hij met Maria keukenwaarts ging. 't Is wat te zeggen, weeklaagde mevrouw van Beveren, ziet eens, hoe zijne kleederen gescheurd, hoe zijne beenen zijn opengereten. Hij is gehavend, mijn jongen, als Josef, toen hij met zijn fraaijen rok in een bende van elf broeders viel. En hij, mijn lieveling, bidt nog voor zijn vijand, en wil volstrekt niet, dat de wreedaard doodgeschoten wordt. Boudewijn! Boudewijn! verweet hem Hermstad op een minzamen toon, hoe kondet gij toch zoo onvoorzigtig we-<pb n="80"/>zen; gij wist immers, dat Nero niet te vertrouwen was. Onvoorzigtig! grijnsde de leugenaar, wanneer mijn hoed op den grond valt, moet ik hem dan niet oprapen? Ach, snikte zijne moeder, haddet gij liever uwen hoed prijs gegeven! Gij hebt gelijk, vrouw, riep van Beveren, een hoed kan men alle dag koopen, maar een paar beenen - Zijt gij een vader! viel hem Boudewijn in de rede; in plaats van mij te beklagen, met mij te schreijen, overlaadt ge mij, uwen ongelukkigen zoon, met smaadreden en schimpwoorden: ge zijt geen vader, maar een regte barbaar! Wat ben ik? vroeg van Beveren, die dat woord niet kon beklauteren, en zich verbeeldde, dat Boudewijn Latijn sprak; maar hij wachtte vergeefs op antwoord, want Maria en Petronella begonnen des jongelings wonden te verbinden, terwijl mevrouw van Beveren met gesloten oogen zat te zuchten; want zij kon geen bloed zien, verontschuldigde zij zich. Ge zijt een regte barbaar! herhaalde van Beveren, in de hoop, dat het hem eindelijk gelukken mogt, dit nijdig woord te ontraadselen. Wat ik ben, hernam zijne vrouw, die zich verbeeldde, dat zij door haren man werd beknord wegens haar flaauwhartigheid; wat ik ben, weet ik zelve niet; maar als een moeder haar kind ziet bloeden, moet zij immers hare oogen sluiten? ik ben niet van steen, van Beveren. Ik ook niet, antwoordde de barbaar, maar ge kunt nu veilig uwe vensters openen, want er is geen bloed meer te bekennen. Eerst toen durfde mevrouw van Beve-<pb n="81"/>ren haren zoon onder den arm nemen, en met troostrijke woorden, waarin eene moeder zoo rijk is, geleidde zij hem de keuken uit, tot groot genoegen der dienstboden, die nu en dan een weemoedigen blik op de gedekte tafel hadden laten vallen. Zij namen vervolgens van elkander afscheid in den gang, en van Beveren maakte den meesten spoed, om ter plaatse te komen, waar zijn middagmaal gereed stond. Doch het vervolg zult gij vinden in het</p>
</div>
<div type="chapter">
<head rend="h3">Vierde hoofdstuk.</head>
<p><hi rend="b">D</hi>e bibliotheek van mevrouw Hermstad was niet zeer uitgebreid, en hare meeste boeken waren van de slechtste soort. Die arme verschovelingen lagen begraven onder een berg van stof in een afgezonderden hoek des zolders, gelijk bij ons oud huisraad, dat te weinig waarde heeft om naar het boedelhuis gezonden te worden. Men vond er een lofdicht op Prins Maurits, meen ik, en den Palamedes van Vondel. Den zesden druk van: zout met cognac, en den eersten van den Willem van Bergen. Onder in de mand lag de geschiedenis
<pb n="82"/>
van Cartouche en Schinderhannes in éénen band, naast Neêrlands heldendaden in de beide Indiën. Om kort te gaan, men vond er troepen van allerlei wapens, maar in haar kabinet bewaarde zij twee werken, waarin zij oneindig veel belang stelde, te weten: een wijsgeerig opstel van zekeren. Fokke Simonsz: de vrouw is de baas, en den zevenden druk van Aaltje, de zuinige keukenmeid. Zij las beurtelings beide werken met de meeste aandacht; geen wonder, dat zij die genoegzaam van buiten kende. Het eerste hielp haar, om de wettigheid harer heerschappij te bewijzen, die zij zoo vinnig wist te handhaven; en het tweede, om de groote kunst te leeren, van goede sier te maken met weinig geld. Alleen had zij op Aaltje aan te merken - en buiten twijfel was hare aanmerking in alle deelen gegrond, - dat de goede keukenmeid te veel boter gebruikte, en niet scheen te weten, dat de meeste spijzen allezins geschikt waren, om met vet te worden gestoofd. Aan tafel hield zij ten minste week voor week eene uitvoerige lofrede op hare waterachtige runderjeu, en zeide dan, niet te kunnen begrijpen, waarom zoo vele Nederlanders bij hunne aardappelen boter gebruikten. Komt die ooit op onze tafel? en leven wij niet vrolijk en vergenoegd? Zijn wij niet gezond naar ziel en ligchaam? Is het niet zonde en schande, dat mevrouw van Beveren jaarlijks driehonderd pond boter gebruikt? maar zij wordt bestolen, de hals; haar keukenmeid is een diefegge, die de boter het huis uit draagt, onder haar schort of in
<pb n="83"/>
haar broek. Ik heb hun wel honderdmaal gewaarschuwd, maar kreeg slechts tot antwoord: zuster, de satansche boeren moeten ook leven, anders kunnen zij den heeren geen landhuur betalen. Geen wonder, dat het daar toegaat als te Sodom en Gomorra. Heele braadpannen met vet worden er aan bedelaars toegesmeten; de luiaard, die daar zijne hand maar uitsteekt - de hemel vergeve het hun! - heeft voor drie dagen zijn dagelijksch brood verdiend. En zoo redeneerde zij dan, om haar man en Maria te troosten, dat zij bijna doodgehongerd werden. Al wederom zuurkool, klaagde eens haar man, dit is nu de derde dag! Doch zij bragt hem aanstonds tot zwijgen door te vragen, of iemand hem noodzaakte, aan die zuurkool zijne lippen te zetten? ge kunt immers aardappelen eten en boeuf! Orde en zuinigheid is hier de wet; eerst moeten wij de zuurkool verorberen, eer wij onze andijvie mogen aanspreken; maar morgen, beste man, zult ge graauwe erwten eten. Doch haar welsprekendheid was onuitputtelijk, wanneer zij haren boeuf aanprees. Die bezat alle de eigenschappen en groote hoedanigheden van een runderrib, zonder te deelen in derzelver kapitale gebreken. Immers een runderrib bestond uit vleesch en been, een boeuf daarentegen uit louter vleesch. Wijders kon men niet den boeuf verwijten, dat hij zondigde door overtollig vet, hetgeen een runderrib tot zoo een walgelijke spijs maakte. Eindelijk was een boeuf geboren, om in den azijn te wor-<pb n="84"/>den gelegd, eene beminnelijke eigenschap, die wederom een runderrib miste, welke naauwelijks verdiende gerookt te worden. Broeder! zeide zij dan in haar vuur tot van Beveren, gij zult uw dierbaar leven verkorten, die niet dan kalfsborst en runderrib eet. Loop met uw boeuf naar den dit en dat! bromde van Beveren, en laat mij maar in vrede mijne ribben afkluiven; uw schoenleer bevalt mij niet. In mijne jonge jaren, toen ik op het kostschool gescherpt moest worden, heb ik door dien satanschen kost drie tanden verloren, en de hemel vergeve het mijn monsieur, die zijne gierigheid zoo ver dreef, dat hij de helft van zijn geld in boeufs belegde, en ze dan liet weeken in azijn en water. Ik geloof waarachtig, dat ik aan dat venijn mijne zwaarlijvigheid te danken heb, want die misselijke kost is niet te verteren. Indien ge uwen man liefhebt, disch hem dan nooit een boeuf op, die alleen beminnelijk is voor inhalige vrekken. Wij eten van middag een' kalkoen, dat is een beter vogeltje. Ba! riep mevrouw Hermstad op een spijtigen toon. Die vliegen hier niet, merkte Maria aan; doch een gramstorige blik van hare moeder bedwong aanstonds haren spotlust. Indien ge van middag onze gast wilt zijn, vroeg de goedhartige van Beveren, dan zijt ge welkom, zuster; en ook uw man, dit spreekt van zelve. Ach! zei mevrouw van Beveren, ge zoudt ons zoo een groot genoegen doen, maar Maria - Die komt meê, viel van Beveren in, niet waar, zuster? Ik voor mij, antwoordde mevrouw Hermstad, eet
<pb n="85"/>
liever een boeuf, maar, om u aan ons te verpligten, zullen wij, in 's hemels naam, van middag ons met een kalkoen behelpen; ge hebt er immers niets tegen, Hermstad? Waarlijk niet, hernam deze met de meeste openhartigheid. Ik houd meer van een boeuf, bezwoer mevrouw Hermstad; is het een hennetje, zuster? - Deze waarachtige gebeurtenis acht ik bij uitnemendheid geschikt, om u een flaauw denkbeeld te geven van de verregaande spaarzaamheid, of liever gierigheid, waarmede mevrouw Hermstad hare keuken bestuurde. Geen minister van Financien kon met meerdere zuinigheid zijne millioenen vercijferen. Ongelukkig, dat zij niet alleen zich zelve, maar tevens ook haren man en Maria dagelijks te kort deed, en ook Willem bedreigde, die reeds zoo vele jaren bij zijn rector van Voorne honger geleden had, en nu op nieuws veroordeeld werd tot een veeljarige hongerkuur. - Als particulier is het mij tamelijk onverschillig, hoe, wanneer, waar, wat mijne buren eten? mits zij geen gehoor geven aan de booze gedachte, van aan mijnen trog zich den buik te vullen; (gij zult mij deze metaphora vergeven, die met mij de varkensmarkt bewoont!) maar als romanschrijver reken ik mij verpligt, met de meeste waarheidliefde een verslag van iederen maaltijd mijner voornaamste helden te geven. De vraag: waar en wanneer de maaltijd gehouden werd? is reeds in het vorige hoofdstuk voldoende opgelost. Wij kunnen derhalve dit kritisch onderzoek in twee hoofddeelen verdeelen,
<pb n="86"/>
opdat ook de hoogst belangrijke vragen beantwoord worden, wat zij aten en hoe?</p>
<p>Derhalve, aan den regtervleugel had mevrouw Hermstad dertig aardappelen. geposteerd, in het centrum twee karbonaden, een groote en een kleine, aan den linkervleugel stonden vier entwintig gestoofde dirkjesperen, eindelijk diende als een formidabele reserve het laatste overblijfsel van een boeuf: o beminnelijke eenvoudigheid! Op alle deze spijzen zal de kritiek zich eenige weinige aanmerkingen veroorloven, die zullen getuigen van des schrijvers kieschen smaak. Wij vergeven het den boeuf, dat hij zoo droog was als een kamergeleerde, want hij had reeds een vijfdaagschen veldtogt gemaakt; maar dat ook de karbonaden zoo weinig saprijk waren, zullen wij mevrouw Hermstad zelfs op haar sterfbed niet vergeven. De vier-en-twintig dirkjesperen zondigden allen tegen het costuum; immers de geheele wereld weet, dat die gasten niet in het wit moeten gekleed zijn, maar een rooden mantel moeten dragen. Tot overmaat van ongeluk waren de aardappelen zoo curieus klein, dat het geenszins eene belagchelijke vraag zou geweest zijn, wanneer iemand had gevraagd, voor welke varkens die peperneuten bestemd waren? Boter was er op de gansche tafel niet te vinden, die was in de ton gebleven: en, waarachtig! de aardappelen verdienden niet, dat zij met boter gezalfd werden. Een kunstenaar zou ze niet door het oog van een breinaald hebben geworpen, maar zij waren toch seper niet groo-<pb n="87"/>ter dan een nootmuskaat. Aan jeu had mevrouw Hermstad nooit gebrek, want naar mate daarvan verbruikt was, word dezelve wederom met water aangelengd, eene kunst, die zij meesterlijk verstond. Alleen des zondags kwam er een kruik bier op tafel, waarvan bijkans de helft mogt aangesproken worden; de andere helft werd, ik bid u! tot den volgenden zondag bewaard. Hadden de vrienden dorst, welnu! de pomp weigerde hare dienst niet, een gansch bataillon kon er zijn dorst lesschen. Water is zoo een gezonde drank, was het gewone liedje van mevrouw Hermstad, een drank, dien reeds Adam en Eva in het Paradijs dronken. Van Beveren daarentegen hield staande, dat er niets gemeener was, dan water te drinken en te wandelen; dit deed geen fatsoenlijk man. Al uw water, zeide hij, is geen glas rijnwijn waard. En denkt ge, dat ik zoo satansch zot ben om te gelooven, dat Adam en Eva in het Paradijs op water en brood hebben gezeten; zij zullen voor den dit en dat daar wel Champanje gedronken hebben, of oeil de perdrix. Ach, van Beveren, verzocht zijne vrouw, ge moet niet spotten. Champanje mousseux, zeg ik, die laat zich niet bespotten, vrouw!</p>
<p>Bij deze gelegenheid sprak van Beveren de taal des gezonds verstands, en de volgende bespiegeling (N<hi rend="sup">o</hi>. 2718 uit mijnen portefeuille) zal zijne stelling zegevierend verdedigen. Zij is zeker een weinig langwijlig, maar gij kunt haar verkorten, naar uw goedvinden.</p>
</div>
<div type="chapter">
<pb n="88"/>
<head rend="h3">Bespiegeling.</head>
<p>Ik was lid van het letterkundig gezelschap I.N.A; hetwelk te dier tijd een vermaard genootschap was, bestaande uit twaalf zestien- à achttienjarige geleerden, die elkander trakteerden op redevoeringen, en ook beurtelings den recensent speelden, waarna zij met leeuwenmoed de een of de andere onbetwistbare stelling verdedigden; bij voorbeeld: dat voor een homme de lettre een iegelijk den hoed moest afnemen; een geleerde mogt geen baard hebben; dat er meer geleerdheid onder petten gedragen werd, dan onder pruiken, en soortgelijke egoïstische stellingen, die meestal uitliepen op de groote waarheid, dat de professoren nog veel van hen konden leeren. En na met vleijende lofreden, en met fraaije complimenten eenen uitgebreiden ruilhandel te hebben gedreven, loste de letterkundige zitting zich op in een vriendschappelijken maaltijd, waarop amandeltulband en chocolade de hoofddeugden waren. Veel werd er dan gesproken over het lieve vaderland, en over de lieve meisjes; over de weinige achting, die de professoren den studenten toedroegen; over de zwakke oogen der stedelijke politie, die geen onderscheid zagen tusschen een student en een kaasboer; er werd dan danig geklaagd over de schreeuwende onregtvaardigheid der Leydsche regtbank, die een
<pb n="89"/>
knap student achter de tralien had laten zetten, welke zich het genoegen gegeven had, van een kleermaker te laten zwemmen. Zij vergeleken daar 's lands schatkis met hunne geldbeurs, die gelijkelijk het ongeluk hadden, van geen geld te kunnen houden. Wat zou er worden, vroegen zij, van het lieve vaderland en van ons, mijne heeren! indien er geen christelijke joden waren, die zich de zaak der lijdende menschheid met kracht aantrokken, en van hun zilver en goud een waardig gebruik maakten? Hierin kwamen allen overeen, dat een Leydenaar een wantrouwend gedierte was: wanneer een wijnkooper maar drie jaren naar zijn geld gewacht had, weigerde de schobbejak niet alleen crediet te geven, dat er nog doorkon, maar wijn te zenden, hetgeen ontegenzeggelijk een bewijs van een slecht hart mogt genoemd worden. De belasting op den wijn noemden zij met ronde woorden eene Oostersche afzetterij, een' drukkende last voor alle akademieburgers. Indien het een artikel van weelde ware, zouden wij zwijgen, maar, goede hemel! een student kan immers buiten wijn niet leven. Is het niet eene barbaarschheid der middeleeuwen overwaardig, dat er te Leyden elf gulden aan belasting moet betaald worden voor een simpel anker wijn; en waarachtig! onze Haarlemmermeer kan met geen anker gedempt worden. Sakkerloot! als die waterplas in een wijnplas veranderde, zouden er niet negen millioenen naar de Kozakken gaan, om hem uit te malen. De Leydsche studenten zouden een goed-<pb n="90"/>kooper scheprad zijn. Aan zulk een wijnmeer moest onze vrolijke akademiestad liggen; dan eerst zou het vaderland op Borgers en Boerhaves kunnen roemen. A propos! vertelde weêr een ander, ik drink tegenwoordig maar Cantemerle, dit is profijtelijker, ziet ge; of blijft niet de belasting elf gulden, om het even, of de wijn goed dan slecht is. Onze asini aurei denken, geloof ik, dat alle wijn dezelfde deugd en waarde bezit. Noemt gij het regtvaardig, mijne heeren, dat het gelukskind, wiens dorst door Champanje gelescht wordt, niet meer moet pompen in het vat der Danaïden, de schatkist bedoel ik, dan de arme drommel, die moet zwoegen om achttien-guldens wijn door zijn keelgat te jagen, Maar de reden van deze schreeuwende onregtvaardigheid loopt in het oog; die deze dwaasheid tot wet gemaakt hebben, drinken onzen Champanje uit. Het is een groot gebrek in onze grondwet, (vervolgde weêr een ander jeugdig geleerde) dat zij aan onze regeerders de vrijheid laat - Van Champanje te drinken, viel, meen ik, de schrijver van den Willem van Bergen in. De redevoeringen van Demosthenes rieken naar de lamp, zeiden de Atheners, en niet weinige wetten en besluiten - Ruiken naar den Champanje, riepen twee sieraden van het genootschap als uit éénen mond.</p>
<p>Door deze en soortgelijke luchtige gesprekken werd een groot gedeelte van onze nachtrust weggecijferd; en als eindelijk het uur van scheiden daar was, gingen de lettervrienden naar hunne woning,
<pb n="91"/>
meestal langs een omweg, en na gezamenlijk een schitterend wapenfeit gelukkig volvoerd te hebben. Een schermutseling, bedoel ik, met eenen slaperigen klapperman, of een bataille met een half dozijn zangerige Leydenaren, wie de jenever in de beenen zat. Doch in de tweede helft van de maand October vierde het genootschap zijnen geboortedag. Dan werd er geen chocolâ gedronken of tulband gegeten; maar op gemeene kosten, of, om met juistheid te spreken, op aller crediet, een vorstelijk feest aangelegd, waarop de Champanje ieders hart ontsloot, ieders vernuft scherpte. Dan werd er gezongen, dan werd er gedanst, somtijds op de tafel. Men dronk er wijn als water, de kamer was vol rook, en overal lagen, er leege flesschen. De president, gehamerd als hij was, om de orde te bewaren op dit dronkenmansfeest, was wel eens de eerste der zwakke broederen, die onder de tafel gezakt waren, en in zorgelooze onschuld op den glibberigen grond sliepen. Het gansche huis kwam in rep en roer, want de heele buurt maest het weten, dat er in Israel een groot feest gevierd werd. Met een wandeling in de frissche morgenlucht eindigde die grap, opdat men ten minste eenmaal in het jaar de lieve zon mogt zien opgaan, voor den akademieburger een even vreemd verschijnsel als een maansverduistering of eene illuminatie in het noorden. Van dit joolig feest ben ik altijd een groot voorstander geweest. En niettegenstaande ik een aartsvijand van alle onmatigheid was, heb ik mij nooit het
<pb n="92"/>
genoegen ontzegd, van op dien grooten dag eens ter dege dronken te zijn. Geen andere nacht was voor mij zoo noodlottig. Den eenen, keer raakte ik een paar beste tanden kwijt, den anderen, een paar goede vrienden; dan weêr kreeg ik een blaauw oog, of verloor een groenen pet; en zonder mijne uitstekende snelvoetigheid zou ik in dien verwenschten nacht altijd een voorwerp van de christelijke liefde der Leydsche politie geworden zijn; die de gastvrijheid der aartsvaderen een weinig overdrijft, en wat al te veel spoed maakt, om ongelukkige verdwaalden in haar gastvrije woning op te nemen. Maar om te blijven bij mijn onderwerp, dat voor mij het pad der deugd is, waarvan ik geen streep mag afwijken, uit vreeze van gekastijd te zullen worden door den een of den anderen duivel, of, om een Latijnsch woord te gebruiken, recensent; zal ik u vertellen, waarde lezer, welk een schitterend feit op een van die stichtelijke bijeenkomsten door den schrijver gelukkig volbragt is. In het eerste deel zult gij gelezen hebben, dat ik niet meer dan honderd pond weeg, en weinig grooter ben dan vijfthalf voet, in een woord, een plant, die nooit heeft willen groeijen; en desniettegenstaande verzeker ik u met deze ganzenpen, dat ik, tot verbazing van al de aanwezenden, (een dozijn dronken vrienden) in minder dan drie uren, drie flesschen Champanje mousseux heb uitgedronken. Maar waarlijk iedere zonde voert steeds hare straf met zich, zoo ook de Champanje-zwelgerij. Geen andere wijn is zoo
<pb n="93"/>
ondeugend, zoo vol booze kuren; van daar het spreukje, dat de heeren wijnkoopers er hun rattenkruid in bewaren; in welk geval de helft der akademie jaarlijks begraven zou worden (de professoren alleen uitgezonderd, die van Champanje aartsvijanden zijn). Maar ik weet bij ondervinding, dat hij, die drie flesschen Champanje heeft uitgedronken, allezins geschikt is, om op een ladder naar huis te worden gedragen. Zoo waar is het gezegde van onzen van Beveren, hetwelk den schrijver aanleiding gegeven heeft tot deze onwaardeerbare bespiegeling: met Champanje mousseux mag men niet spotten, vrouw! En wilt gij weten, welk eene vreesselijke straf den Champanjezwelger bedreigt? de Champanje-vrees, antwoord ik, ruim zoo noodlottig als de watervrees. Met goud zou ik het middel willen betalen, dat de kracht bezat, mij van die verwenschte antipathie radicaal te genezen. Maar ach! het schuimend vocht is mij, na dien jeugdigen misstap, steeds hatelijk gebleven, en de ongelukkige lijder moet zich thans behelpen met een flesch coterotie of bourgonje chambertin.</p>
<p>Doch wenden wij het droevig oog van dit treurtooneel af, opdat niet de karbonade van mevrouw Hermstad ijskoud worde. Volgens onze spijskaart waren er dan op tafel gebragt twee karbonaden, vier-en-twintig dirkjesperen en dertig aardappelen, benevens het laatste overblijfsel van een boeuf, die op het punt was, eene prooi te worden van tallooze wormen en maden. De regtvaardigheid
<pb n="94"/>
schreef voor, dat dit koninklijk maal in vier gelijke deelen verdeeld werd; zoodat ieder der belanghebbenden ten volle aanspraak kon maken op ½ karbonade, zes dirkjesperen en ruim zeven aardappelen, die, als gij weet, niet grooter dan een knikker waren. Zoodat de boeuf, hoe armzalig ook, bijkans kon doorgaan voor een hoofdschotel, en begeerige oogen tot zich trok. Maar de hoogst onredelijke handelwijze van mevrouw Hermstad was allezins geschikt, om een bedenkelijken hongersnood te verwekken. Want naauwelijks had zij aan tafel hare plaats ingenomen, of zij vermeesterde oogenblikkelijk de grootste der karbonaden, met het booze oogmerk om die alleen af te kluiven, en met een triumferend gelaat nam zij vervolgens de helft der dirkjesperen op haar bord; een manoeuvre, die haar zoo handig afging, dat zij schier op hetzelfde oogenblik ook de helft der aardappelen zonder slag of stoot bemagtigde. Wat bleef er nu over van zoo veel heerlijkheid en pracht? Een dwergachtige karbonade, twaalf dirkjesperen en vijftien aardappelenkeutels, - ik bid u! voor drie monden. En toen de goede Hermstad met oneindig veel eetlust de kamer in kwam, had zij bijkans de helft van haren roof in veiligheid gesteld. Alsof zij van plan was, een nieuwen strooptogt te ondernemen, zoo veel spoed maakte zij. Alleen de karbonade gaf haar nog al werk, maar de dirkjesperen waren weldra in haren maagkelder gegleden. Terwijl de anderen baden, nam zij weer de kleine vrij-<pb n="95"/>heid, van nog een zestal peertjes op haar bord te schuiven; zoodat er nu van de 24 nog een half dozijn overschoot. Is dit alles! zei vader Hermstad op een gemelijken toon; neem gij deze karbonade, Willem, dan zal ik en Maria den boeuf aanspreken. Maar mevrouw Hermstad ging ijlings met den ganschen boeuf op den loop; en terwijl zij met drift aan den schel trok, verweet zij haren man, dat hij de arme dienstboden honger liet lijden, en alleen aan zich zelven dacht. Teeuwis! zeide zij, breng dit vleesch naar de keuken; wij kunnen het missen, die zoo rijkelijk van karbonade voorzien zijn. En zoo ging ook de boeuf voor de vrienden verloren! Maar daarentegen begon mevrouw Hermstad eene redevoering te houden tegen de gulzigheid harer eeuw. En terwijl haar man, zonder de minste moeite, vijftien aardappelen ronddeelde, voer zij met vinnigheid uit tegen alle overdaad in spijs en drank, zoodat Willem bijkans den moed verloor, van alleen zijne karbonade af te schrapen, en, hoe hongerig ook, Hermstad en Maria nog wilde trakteren. Met dit edelmoedig oogmerk sneed hij de karbonade in drie stukken, waarvan het grootste, noch in lengte, noch in breedte, noch in dikte, noch in zwaarte moest onderdoen voor een welgevormden katteneus. Neen, jongen! zei Hermstad, dit was mijne meening niet; Maria en ik zullen van middag wel vasten. Op hoop van betere tijden, voegde Maria er bij, terwijl zij een weemoedig oog liet vallen op haren laatsten aardappel. Ik heb genoeg,
<pb n="96"/>
juichte mevrouw Hermstad met een blijmoedig gelaat, dat zeer afstak bij de lange aangezigten der anderen; maar er zijn menschen, vervolgde zij, die voor drie man eten, en niet voor één willen werken, en een nuttelooze last voor onze aarde zijn; die geen spijs kunnen zien, zonder hunnen mond te openen. Zij verdienden, die vraatachtigen, dat het land hun ontzegd werd; waardoor het brood van weduwen en weezen, van hulpelooze grijsaards niet langer zwijnen zou vet mesten, die het vaderland tot een varkenskot maken. Terwijl zoo velen het aardrijk met hun zweet bevochtigen, zoo zuur hun dagelijksch brood verdienen, durven hier doennieten misnoegde blikken opslaan, wanneer er aan tafel geen Oostersche weelde heerscht. Met verachting zien zij neer op spijzen, waarvoor een werkzaam en ordelijk man den hemel zou danken. Tegen mijne gewoonte onthaal ik u op overheerlijke karbonade. En gij eet ze zelf op, viel haar moedig Hermstad in de rede; doch zijne vrouw stopte hem dadelijk den mond door hem toe te schreeuwen: zij waren voor u te goed, slokdarm! - Want zij was onuitputtelijk in het uitdeelen van scheldwoorden, en geen ander was zoo gelukkig in het geven van bijnamen. - Doch het schreit tot den hemel om wraak, vervolgde zij op een naargeestigen toon, dat ge mij, uwe vrouw, geen enkele karbonade gunt; ge tracht mij op alle wijzen uit te hongeren, in de hoop, dat een uitterende ziekte mij grafwaarts slepe. Maria, zeide
<pb n="97"/>
zij, het woord tot haar dochter rigtende, we zullen zamen deze peertjes eerlijk deelen, want uw vader zou ons het brood uit den mond nemen, indien wij onze tanden niet durfden gebruiken. Deze drie voor u, kind, en die voor uwe ongelukkige moeder, welke door haar goddeloozen man zoo beestachtig behandeld wordt, en den bloesem van haar leven dagelijks ziet verkwijnen. Ge hadt uw eten verbeurd, maar ik ben langmoedig. Doch Maria maakte zwarigheid, om zich ten koste van een paar arme drommels te verrijken, waardoor mevrouw Hermstad in de droevige noodzakelijkheid verviel, van ze maar alle zes te nemen. En nu waren ook de dirkjesperen voor de vrienden verloren! zoodat Hermstad in wanhoop zijne vrouw de gewigtige vraag deed, of zij hunnen honger met vijf kleine aardappelen konden stillen? Met eene geveinsde hulpvaardigheid verliet mevrouw Hermstad hare zitplaats, en trok haastig aan de schel, om, zeide zij, de leêge schotels te laten vullen. Zij hield zich zelfs uitermate verwonderd, toen Teeuwis haar zeide, dat er in de keuken geen kruimel te vinden was. Van verbazing, zeide zij, moet ik nu mijne handen in elkander slaan, want in geen tien jaar is er in de keuken zoo smakelijk gegeten; maar ge zult toch dien heelen boeuf niet versneden hebben? Wij zijn zonder vivres, antwoordde Teeuwis de bombardier, ge kunt bij ons niet fourageren, mevrouw! - Laat dan Petronella nog een dozijn beste aardappelen schillen, kleine maar reine, verstaat
<pb n="98"/>
ge, want mijn arme man heeft zoo een geweldigen eetlust, en het zou mij leed doen, wanneer hij den geeuwhonger kreeg. Doch Hermstad bedankte haar vriendelijk voor de genomene moeite, en wees vrijmoedig haar edel aanbod van de hand; hetgeen aanleiding gaf tot de onverdiende beschuldiging, dat hij een smulpaap, een schrokker, een vreetzak was. Geef ons dan in 's hemels naam maar brood en boter! riep hij in vertwijfeling uit. Gij begeert altijd het onmogelijke, verweet hem zijne vrouw; zonder sleutel kan ik mijn buffet niet openen, en helaas, beste man! van morgen is de sleutel te zoek geraakt. Wilt ge aardappelen en jeu, met liefde sta ik ze u af, ge kunt er desverkiezende mostaard bij gebruiken; en als gij dorst hebt, hier is water, beste man! maak goede sier, ha! ha! ha! Indien ik uw man ware? viel met de meeste verbittering Willem uit, waarachtig! ge zoudt mij geen brood weigeren, of ik zou uw buffel (buffet wilde ik schrijven) met een enkelen vuistslag aan duizend stukken slaan. Een kruimdief als gij zijt, beet hem mevrouw Hermstad toe, verdient geen antwoord, maar de handen mogen mij verdorren, wanneer ze ooit voor uwen brutalen mond de kleinste boterham snijden. Zwijg, Willem! verzocht Hermstad met den meesten nadruk; twist en oneenigheid zijn mij hatelijk. Maar gelijk het niet mogelijk is, een grimmigen hond tot zwijgen te brengen; ge moogt hem bijkans onder steenen begraven, nog altijd zal hij zijne tanden laten zien,
<pb n="99"/>
en in den harden kei bijten, dien uwe vriendelijke hand hem toekaatst; nog altijd zal hij op u aanvliegen, en het laatste woord voeren: zoo kon ook Hermstad Willems verbittering niet beteugelen; maar die drift verdubbelde bijkans, toen de Xantippe van tafel ging, en de vrienden met een boosaardigen grimlach smakelijk eten! wenschte. Op zich zelven beschouwd, is deze wensch zeer alledaagsch, en volstrekt niet te laken, een lieve en vriendelijke wensch, wat ook de mode moge zeggen, maar hij klinkt toch een weinig vreemd, als hij komt uit den mond van hem, die onze boterham heeft opgegeten, met of zonder complimenten. Geen wonder, dat de driftige Willem dien wensch beantwoordde, met haar eene afgekloven karbonade naar het hoofd te smijten. Maar mevrouw Hermstad belachte zijne magtelooze woede, en ontruimde het slagveld, opgetogen van vreugde, dat zij haren man, haar kind, en vooral den verwenschten Willem zoo een aardige poets gespeeld had. Uwe moeder, zei Hermstad tot Maria, is van daag niet vrolijk; maar wij zouden ons lot niet weinig verbeteren, indien wij gezamenlijk naar uw oom van Beveren gingen, die ons gaarne eene plaats zal inruimen aan zijne tafel, vermits wij van zijne goedheid zelden misbruik maken. Wilt ge van de partij zijn, Maria? O vader! antwoordde zij, dit behoeft ge niet tweemaal te vragen, maar wij moeten niet vertellen, dat moeder ons van daag zoo bij den neus heeft gehad. Ach, ik hoor haar liever prijzen dan laken, en het doet mij leed,
<pb n="100"/>
zeide zij, die woorden tot Willem rigtende, als jemand in mijn bijzijn haar harde woorden toevoegt. Zij is een hupsch meisje, riep Hermstad onwillekeurig uit, toen Maria de kamer verlaten had, om zich gereed te maken tot de reis naar Luilekkerland; en hij verzuimde niet, Willem de opmerking te maken, hoe onkiesch de handelwijze van dezulken is, die de gebreken der ouders aan de kinderen als met de el uitmeten, of u met klem van reden trachten te bewijzen, dat uw vriend niet vrij van gebreken is. En daarom, Willem, moet gij, uit vriendschap, voor mij, mijne vrouw met meerdere zachtheid behandelen, haar niet beleedigen in mijne tegenwoordigheid, vooral niet in het bijzijn harer dochter. Indien ook zij hare zwakke zijde heeft, hebben wij voorwaar eene schoone gelegenheid, om te toonen, dat het ons niet ontbreekt aan geduld en inschikkelijkheid.</p>
<p>Terwijl Hermstad langs dezen zachten weg Willem aantoonde, dat hij geenszins het regt had, de vrouw van den huizen een afgekloven karbonade naar het hoofd te werpen, had Maria met den meesten spoed haar toilet gemaakt, een hoed opgezet en een doek omgeslagen, doch naauwelijks was zij wederom in den gang gekomen, of hare moeder vertoonde zich. Ge zult toch niet buiten mijn verlof uitgaan, zeide zij; wat beduidt dan de gekheid, in huis uwen hoed te verfommelen, noodeloos uwen kostbaren doek te verslonsen. Maria! gij wordt onverdragelijk: ge beeldt u in, reeds een heele dame te wezen, en ver-<pb n="101"/>geet, dat ge nog maar een groot kind zijt. Ach, lieve moeder! ik wilde met vader naar oom van Beveren gaan. Uw vader, beweerde mevrouw Hermstad, heeft in mijn huis niets in te brengen; ge staat onder mijne voogdij, en ik zal zorgen, kind, dat ge niet den ganschen dag langs straat slentert. Buiten u zijn er in Leyden genoeg nufjes, die zich afsloven voor een groet van spotzieke studenten, en alleen rondfladderen om bekeken en toegelonkt te worden; die alle dag een lintje moeten koopen, en de halve stad doordraven om kwanswijs een paar dozijn spelden of naalden te halen, maar inderdaad, om parade te maken met haar zijden japon of geborduurden halskraag; die zelfs de kerk gebruiken tot eene vertoonplaats van hare lappen en strikken. Die modepoppen weten wel te vertellen, welke kerkgangers tot de schamele gemeente behoorden, maar hetgeen de predikant tot de gemeente gesproken heeft, hebben ze bij ongeluk vergeten. Maria! ge zult oogenblikkelijk naar uwe kamer gaan, dadelijk uw hoed en doek afleggen, je veux, verstaat ge? Uw schreijen zal u weinig baten; en als ge uwe kleederen behoorlijk verzorgd hebt, kom dan in de voorkamer, daar zult gij een berg naaiwerk vinden. Meisje! ge zult eenmaal den hemel dank zeggen, die u in zijne goedertierenheid zoo een brave moeder schonk; zorg maar, dat uw spoed zoo groot zij als mijn ongeduld.</p>
<p>Intusschen had ook Hermstad de kamer verlaten, om te zien waar Maria zich ophield; doch
<pb n="102"/>
toen hij in den gang zijne vrouw gewaar werd, zag hij dadelijk dat de duivel in het spel was gekomen. Ge wilt weêr een zotten streek beginnen, zeide zij, en ik heb er vrede meê, want ik ben dit dagelijks van u gewoon; maar ik wil volstrekt niet, dat ge mijn kind in uwen val medesleept. Ziet ge dan gevaar, vroeg Hermstad, als eene dochter met haar vader uitgaat? Voor u, antwoordde zij, staat nacht en dag de deur open, maar ik zal zorgen, dat Maria iets beter doe dan straatsteenen te slijpen, of langs de singels te drentelen. - Beste vrouw, ge hebt ons van middag letterlijk honger laten lijden, en nu wilden wij de gastvrijheid van nnjn zwager van Beveren inroepen. Mijne dochter, antwoordde mevrouw Hermstad op een fieren toon, behoeft niet van de kruimels te leven, welke van een vreemde tafel vallen. Wilt gij voor klaplooper spelen, à la bonne heure, maar Maria blijft bij hare moeder, en daarmede is de geheele zaak afgedaan. Ge zijt onredelijk, drong Hermstad aan. En gij een gek! antwoordde zij met de meest mogelijke beknoptheid, en draaide hem toen den rug toe.</p>
<p>Men kan zich aan alles wennen, waarde lezers, behalve aan een kwaad wijf, zegt Confucius, en dit is ook de moraal van dezen delicaten roman. De blinde, die zich zoo een kat in den zak gekocht heeft, moet maar denken, dat hij alle dag gekrabbeld en gebeten zal worden. Maar tot eer van Hermstad zij het verkondigd, indien ge wilt, met bazuingeschal, dat hij een meester was in de
<pb n="103"/>
kunst van te lijden met een blijmoedig gelaat. Alsof er niets hoegenaamd voorgevallen was, kwam hij weêr de kamer in, waar Willem op hem wachtte. Maria moet hare moeder nog helpen, zeide hij, derhalve zullen wij de reis zonder haar moeten aannemen. Ik ben gereed, antwoordde Willem, en bij deze gelegenheid gingen zij ongemoeid het huis uit. Hier woont mijn zwager van Beveren, zei Hermstad, trek eens aan de bel, Willem! en na een oogenblik wachtens werd hun de voordeur geopend. Groot was de verwondering van onzen van Beveren, toen Hermstad met Willem de kamer in kwam. Er is immers geen zwarigheid? vroeg zijne vrouw met een kloppend hart. Volstrekt niet, antwoordde Hermstad, stel u deswege gerust. Hermstad, zei van Beveren, kan toch satansch schielijk eten. Ik wil waarachtig wel gelooven, dat hij altijd de oude scherminkel blijft. Wij hebben naauwelijks onze vermicellisoep geborgen - voel maar, mijn lepel is nog warm - en gijlieden komt reeds van uw dessert. Maar gij zult het immers niet kwalijk nemen, wanneer wij dood op ons gemak het goede werk voortzetten? Christiaan! - zoo heette de knecht, die in fraai liverei achter van Beveren stond, om op den eersten wenk zijnen heer te bedienen, welke aan tafel geen aanspraak kon maken op Jobs geduld - Christiaan! neem schielijk de soep weg, en breng ons even schielijk het andere eten. O! riep mevrouw van Beveren, het was weêr een overheerlijke soep; ach! het spijt mij zoo, dat Hermstad reeds zijn
<pb n="104"/>
bekomst heeft gegeten. Ge zult toch een glas St. Estèphe drinken, vroeg van Beveren, St. Estèphe, zeg ik, een kelderheilige van de beste sneê. Christiaan! ge moet beter schenken, hoort ge! Vermicellisoep laat zich best gebruiken, zei Hermstad; ge hebt eene knappe keukenmeid, zuster! Zij zullen er achter van smullen, riep mevrouw van Beveren, terwijl de colossale terrine tot groote spijt van Hermstad, en denkelijk ook van Willem, naar de keuken gedragen werd. Smaakt u de wijn niet? vroeg van Beveren, willen wij liever een anderen heiligen bij den kop vatten; den heiligen Julianus, St. Julien, meen ik. Hij is beter dan de mijne, antwoordde Hermstad met de meeste waarheidliefde, en hij vergat niet van de afwezendheid des knechts een voegzaam gebruik te maken, vermits hij ruiterlijk vertelde, dat hij alleen verschenen was - om te schransen. Ik begrijp het waarachtig niet, hernam van Beveren; ge zult immers niet aan tafel gevast hebben? Ja, neen, antwoordde Hermstad. Begrijpen kan ik het niet, zei van Beveren, maar zoo wij onzen tijd verpraten, gaat de soep naar den dit en dat. Christiaan! Christiaan! - Wat is er van uwe dienst, mijnheer? - Twee volle borden vermicellisoep! Wat hebt ge van middag gegeten, Hermstad, Aardappelen, antwoordde deze eenigzins verlegen. Dit spreekt van zelf, drong van Beveren aan, maar watvoor kalfsvleesch en wildbraad? welke soep en groente? Niet, dat ik nieuwsgierig ben, maar uw ja, neen is voor mij latijn. Ons middagmaal is meestentijds
<pb n="105"/>
dood eenvoudig, biechtte de goede Hermstad, veel omslag maakt mijne vrouw zelden; aardappelen, vleesch, groente, met een glas aqua. Dien wijn bezit ik niet, viel hem van Beveren in de rede, anders zou ik u gaarne, in plaats van St. Estèphe, aqua geven: maar den eersten avond den besten, dien we bij u doorbrengen, zult ge ons op aqua trakteren, daar sta ik op. Waarom zit ge zoo te lagchen, Boudewijn? Weet ge dan niet, vroeg deze zijnen vader, dat ge dien godendrank uit uw eigen vaatje kunt tappen? indien uw hart er naar trekt, zal ik u aanstonds een flesch aqua brengen. Ik wil hem wel eens proeven, hernam van Beveren, maar ik weet waarachtig niet, of het roode dan rijnsche wijn is. Quibus! vroeg hij aan Christiaan, wat moet ik met deze twee borden vermicellisoep beginnen? mijn maag is voor den dit en dat geen soepterrine. Geef ze aan de heeren, Christiaan, en bedien mij niet altijd als een ezel. Eet smakelijk, Hermstad! maar brand uw mond niet, want de soep is satansch heet. - Geweest, voegde Hermstad er bij, doch van Beveren begreep dit klein verschil niet, en betuigde met vele woorden zijne verwondering, dat zij zoo schielijk kokende soep konden eten. Vader! zei Boudewijn met een onnoozel gezigt, hier hebt ge een flesch aqua; den St. Estèphe zal uw zoon maar uitdrinken. Ik houd hem voor rijnwijn, riep van Beveren, de flesch tegen het daglicht houdende, in dat geval zullen wij hem bewaren voor het dessert. Schenk eens, Christiaan! Op dit hagchelijk oogen-<pb n="106"/>blik nam Hermstad het woord op, en verweet Boudewijn met eene gepaste strengheid, dat hij altijd zijnen vader belagchelijk zocht te maken door soortgelijke kwalijk geplaatste aardigheden. Wanneer gij iemand van uwe jaren tot een doelwit uitkoost, als ge uwe geestige invallen wildet afvuren, zouden welligt menschen van onze jaren u de ter aandoen van mede te lagchen, maar weet nu, dat alleen het onwaardig gelach van dwaashoofden u schadeloos kan stellen voor de afkeuring van verstandigen en braven, die weten te onderscheiden, waar scherts geoorloofd is, en waar dezelve in een schandbord verkeert voor den ijdelen spotter. Is dit nu aqua? vroeg van Beveren, die zich minder bekreunde met het moeijelijk genot van Hermstads verstandige rede, dan over een grondige kennis van de tallooze gewassen, die zijn benijdenswaardigen kelder zoo geurig maakten. Is dit nu aqua? vroeg van Beveren, met de meeste belangstelling het glas aannemende, het is voor den dit en dat water! schreeuwde hij, toen het alledaagsche vocht over zijne lippen gleed. Hermstad! vervolgde hij met eene buitengewone heftigheid, dit noem ik een satanschen schurkenstreek. Ik onthaal u op St. Estèphe en vermicellisoep, en gij laat den gastheer zelven water zuipen, alsof hij uw os was. Er is geen flesch in mijn kelder, die ik niet van ganscher harte voor u wil ontkurken, en terwijl gij smakelijk mijnen wijn uitdrinkt, dringt ge mij een heele flesch water op. Ik houd veel van een grap, maar zij moet plei-<pb n="107"/>zierig zijn. De eene moet niet de lip laten hangen, opdat de andere aan het lagchen kome; want ik wil volstrekt niet, dat er in mijn huis gelagchen wordt ten koste van een' ander, laat staan van mij zelven. Die dit aardig vindt, noem ik een, een - Christiaan! - hansworst zal ik maar zeggen, en uwe grap, Hermstad, is - St. Estèphe! - satansch laf. - Heb <hi rend="i">ik</hi> dan voor u die flesch water gehaald, of uw eigen zoon? Heb ik u zelfs niet gewaarschuwd, toen gij de flesch liet ontkurken? Wie heeft hier dan den schelm gespeeld? vroeg van Beveren. Indien ik wist, dat Boudewijn die valschaard geweest was, waarachtig! ik zou hem met deze flesch om de ooren slaan, dat hem het water langs de huid liep. Ach, lieve man! kwam zijne vrouw tusschen beiden, Boudewijn heeft het gedaan, om u vrolijk te maken; de jongen heeft zoo een goed hart, maar ge moet niet zoo schielijk boos worden. Wanneer vader om aqua vraagt, begon Boudewijn - Moet ge hem dan water geven? viel van Beveren in. Aqua beduidt water, riep Boudewijn, zoo als asinus een ezel; gelijk gij lezen kunt in mijne Latijnsche boeken. Dan heb ik waarachtig er zelf om gebedeld, zei van Beveren, hoe ben ik dan zoo gek geweest, om zoo kwaadaardig te worden? Ik moet er nu zelf om lagchen. Aqua is water, en water is aqua; die Latijnsche taal is toch een raar gebabbel, maar ik wenschte toch, dat ook voor mijn zoon ééne taal genoeg ware! Aqua is water, en kalfsvleesch? Is caro vitulina, antwoordde Boudewijn, met eene
<pb n="108"/>
groote zelfvoldoening wegens zijne diepe geleerdheid. Dat moog u de duivel nazeggen, hernam van Beveren, doch ieder vogel zingt als hij gebekt is. Mijn mond deugt niet voor die wartaal; maar, vrouw, wat draagt uwe kalfsschijf weêr een delicieuse broek. Die is beter dan al uw Latijn en Grieksch te zamen: daar wordt men niet zoo mager van, Boudje! terwijl het Latijn er in komt, druipt het vet er uit. Eilieve! zie eens dien jongen - hij wees naar Boudewijn - zijn vleesch heeft hij reeds verloren, en hij moet nog alle zijne lessen bij den Professor opzeggen; ook geloof ik, dat Hermstad met al zijn verstand geen honderden-twintig pond weegt. Ik ben liever een magere Latinist dan een vette os, antwoordde hem Boudewijn op een grimmigen toon. Ik houd meer van een vetten os, zei van Beveren, terwijl hij smakelijk lachte. Doch zijne vreugde verdubbelde bijkans, zij werd wellust, mijnheer! toen Christiaan naast de vervaarlijke kalfsschijf een paar overheerlijke kapuinen plaatste, die, leve de uitvinder! zich spiegelden in eene oestersaus. Dit zijn twee kapuinen! riep hij, daar houd ik satansch veel van. Maar ik heb nooit regt geweten, waarin eigenlijk het onderscheid bestond tusschen een kapoen en een haan. Mijn vader zeide altijd, hetgeen den haan tot haan maakt - neen! hij drukte het anders uit, hetgeen den haan zoo hanig maakt, bezit de kapoen niet, en daarom is hij zoo veel te meer waard; maar wat de man daarmede bedoeld heeft, weet ik nog niet. Hermstad! weet gij
<pb n="109"/>
het? Ik niet, antwoordde deze met een vriendelijken grimlach. Ik wel, riep zijne zuster in hare onnoozelheid, maar zij raakte aanstonds de kluts kwijt, toen van Beveren haar toevoegde: dan zult ge het ons voor den dit en dat wijzen, en zeggen, waarom een haan hanig is, en een kapoen kapoenig. Ach, lieve man! stotterde zij in hare verlegenheid, ik zou het niet kunnen zeggen, zonder van schaamte te blozen. Ge maakt mij satansch nieuwsgierig, drong van Beveren aan, en zijne nieuwsgierigheid werd slechts weinig voldaan, toen Boudewijn hem zeide, dat een kapoen tot een haan stond, gelijk een os tot een stier. Mevrouw! hij begreep het niet, en toen Boudewijn hem vertelde, dat de eene een arme drommel, maar de andere een rijke mijnheer was, begreep hij de zaak nog veel minder. De kapoen is de rijke mijnheer? vroeg hij. Integendeel, antwoordde Boudewijn, hij is de arme duivel. Ik geloof waarachtig, zei van Beveren, dat gijlieden het zelven niet weet; maar dit is een misselijke kost; vrouw! wat hebt ge ons nu weer opgedischt; ik weet waarlijk niet, of het vleesch dan visch is. - Het is gebakken zalm, van Beveren! - Een armoedig eten, bromde hij, enfin! de vrienden moeten zich maar behelpen met de kalfsschijf en de kapuinen. En nu waren alle handen en tanden ijverig in de weer, om den luijen buik het zijne te geven, en Hermstad hield nog daarenboven eene lofrede op het vaderlandsche kalfsvleesch. Zulk blank en malsch vleesch, zeide hij, is er in andere landen
<pb n="110"/>
niet te vinden. Eere zij den Hollander, die van den vaderlandschen grond zoo voorbeeldeloos goed partij weet te trekken. Eere zij onze keukenmeid, dacht van Beveren, die zoo meesterlijk de kunst verstaat van goede kalfsjeu te maken. Laten derhalve, ging Hermstad voort, verbasterde Bataven met verachtelijke blikken op het lieve vaderland nederzien, den spot drijven met onze vaderlandsche zeden, en met onze zucht naar orde en ondergeschiktheid; de schouders ophalen over onzen bedaarden vooruitgang, langzaam maar beredeneerd; laat hen lasteren, dat de oude vrijheidszin hier verstompt is, de vaderlandsliefde uitgebluscht; dat wij een volk zijn, hetwelk met eene Chinesche laatdunkendheid stilstaat in de negentiende eeuw, waarin elders alles vooruitsnort en vooruitstoomt. Wij daarentegen roemen in het voorregt, dat wij zelden behoeven af te breken, wat wij onbesuisd hadden opgebouwd. Wij noemen ons gelukkig, dat orde en vrijheid, godsdienst en zedelijkheid hier haren zetel hebben gevestigd, door regering en volk om strijd geëerbiedigd. En ik vraag u, mijne vrienden - De kapoen smaakt satansch lekker, viel hem van Beveren in de rede. Hermstad! hoe kunt ge toch zoo gek wezen, om uwen mond tot een ratel te gebruiken, wanneer er kapoen, kapoen wordt gegeten. Ach, riep zijne vrouw, ik hoor zoo gaarne mijnen broeder zijne wijsheid uitkramen; hij bezit zulke fraaije woorden. - Praatjes vullen geen gaatjes, vrouw! op den preekstoel een gladde tong, maar aan tafel een vette mond; en
<pb n="111"/>
ik durf zeggen, waarde lezer, dat de mond van van Beveren voorbeeldeloos vet was. Het is eene schoone zamenspanning, riep hij in de blijdschap zijns harten, een kapoen met eene oestersaus! Ik wilde wel eens weten, wie het eerst op dien gelukkigen inval gekomen is. Een knappe kerel moet hij geweest zijn, of een satansche lekkerbek. Zeker een Franschman, giste Hermstad. En zijne gissing was niet onvernuftig: want geen volk ter wereld verstaat zoo goed de kunst - van te sausen; een Franschman is geboren - om jeu te maken. - Ik houd niet van de Franschen, hernam van Beveren; zij snoeven mij te veel, en bidden te weinig. Altijd hebben zij rusie, te water of te land. Voor rustige menschen, als wij zijn, deugen zij niet. Ze zijn voor den dit en dat allegaar patriotten; die meer naar de mode luisteren, dan naar de wetten; liever in de komedie zitten dan in de kerk. Van daag jagen zij hunne matres weg, morgen hunnen koning; de eene maand hebben zij een keizer, de andere eenen sul - den consul Napoleon meende hij, geloof ik - dan schreeuwen zij vive le roi! dan weêr vive de republiek, of vive de liberteit! en die niet meêschreeuwen wil, slaan zij tot een geraamte. Is het niet satansch zot, hand aan hand om een verdorden boom te dansen? uit medelijden een guillotine te bouwen? of van vrijheid te spreken, terwijl zij elkander beurtelings naar de gevangenis slepen? Ik ben nooit te Parijs geweest, en waarachtig ik zou er niet in mijn aise zijn. Die daar leven wil, moet zich alle
<pb n="112"/>
dag doodvechten, waarvoor ik te veel verstand heb, en te weinig courage; maar mijn vader plagt te zeggen, die in de hel wil komen, moet door Parijs gaan. Doch dit neemt niet weg - Wat wilde ik ook zeggen, Hermstad? Dit zult gij zelve het beste weten, antwoordde deze. Ik niet, hernam van Beveren, maar wij hebben ook lang genoeg over de Franschen geredeneerd; waarover zullen wij nu praten? Over de Engelschen, zei Boudewijn. Ba! riep van Beveren, dit is een melancholisch gesprek; de Engelschman praat genoeg over zich zelven. Hij denkt voor den dit en dat, dat hij met zijne guinies en goddams de heele wereld kan betooveren, en maakt zich perlen uit het zweet van arme drommels. Ik geloof waarachtig, dat hij niet lagchen kan. - Eet nog een pootje, Hermstad! - De Franschen zijn duivels, maar in allen geval aardige duivels, die geen vogel zullen plukken, zonder hem met een kwinkslag te troosten, of ten minste eene beleefde buiging te maken, maar de Engelschman kaapt eerst uwe beurs weg, en wil dan nog met u boksen. Vader houdt meer van de Russen, zei Boudewijn, die in deze domme redenering oneindig veel behagen schepte. De Russen, antwoordde van Beveren, ken ik niet, maar van de Kozakken kan ik meêpraten. Een morsig volk, en brandgierig: als zij uwe geldbeurs gebriezeld hebben, loopen zij nog daarenboven met uw broek weg. Ik heb eens dertien Kozakken te gelijk in mijn huis gehad, en dertien Kozakken-paarden in mijn tuin, die daar
<pb n="113"/>
mijne kool opvraten en mijne erwten vertrapten; zoodat mijn tuinman uit baloorigheid aan den drank raakte. Gelijk de meester, zoo was ook het paard, even haveloos en even baldadig. Veertien dagen zijn die satanskinderen mijne gasten geweest; en hebben ze niet al mijne slaapmutsen gestolen, mijne dekens verkocht, zestien mahonijhouten stoelen verbrand, mijne tafels in de gracht gesmeten? Heb ik niet eene rekening van driehonderd-en-twintig guldens voor geleverde brandewijn betaald? Wenscht, dat liever de bliksem in uw huis valle, dan de Kozakken. Van waar dat diefachtig volk was komen aanspoelen, weet ik nog niet, maar ik vermoed, dat zij uit een tuchthuis losgebroken waren. De Pruissen met hun ich musz haben, da musz seyn! waren er heilig bij. Maar wat wilt ge met dit alles bewijzen? vroeg Hermstad. Ik begrijp u niet, antwoordde van Beveren met een pijnlijk gelaat. - Ge wilt toch onze naburen niet naäpen, die even liefdeloos over onze landgenooten oordeelen, en met even weinig kennis van zaken. Loop nu naar den dit en dat! viel van Beveren uit; die veertien dagen door Kozakken bestolen is, zou die niet mogen vertellen, dat zij gaauwdieven zijn? En die vierd'halfhonderd guldens aan brandewijn hebben te zoek gemaakt, zouden geene natkelen wezen! Die Kozakkenfamilie heeft mij duizend guldens gekost, en zes tapijten; tweemaal hebben de galgelappers mij afgeranseld, omdat ik mijn mond aan hun smerigen snaps niet wilde zetten; den hoed hebben ze
<pb n="114"/>
van mijn hoofd geslagen, om er hunne misselijke soep uit te eten; en hebben zij niet één voor één mijne vrouw moeten zoenen, haar vervolgens op een ongezadeld paard gebonden, zoodat ik bijkans van angst dacht te sterven, toen de kwaadaardige hit door den gang galopeerde. Ik weet waarachtig niet, Hermstad! hoe ge altijd zoo gek kunt praten; ge hebt toch niet vergeten, dat uwe vrouw twee dagen in het koolhok heeft gelogeerd, omdat zij een Kozak een oorveeg had gegeven, en hoe gij zelve moord en brand hebt geschreeuwd, toen u de schurken eene Kozakkenmuts wilden opzetten. Maar ik wil mij zelven niet langer vermoeijen, en daarom, vrouw, zend dien zalm naar den mesthoop, en laat het dessert aanrukken; wij hebben lang genoeg over die buideldieven gebabbeld. Schoone borden, Christiaan, en versche schotels! Ik zou mij doodgelagchen hebben, riep Boudewijn, als ik moeder op zoo een endje paard had zien zitten. Wel, moeder, wat zult gij gehold hebben; ik wist niet dat gij zoo een amazone waart; men zou het u ook niet aanzien: en wij dweepen nog met onze Kenau Hasselaar! Maar dat ge u hebt laten zoenen, moeder, vind ik een weinig wulpsch. Het waren bange tijden, zuchtte mevrouw van Beveren, ach, het gaat in den oorlog zoo wild toe. Nu Napoleon weggezeild is, riep van Beveren, zal er geen kruid meer verschoten worden, of het moest wezen op 's konings verjaardag. Waar is mijne slaapmuts, Christiaan? De lezer wete, dat van Beveren gewoon was, zijne
<pb n="115"/>
slaapmuts op te zetten, zoodra het dessert op tafel kwam; dewijl eene veeljarige ondervinding hem geleerd en bewezen had, dat hij maar zelden het einde des maaltijds beleefde. Wel Willem! zeide hij, en de goede man begon reeds te geeuwen, wat hebt ge van middag weinig gesproken; gij eet en drinkt niet, alsof ge bang zijt, dat ge ons tot den bedelstaf zult brengen, en ge zit met een lang gezigt bij een volle flesch St. Estèphe, als iemand die tegen zijn zin soldaat moet worden. Ik geloof waarachtig, dat er een traan uit uw oog valt; drink uwe flesch uit, jongen, dit zal u goed doen. - Ach! ik voel zoo een medelijden, riep ook mevrouw van Beveren, ik vind het zoo naar, als een man schreit; men kan er uit zien, dat het hem inwendig niet wel is. Hermstad drukte onder de tafel Willems hand; ik zal voor hem zorgen, zeide hij, de jongeling is mij dierbaar. Indien ik u niet bezat, borst Willem uit, wat zou er dan van mij worden! ijsselijk zij de gedachte, maar de wanhoop zou mij welligt de rampzalige kracht geven, van een leven te eindigen, dat mij meer en meer tot last wordt. Ge houdt mij wakker, riep van Beveren met zigtbare ontroering, ik houd veel van ongelukkigen, maar zij moeten mij franchement bekennen, waar hen de schoen wringt. Ge zijt satansch belasterd, want die u voor een zwierbol uitkrijt, heeft te weinig verstand, om voor den duivel te dansen; ten minste aan tafel zijt ge een regte droomer, een tweede Christiaan, en dit is toch de houding niet van een dolleman.
<pb n="116"/>
Zeg ons, vervolgde hij met een langgerekt gegeeuw, van welken aard uw ongeluk is. Hebt gij schulden; wij zullen ze voor deze reis betalen; van Beveren laat geen enkelen dukaton in zijne kist beschimmelen. Hebt gij een kwaad geweten, dan moet ge bidden, want biechten kan u niet helpen. Ik voor mij geloof - maar ik moet eerst eens ter dege geeuwen - dat u die satansche meid nog door den kop maalt, en dan kunt ge lang zuchten, want zij is naar den dit en dat, Willem! Mijn broeder meent het goed met u, zei Hermstad, hoe hard ook die uitdrukking ware. Waarachtig! meen ik het goed, riep van Beveren, maar wat wil hij! laat ons eens secuur redeneren: wanneer een christen op eene jodin verliefd wierd, zoudt ge hem applaudisseren? en als een heer eene dienstmeid voor het lapje houdt - Indien ge aldus voortgaat, viel Willem in, verlaat ik oogenblikkelijk uw huis. Dan ga ik maar slapen, hernam van Beveren, en met dit vrome oogmerk zette hij aanstonds zijne slaapmuts op. Evenwel de boosaardige Boudewijn kon niet nalaten, weêr ééne zijner flaauwe aardigheden aan den man te brengen. Want naauwelijks had zijn vader zich in den gemakkelijken leuningstoel neergevleid, of hij begon te vertellen, dat er den vorigen nacht eene belangrijke geestverschijning had plaats gehad, en wel op het Rapenburg. In de gedaante van een kleermaker - maar ik wil vader geen angst aanjagen; de goede man zou niet kunnen slapen, als hem die zonderlinge spookgeschiedenis
<pb n="117"/>
door het hoofd maalde; want het was een kwaadaardig spook, zoo als de klapperman zou kunnen getuigen, wien hij met zijn ooren aan een boom heeft gespijkerd. In de gedaante van een kleermaker, riep van Beveren, dan was het toch een alledaagsch spook: ik wenschte wel, dat gij dit droevig voorval niet aangeroerd haddet! De heele stad is er vol van, ging Boudewijn voort, naar men zegt, moet het een weerwolf geweest zijn. Een weerwolf in de gedaante van een kleermaker! zei van Beveren met klimmende belangstelling, daar heb ik nooit van gelezen. Gij zult mij de geheele geschiedenis dadelijk vertellen! Ik kan niet begrijpen, kwam Hermstad tusschen beiden, hoe een man van uwe jaren zoo veel belang stelt in zulke beuzelachtige praatjes. Gij moest liever dit vermaak aan oude vrouwen of kleine kinderen laten. In de negentiende eeuw loopen er geen weerwolven. En zij spijkeren den klapperman aan een boom, hernam van Beveren; maar als Hermstad buiten zijn vak stapt, stapt hij als een ezel. Vrouw! ge moet mij dadelijk ons spookboek halen, dan zal ik Hermstad den weerwolf laten zien, waar hij aan het vechten is met twee boerinnen. Ik wenschte maar, dat dit ongedierte elders post gevat hadde, in plaats van zijne kunsten op het Rapenburg te vertoonen; nu moet ik weêr een gansche maand 's avonds t' huis blijven: waar is het boek, vrouw? Ach lieve man, antwoordde zij met eene bevende stem, het ligt boven in ons kabinet, en ik heb den moed niet, van alleen den
<pb n="118"/>
trap op te gaan. Laat dat fraaije boek maar op zijne plaats, zei Hermstad tot hare groote blijdschap, ik zie toch geen kans, u van die ziekte te genezen. Het is immers geen groote weerwolf geweest? vroeg van Beveren. Een kleine van zes voet, antwoordde Boudewijn. 't Is ongelukkig! riep zijne moeder wel driemalen uit: ja wel is het ongelukkig! voegde van Beveren er bij, en het voorspelt een harden winter. Maar watvoor kwaad heeft de schobbejak uitgespookt, want een weerwolf van zes voet moet wat mans zijn. Een oude vrouw is door hem gewurgd. Dat kan ik ook, zei van Beveren. Een' apotheker heeft hij in de beenen gebeten. Dat is ook geen kunst, zei van Beveren. Maar hij heeft een geharnasten ruiter het onderste boven geloopen, en hem vervolgens over de gracht gesmeten. Dat was satansch sterk, volgens van Beveren. Hermstad! zeide hij, terwijl hij reeds zijne slaapmuts als een nutteloos meubel ter zijde legde, Hermstad! hebt ge ooit een volwassen weerwolf gezien? Hebt gij hem gezien? vroeg deze op zijne beurt; heeft uwe vrouw hem gezien? heeft iemand hem gezien? Ik wel, antwoordde van Beveren, maar niet in de gedaante van een kleermaker. Dat gij het u verbeeld hebt, wil ik gaarne gelooven, maar gij hebt vergeten, het wonderdier van nabij te bekijken. Met u is niet te redeneren, antwoordde van Beveren, als gij zoo raaskalt, zet ik weer mijn slaapmuts op. Uwe heilzame waarschuwing, Boudewijn, zal ik niet in den wind slaan; doch waar is de springschavuit
<pb n="119"/>
gebleven? Hij is in den grond gezakt, vader; ze zijn niet gemakkelijk te vangen. Als ik iets te zeggen hadde, zei van Beveren in goeden ernst, zou van avond het gansche garnizoen in de wapen komen, infanterie zoo wel als cavalerie. Nu wordt het al te gek, viel Hermstad in, wij zullen nu maar ons huis zoeken. Gij zult wel wijzer zijn, riep van Beveren met eene forsche stem; als de lappedief zijne ronde doet, zijt gij onherstelbaar verloren; en ook zijne vrouw noemde haar broeder een hachje. Doch Hermstad en Willem lieten zich niet afschrikken, en keerden zelfs zonder de minste vrees huiswaarts. Wanneer Hermstad, zei van Beveren, toen het onversaagde paar afscheid genomen had, mijn zwager niet ware, zou ik er deze slaapmuts aan verkijken, als de weerwolf den ongeloovigen Thomas naar de keel sprong. Hij is een best mensch, maar van spoken heeft hij geen verstand. Ge wilt toch niet uitgaan? vroeg mevrouw van Beveren aan haren zoon, toen Boudewijn door de kamer hinkte, om zijnen hoed te zoeken. Ja, moeder, ik heb reeds gisteren mijn woord gegeven. En gij weet, kwam van Beveren tusschen beiden, gij weet, dat het op straat niet rigtig is. Gekheid! zei Boudewijn. Ik geloof waarachtig dat gij stapel zot zijt, schreeuwde van Beveren, maar zoo gij het hart hebt, van een voet buiten de deur te zetten, sla ik u morgen een arm of been uit het lid; met spoken zult ge niet spotten, anders zal <hi rend="i">ik</hi> u bij de kladden krijgen. Een arm of been uit het lid! herhaalde Boudewijn.
<pb n="120"/>
Alleen uit medelijden, voegde van Beveren er bij, want als ge op straat komt, wordt ge door den weerwolf met huid en haar opgevreten. Gij zijt wel goed, bromde Boudewijn, toen hij zich in zijn eigen net gevangen zag. Ach, zuchtte zijne moeder, ik zou zeker sterven van ongerustheid, als mijn jongen den dood in den mond liep. - Ge behoeft niet bang te zijn, vrouw, want als hij ondeugend is, zal ik hem een' zijner vlerken afslaan. Aldus werd de bedrieger bedrogen!</p>
</div>
<div type="chapter">
<head rend="h3">Vijfde hoofdstuk.</head>
<p><hi rend="b">I</hi>k heb nooit geduelleerd, waarde lezer, en zelden heeft iemand de vruchtelooze moeite willen nemen van mij uit te dagen. Wanneer mijne erfgenamen eenmaal in mijne prullenmand een verroeste pistool vinden, moeten zij volstrekt niet denken, dat dezelve ooit gediend heeft ter beveiliging mijner eer; mijne erwten heb ik er meê verdedigd tegen de mosschen. Ik laat mijn ligchaam niet gebruiken voor een scheede, om een degen in te steken, zoo schreef ik jaren geleden, en zoo zeg ik nog. Wanneer iemand met mij
<pb n="121"/>
rusie wilde maken, zou ik aanstonds het vuur met eene flesch Champanje blusschen; en die mij zijnen handschoen toesmeet, zou ook de moeite moeten nemen van hem weer op te rapen. Een lafaard ben ik, maar uit principe, uit eene beredeneerde zelfkennis, die mij leert, dat mijn ligchaam volstrekt niet tot vechten geschikt is; en wat mijne eer betreft, zij is mij veel te dierbaar, om niet te verhoeden, dat zij op aarde rondzwerven moet als een hulpelooze wees. Behalve eenige oude Grieken en Romeinen, ken ik niemand, die zich een beroemden naam heeft gemaakt door te duelleren; maar niet weinigen, die daardoor hunnen neus hebben geschonden, en derhalve hun aangezigt. Zulke ezelsgevechten zijn niet beter dan de stierengevechten der Spanjaarden: men proeft er de middeleeuwen uit, en geenszins onze delicate eeuw. Als ik er niet ben, dan moet ge maar beginnen, zeide ik eens aan zulk een rusiemaker, en het was mijne schuld niet, dat de drommelsche kerel uitgelagchen werd. Hoe lang die held op de kampplaats gestaan heeft, heb ik nooit geweten, maar zeer goed weet ik, dat de ondergeteekende er niet gekomen is. Die lust heeft om iemand uit te dagen, moet mij uitdagen; daar is volstrekt geen gevaar bij! Mijn ligchaam is weinig waard, ik beken het, maar ik wil er toch gaarne oud meê worden. Laat derhalve vechten, die vechten wil; ik houd meer van den lieven vrede. Vrede in mijn land, vrede in mijn huis, vrede in mijn gemoed! is een mijner wijze spreuken. Teeuwis de bom-<pb n="122"/>bardier dacht er anders over, zoo als gij in dit hoofdstuk zien zult. De lezer zal zich herinneren, hoop ik, dat er tusschen hem en Lenemie nog eene affaire hangende is, en wij hebben nu den tijd, om die uit de wereld te maken. Het is niet meer dan een keukengeschiedenis, maar mijne pen is voorbeeldeloos buigzaam, zij laat zich gebruiken tot alles. Wij zijn derhalve gekomen tot de bataille met de spuit, een episode, welken bij den uitgever ook afzonderlijk te verkrijgen is, maar voor denzelfden prijs, waarop u het gansche werk te staan komt: men moet de edelmoedigheid niet te ver drijven. De geschiedenis is een waardig pendant van de wereldberoemde dansklucht, die het eerste deel zoo veel waarde bijzet, en alleen geschreven voor hooggeleerde lezers. Zij is de Batracho-myomachie van dezen roman, en een voorbeeld van battologie.</p>
</div>
<div type="chapter">
<head rend="h3">De bataille met de Spuit,<lb/>
eene keukengeschiedenis.</head>
<p>Na de noodlottige dansklucht waren er naauwelijks twee uren verloopen, toen de duivel wederom in de varkens voer, indien deze uitdrukking de
<pb n="123"/>
deftigheid der geschiedenis niet te kort doe. In het zweet haars aangezigts had Lenemie de glazen gewasschen, ten koste van haar middagmaal de stoep gedwijld: zij vleide zich nu, dat alle strafschuldigheid door haar waterbad volkomen weggespoeld was: ijdele verwachting! want naauwelijks had zij haren emmer bij de keukenpomp geplaatst, toen Teeuwis de bombardier haar den oorlog verklaarde. Ge hebt mij uitgemaakt voor een vuilen kanonnier, zeide hij, en deze beenen voor een paar spillebeenen - retireer u niet, maar avanceer een weinig! - ge hebt van mij, oud militair, rondgetrompet, dat ik bang voor kruid was, en daarom heb ik u een' blaaskaak, een floddermuts, een totebel, een duivelsche teef genoemd. Ik geloof dat ge gek zijt, viel hem Lenemie in de rede. Dit is hier de vraag niet, antwoordde Teeuwis op denzelfden tragi-comischen toon, maar er wordt gevraagd om satisfactie; en gij, Petronella, zult mijn secondant zijn. In den arm uwe tang! en de raagbol op schouder! - Indien ge maar met uwen kleinsten vinger mij durft aanraken, schreeuwde Lenemie, sla ik u met deze spuit de hersens in. La garde en avant, commandeerde Teeuwis, Nelletje! trek haar de muts van het hoofd. En de keukenmeid vloog op de werkmeid aan, terwijl Teeuwis de bombardier met den raagbol manoeuvreerde, en haar telkens de ruigte van zijn wapen liet voelen; zoodat Lenemie danig gehavend werd. Vive le beau sabreur! juichte de bommenwerper, en souffleteerde zoo
<pb n="124"/>
meesterlijk, dat hij de muts van Lenemie op de punt van zijn raagbol ving, waardoor het arme kind reeds in den aanvang van den strijd haren helm verloor. Attaqueer nu met de spuit! schreeuwde weêr Teeuwis, pif paf paf! tralidera! En hij zette den raagbol tusschen zijne beenen, en commandeerde toen: la cavalerie en avant! Ik lach mij een bult, riep Petronella, toen Teeuwis chargeerde, en met het ruige van den raagbol op Lenemie aanreed. Mevrouw! mevrouw! riep deze buiten adem, zie eens, hoe ze hier de beest weer spelen! Maar terwijl zij met kracht dat ruige ding wilde keeren, rukte Petronella haar de spuit uit de hand. Open nu het bombardement, commandeerde weêr Teeuwis, en Petronella pompte uit al haar magt. L'artillerie en avant! beval de kanonnier, nu zullen wij zien, of wij bres kunnen schieten. Mevrouw! mevrouw! snikte Lenemie, terwijl Petronella haar geschut pointeerde. Vuur! riep Teeuwis, en er kwam water uit de spuit. Maar toen hij zijn raagbol in den emmer wilde doopen, om Lenemie de ooren te wasschen, deed zij zoo een wanhopigen aanval, dat de volle emmer door de keuken buitelde, en de grond schier in een meer werd herschapen. Onze batterij is gedemonteerd, weeklaagde Teeuwis, maar schielijk werd de schade hersteld. En toen het geschut weêr begon te spelen, trok Lenemie in haar angst de rokken over het hoofd. Beklim nu de bres, juichte weêr Teeuwis, terwijl hij met zijn natten raagbol storm liep. Mevrouw! mevrouw! gilde Lenemie, zie eens, hoe
<pb n="125"/>
zij hier de beest weêr spelen. - Deze gil drong door tot in de voorkamer van mevrouw Hermstad, welke oogenblikkelijk Maria naar de keuken detacheerde. Maar naauwelijks was haar dochter de kamer uit, of zij stelde zich zelf in beweging, omdat zij haar eigen kind niet vertrouwde. Zoo lang Lenemie in mijn huis blijft, sprak zij tot zich zelve, is mijn keuken een broeinest van allerlei ondeugden. Men kan het haar aanzien, dat zij een ligtekooi is. Zij is zeker weêr aan het dansen met Teeuwis, maar in dat geval zullen ze beiden mijn huis uit dansen. Petronella is een brave meid, die kan ik vertrouwen, maar Teeuwis wordt door Lenemie in den grond bedorven. Doch wij zullen korte wetten maken, en het onkruid uitroeijen, eer het graan verstikt wordt. Zoo sprak zij in zich zelve, en liep tevens met zoo veel drift, dat zij nog vóór hare dochter de keuken bereikte. Evenwel dit verhinderde niet, dat Petronella van haar aankomst lucht had gekregen. In minder dan een omzien - zoo jaagde haar de vrees - stonden weer emmer en spuit in den hoek, en de brave meid had ook niet vergeten, Teeuwis een kleinen wenk te geven, die duidelijk te kennen gaf, dat er onraad was. Ventre gris! riep hij, en zonder zich te bedenken smeet hij zijn raagbol voor de voeten van Lenemie, die nog altijd in dezelfde positie was blijven staan, met tranen op de wangen, en met de rokken over het hoofd; zoodat alleen zij van het dreigende gevaar onkundig bleef. Hemelsche goedheid! riep mevrouw Hermstad,
<pb n="126"/>
wat moet dit beteekenen! in tegenwoordigheid van een manspersoon staat daar die ligtekooi in haar onderbroek! zoo ver is de schaamteloosheid hier nooit gedreven. Ik heb vele slechte meiden gehad, maar gij maakt ze allen tot heiligen. Ach, mevrouw! snikte Lenemie, na zich met moeite ontmaskerd te hebben, ach! gij weet niet, hoe veel ik te lijden heb gehad. Indien ge mijne woorden niet wilt gelooven, geloof dan deze natte wangen. Wat ik met eigen oogen zie, antwoordde mevrouw Hermstad, dat noem ik waarheid; ge zult terstond mijn huis verlaten, maar eerst uwe latafel openen, opdat niet mijn goed de deur uitga; want een eerloos vrouwmensch, als gij zijt, is tot alles in staat. Teeuwis! neem haar bij de vlerken, en Petronella! kijk gij haar lorren na, op u kan ik staat maken. De bombardier maakte maar weinig complimenten, en was aanstonds bereid, het bevel zijner mevrouw ten uitvoer te brengen. De hemel is getuige van mijne onschuld, snikte Lenemie, maar de oorlogsman bleef onverbiddelijk. Wij moeten op marsch gaan, zeide hij, het is nu geen tijd om te bidden. Wacht eens, riep mevrouw Hermstad, ge zijt ons nog drie gulden schuldig, als eene geringe schadevergoeding voor het kostbare porselein, dat door uwe wilde hand gebroken is; daarentegen moet ik u nog een bagatel huurpenningen betalen, doch wij zullen maar met gesloten beurzen betalen, hoe nadeelig ook voor mij die schikking zij. Maar ik wil volstrekt niet, dat ge ooit weêr een voet over mijn drempel zet,
<pb n="127"/>
en waag het niet, hier een getuigschrift te halen, tenzij gij lezen wilt, dat ge een manziek vrouwspersoon zijt. Mevrouw, hernam Lenemie, ik wil geen penning van u aannemen, voordat ge mij in mijne eer hersteld hebt. Ik ben hier niet vrijwillig gekomen; ge hebt mij laten ontbieden, dewijl geen andere meid bij u wilde dienen. Door fraaije beloften en honigzoete woorden hebt ge mijn tegenzin eindelijk overwonnen; en wel verre, dat ik u verzoek, mij langer in uwe dienst te houden, dank ik den hemel voor zijne genadige verlossing; want liever zit ik op water en brood in een verbeterhuis, dan tusschen deze verwenschte muren! En avant Lenemie! commandeerde weêr Teeuwis, terwijl mevrouw Hermstad haar rijkelijk op scheldwoorden trakteerde. Hoe smaakt u die soep? vroeg de bombardier, toen zij buiten het oog van hunne mevrouw waren. Ge hebt mij uitgemaakt voor een vuilen kanonnier, en daarom moest ge mij een éclatante satisfactie geven. Petronella! onze wapenen hebben gezegevierd; ge hebt u voortreffelijk gekweten, en zult ook gedecoreerd worden. Sakkerloot! wie komt er ooit op een parade in zijn onderbroek; dit is geen tenue, lieve schat! Enfin, ge hebt nu uwe demissie, die zure kool heeft u de vuile kanonnier gestoofd; en nu begon hij te zingen:</p>
<lg type="poem">
<l>Cette fille</l>
<l>Qui frétille,</l>
<l>Est si bien sans cotillon!</l>
</lg>
<pb n="128"/>
<p>Doch toen zij aan den trap gekomen waren, liet hij aanstonds halt houden; eerst inspectie van uwe latafel, zeide hij, dan kunt ge van nacht op straat bivouaqueren. Voor u wil ik mijne latafel niet openen, dan moet mevrouw zelf komen; ge zijt een lage kerel, een rekel, een hondsvot! Petronella! commandeerde weêr Teeuwis, op de latafel wordt embargo gelegd; en de weerslagsche kerel begon andermaal te zingen:</p>
<lg type="poem">
<l>Cette fille,</l>
<l>Qui frétille,</l>
<l>Mourra sans un cotillon.</l>
</lg>
<p>Het schavot zult ge beklimmen, aan de galg zult gij hangen, voorspelde hem Lenemie, terwijl Petronella met de meeste dienstvaardigheid de voordeur opende. Teeuwis de bombardier nam de houding aan van een infanterist, die het geweer presenteert, chapeau bas! chapeau bas! commandeerde hij, en met deze militaire honneurs marscheerde onze Lenemie het huis uit. Ze zullen mij, morbleu! respecteren, pochte hij, zijn dit spillebeenen? een generaal zou er op kunnen loopen, en zij dragen, pardi! een' held. In de groote retirade te Jemappes hebben zij negen uren ensuite - Is zij de deur uit? viel hem onverwachts mevrouw Hermstad in de rede. Zij heeft het hazepad gekozen, antwoordde Teeuwis, en al haar geschut in den loop gelaten. Hij bedoelt de latafel, voegde Petronella er bij; zij verkoos die voor ons niet te openen; wie weet, wie weet, wat zij daarin
<pb n="129"/>
weggemoffeld heeft. Ach, mevrouw, het zou mij zoo spijten, indien de slet u bestolen had. Daar zal de ondergeteekende voor zorg dragen, antwoordde mevrouw Hermstad, ik weet welk vleesch ik in mijn kuip heb gehad. Teeuwis! ge zijt een vlugge kerel, en uwe militaire houding bewijst ook, dat ge geen onnoozele hals zijt, wien een domme meid een rad voor de oogen kan draaijen. Ik behoef u dus niet te zeggen, waarom Lenemie hare latafel niet heeft durven openen: maar bedenk u eens, of er geene mogelijkheid bestaat, om op eene wettige of onwettige wijze achter de waarheid te komen; men wordt niet gaarne bestolen, korporaal! - Een oud gediende kan, pardi! wel eene latafel openen. Wij zullen dadelijk naar die krijgskas gaan, commandeerde de bombardier, en zonder te talmen gingen zij ook den trap op, naar de slaapkamer van Lenemie. Wij kunnen het slot met kruid laten springen, zei Teeuwis, toen zij voor de latafel stonden, maar dan vliegt misschien de gansche citadel in de lucht. Wij zullen liever met een krommen spijker manoeuvreren; Petronella, haal eens een spijker uit het magazijn. De bombardier verstond zijn ambacht, zoo als zijne mevrouw getuigde, toen Teeuwis zonder de minste moeite de eerste lade geopend had; maar zij werden danig te leur gesteld, want in de gansche la was er geen speldeknop te rapen; en grooter nog werd die teleurstelling, toen zij in de volgende een ouden bijbel met een gezangboek ontdekten. Die schijnheilige! riep me-<pb n="130"/>vrouw Hermstad uit; in de keuken staat zij in haar onderbroek, en hier hangt zij de fijne uit. Wat een slechte meid! zei Petronella; die boeken heeft zij zeker haren katechiseermeester ontstolen. Wij zullen nog een mijn laten springen, riep Teeuwis, de duivel woont altijd naast de kerk. Maar de derde la liet zich zeer gemakkelijk ontsluiten; zij had zelfs de moeite niet genomen, van haar te sluiten. Deze muts is van mij, zei Petronella; en dit hemd komt mij toe, voegde Teeuwis er bij, en hij maakte dadelijk den meesten spoed, om ook de laatste lade te openen. Nu zal het goed van onze mevrouw voor den dag komen, voorspelde Petronella; maar helaas! zij vonden niets dan een paar dozijn smerige brieven, variatien van hetzelfde thema: Lenemie! ik beklaag u, dat ge bij zoo een booze mevrouw moet dienen. Gij moet dadelijk uwe dienst opzeggen, ried haar de eene; zet het op een loopen, bad haar de andere, en allen stemden hierin overeen, dat de heele mevrouw Hermstad geen once goed vleesch had. Het zijn allen minnebrieven, riep de gedecoreerde met een kwaadaardigen glimlach: ziet eens, met hoe veel kerels de slons het gehouden heeft. Mijn goed heeft zij reeds verkocht; gelukkig, Petronella, dat ge uwe muts nog gered hebt; maar gij zult dadelijk naar de politie gaan, opdat de diefegge achter de tralien geplakt worde. Ach, mevrouw! antwoordde Petronella, ik ben niet haatdragend, het doet mij maar leed, dat gij zoo bestolen zijt. En na Teeuwis den last te hebben opgedragen,
<pb n="131"/>
van zonder de minste complimenten de latafel van de trappen te slepen, ging mevrouw Hermstad aan Maria vertellen, welk een slechte meid die Lenemie was. De bombardier daarentegen bragt dadelijk zijn hemd in veiligheid - door het aan te trekken. En de schobberd durfde nog Petronella verwijten, dat zij een grenadiersmuts gestolen had; maar ik zal u niet voor den krijgsraad dagen, zoo ge mij van avond uwe boterham geeft. De pot verwijt den ketel, dat hij zwart is, antwoordde Petronella; laat ons elkander niet voor den gek houden: heb ik een bagatel van een muts gebriezeld, gij daarentegen een heel hemd. - Badineer niet, keukenmeid, morbleu! mijn point d'honneur is delicaat: ik kan pardi! zonder hemd wel leven, maar zonder eer leeft korporaal Teeuwis niet. Ge zijt een charmante kerel, prees hem Petronel, bij u valt mij altijd de tijd zoo kort; maar mijn keuken staat nog onder water, en de latafel moet nog naar beneden gedragen worden. Die zal eerder omlaag zijn dan gij, hernam Teeuwis; zonder complimenten luidt het bevel, en, Petronella, ik houd niet van insubordinatie. En na de eenige bezitting van de arme Lenemie naar den trap te hebben gesleept, commandeerde hij: een, twee, drie! bons! daar lag reeds de latafel midden in den gang, hier een lade, daar een poot, zoodat een knappe jood er geen daalder voor geboden zoude hebben. Maria sprong bijkans van schrik op, en de ongerustheid dreef zelfs mevrouw Hermstad de kamer uit. Is het anders niet! zeide zij, toen
<pb n="132"/>
zij aan den trap gekomen was; ik dacht, dat er in de keuken een bierglas gebroken werd. Wanneer het voddige ding hier in den weg staat, moet Teeuwis het maar op straat zetten; ik verkies niet langer hare prullen te bewaren. Ach lieve moeder, zei Maria, wie weet, hoe zuur die latafel verdiend is. Ik wil geenszins Lenemie voorspreken, maar ik vind het toch slecht, dat die kleine bezitting van een arme dienstmeid zoo baldadig vernield wordt. o Jufvrouw, riep Petronella, gij weet niet, welk een goddelooze meid die Lenemie is. Zij heeft, ik durf niet zeggen hoe veel bijbels, uit de groote kerk gestolen; het goed van onze mevrouw is door haar de deur uitgedragen; de onderste lade was opgepropt met de gemeenste straatliedjes. En zij is pardi! met mijn hemd de deur uitgeloopen, beloog haar ook Teeuwis. Maar gesteld, dat dit alles de zuivere waarheid zij - De latafel is van Lenemie, viel mevrouw Hermstad in, Maria, maak liever uw naaiwerk af. Aldus eindigde deze keukengeschiedenis.</p>
<p>Een oogenblik later werd er aan de voordeur gebeld, en mijne vrouw durf ik er onder verwedden, dat gij niet raden kunt, door wien? Door de moeder van Lenemie, die daar kwam, om de zaak harer dochter te bepleiten: ach, neen! waarde lezer, Lenemie was een arme wees, wie zou zich hare zaak aantrekken! Door Hermstad en Willem? En die zaten bij van Beveren over de Kozakken te redeneren. Maar mijn Willem van Bergen is geen raadselboek, en daarom zal ik liever zelf de voor-<pb n="133"/>deur ontsluiten. Er wordt alarm geblazen, zei de bombardier, wie weet, of niet Lenemie met een bataillon vrijwilligers voor ons huis staat; maar zoo lang korporaal Teeuwis hier het commando voert, is deze vesting in vertrouwde handen. Zou ik voor den klepper vreezen, zong hij, terwijl hij in zijne krijgswoede over een poot van de latafel struikelde. Om kort te gaan, de deur werd geopend, en de vraag gedaan, of mijnheer Hermstad te spreken was? Komt gij hier als vriend of als vijand? vroeg Teeuwis op zijne beurt. Ik wilde gaarne een gunstig antwoord op een vriendelijk verzoek ontvangen. Dan komt gij als smeekeling, zei Teeuwis; waarom hebt gij geen witte vlag in de hand? Zeg aan mijnheer, dat Wijbrand hem wenscht te spreken. Die generaal is mij onbekend, hernam de kanonnier. - Ge zijt een zotte knecht van een verstandigen heer, en zoo gij nog langer draalt met mij aan te dienen, zal ik de vrijheid nemen, van zelf mij aan te dienen. Gij zijt mijn arrestant, riep Teeuwis op hoogen toon. Wat is hier te doen? vroeg mevrouw Hermstad. Ik zou u raden, mevrouw, antwoordde de oude Wijbrand met eene gepaste vrijmoedigheid, dat ge hoe eerder hoe liever een anderen knecht in uw dienst naamt, want deze heeft zijn verstand verloren. Ik verzoek hem vriendelijk, mij aan te dienen bij zijnen heer, en de zot vraagt mij, waarom ik geen witte vlag in de hand heb? Ik verzoek hem andermaal, te vragen, of ik zijnen heer mag spreken? en de ezel geeft mij tot antwoord, dat ik zijn arrestant ben.
<pb n="134"/>
En welke boodschap hebt ge? vroeg mevrouw Hermstad tamelijk koel. Ik vraag nog altijd, antwoordde Wijbrand, den heer des huizen te mogen spreken. Die ben ik, riep mevrouw Hermstad zonder te stotteren. Mevrouw is hier commandant en chef, getuigde ook Teeuwis, de gansche armée staat onder haar commando. Ik begin te denken, zei Wijbrand, dat ik aan een verkeerde deur heb aangeklopt; woont hier mijnheer Hermstad? den advokaat, bedoel ik, dezen wenschte ik te spreken, aan hem alleen kan ik mijn verzoek indienen. Hier staat zijne vrouw, antwoordde mevrouw Hermstad, die mans genoeg is, om uwe boodschap aan te nemen. Mevrouw voert hier den staf van commando, riep de kanonnier, maar, op verzoek van Wijbrand, werd hij naar de keuken gezonden. Indien gij uwe schoenen wilt uittrekken, geef ik u de vrijheid, van mij te volgen in deze kamer; het is mij in den gang te koud, om over beuzelingen te praten: en zonder zijn antwoord af te wachten, ging zij regelregt de voorkamer in, waar zij weêr haar naaiwerk in handen nam. Zij dreef zelfs hare onbeleefdheid zoo ver, dat zij Wijbrand geen stoel aanbood, en den ouden man aan de kamerdeur liet staan op zijne kousen. Indien gij iets te vragen mogt hebben voor Lenemie, begon mevrouw Hermstad, dan kunt gij wederom uwe slikschoenen aantrekken, of desverkiezende op uwe sokken huiswaarts keeren. De latafel is tot hare dienst, doch haar loon houd ik in, als eene geringe vergoeding voor hetgeen zij
<pb n="135"/>
mij ontstolen heeft. In het belang van deze ben ik niet gekomen, zoo antwoordde Wijbrand, ik weet zelfs niet, over wie mevrouw spreekt. Ik wilde het woord voeren voor brave lieden, die helaas! zelven - 't Is weêr een bedelpartij, viel hem mevrouw Hermstad in de rede; mijn man is niet t' huis, en ik heb geen tijd, om naar jeremiades te luisteren; goeden dag, vriend! vergeet uwe schoenen niet. Teeuwis! riep zij uit al haar magt. Zijt gij de vrouw van mijnheer Hermstad? vroeg Wijbrand, (en hij vroeg onder ons gezegd naar de bekende waarheid) gij de vrouw van mijnheer Hermstad! Gij zult toch niet denken, dat ik zijn bijzit ben, was het zedig antwoord van de zachtzinnige dame. Gij de vrouw van mijnheer Hermstad! Teeuwis! Teeuwis! riep mevrouw Hermstad andermaal. Van den braven, den menschlievenden - Wat wordt er gecommandeerd? viel hem onverwachts de bombardier in de rede. Teeuwis! ik geloof, dat die kerel dronken is. Dit spreekt van zelve, mevrouw, anders zou hij niet een korporaal voor een ezel aangezien hebben. - Gij moet mij dadelijk van dien vlegel verlossen! Nu zijt ge mijn arrestant, zei Teeuwis met zigtbare blijdschap; regtsom keer! zeg ik, en marscheer met den gezwinden pas de kamer uit. Maar, lieve moeder, kwam de goede Maria tusschen beiden, ik durf u verzekeren, dat die man een ordelijk mensch is. Hij ziet er zoo geschikt, zoo bezadigd uit, en tot hiertoe heeft hij geen enkel onredelijk woord gesproken. Wat schaadt het,
<pb n="136"/>
hem geduldig aan te hooren, daardoor verliest gij de vrijheid niet van zijn verzoek te weigeren. Die met achting over den vader spreekt, voegde zij er bij, verdient in de dochter eene voorspraak te vinden. Deze is waarlijk een kind van mijnheer Hermstad, riep de oude Wijbrand met geestdrift uit, het was, alsof ik uwen vader zelven hoorde. Hoe theatraal! zei mevrouw Hermstad met een spotzieken glimlach; ge hebt zeker in uwe rijke dagen uwe werkuren in den schouwburg versleten, en declameert nu op uwen ouden dag om een aalmoes. Ja, mevrouw, antwoordde Wijbrand met bijzonder veel nadruk, in mijne jeugd, toen ik het beter stellen kon, heb ik dikwijls boosaardige vrouwen in haar tooneelkleed gezien, maar van daag heb ik er eene leeren kennen, die deze tooneelpoppen verre overtreft. Raak mij niet aan! windbuil! zeide hij tot Teeuwis, of ik zal u leeren, dat ge voor grijze haren eerbied moet hebben. Ventre gris! riep de bombardier, indien wij onder vier oogen waren - doch gij moogt van geluk spreken, dat de dames geen kruid willen ruiken. Maar nu vraag <hi rend="i">ik</hi>, zei mevrouw Hermstad, terwijl zij hare armen in de zijde zette, of ge u nog langer het regt zult aanmatigen, van hier als meester te spreken; en ik raad u, dat ge oogenblikkelijk mijn huis ontruimt, of de politie zal u leeren, grijskop, dat ge eens anders woning eerbiedigen moet. Daartoe ben ik te oud geworden, hernam Wijbrand met zigtbare aandoening, en het woord tot Maria rigtende, de hemel zegene u!
<pb n="137"/>
zeide hij, en verhoede, dat het voorbeeld uwen moeder u besmette; druk liever de voetstappen van uwen vader, dame, opdat ook uwe haren met eere grijs worden! En na een blik van verachting aan mevrouw Hermstad ten koste te hebben gelegd, dien zij met een valschen grimlach minzaam betaalde, verliet de brave Wijbrand de kamer. Het is goed, dat ge den aftogt blaast, zei de bombardier, want mijn bloed begint te koken. Maar de oude was te verstandig, om die bravade van den ellendigen kerel te beantwoorden, en terwijl hij zeer bedaard zijne schoenen opnam, werd er wederom aan de voordeur gescheld. Het was Hermstad zelf, waarde lezer, die met Willem huiswaarts keerde. Eene gebeurtenis, zoo belangrijk in onze geschiedkundige wereld, zoo zeldzaam in haar soort, dat alleen de terugkomst van St. Napoleon, of van Napoleon den stinkerd, (Fame sounds the heroic syllables both ways.) uit het Keizerlijke Elba naar het Koninklijke Frankrijk daarmede vergeleken kan worden. Jammer maar, dat dit schoon tafereel in de handen van een knoeijer is gevallen, wiens penseel naauwelijks geschikt is, om uithangborden te bekladden. Matig derhalve uwe verwachting, smeek ik u, indien ge u zelven liefhebt, want de schrijver is in geenen deele voor zijne taak berekend. Hij is de man niet, om dit gladde ijs te berijden. En waarlijk geen wonder, want de baan wordt hier zoo spiegelglad, dat de minste misstap een neus doet breken. In welk geval mijne talrijke vrienden in hun
<pb n="138"/>
vuistje zouden lagchen, natuurlijk achter mijnen rug. Het gevaar derhalve is groot, a priori zoo wel als a posteriori; maar van achteren zoo groot niet als van voren (inzonderheid voor iemand die steeds zijnen neus volgt, en overal zijnen neus moet insteken). Want die achter onzen rug van ons kwaadspreken, maken dit weer goed, door ons te streelen in het aangezigt. Ik smeek u derhalve, waarde lezers, dat ge uwe aandacht zoo veel mogelijk verdeelt, terwijl de schrijver dit belangrijk tafereel op het papier brengt. Haalt intusschen uwe muizenesten uit, of bouwt u eenige fraaije luchtkasteelen. Het is niet goed, dat een lezer al te aandachtig is; een goochelaar laat zich niet gaarne op de handen kijken: hij wordt anders confus, mevrouw! Om deze reden zie ik dit werk het liefst in handen van vrouwen; die over een vuile wasch denken, terwijl zij eene schoone plaats lezen; en waar de schrijver het meest in vuur is, om water schreeuwen. Doch zonder een begin komt er zelden een einde.</p>
<p>Derhalve, het was het uur, waarop men in de groote wereld thee drinkt, en in de kleine wijn; het uur, wanneer men 's winters de kaart opneemt, en 's zomers den wandelstok; ik zeg het uur, wanneer wij 's morgens naast onze vrouw liggen, en 's avonds van haar wegloopen. Wat een omslag! zult gij zeggen, om ons te vertellen, dat de klok zeven geslagen had, toen Hermstad en Wijbrand elkander in den gang ontmoetten. Maar de schrijver verhaalt alles op zijne wijze, en die is zwierig.
<pb n="139"/>
Tien heit de klok! vertelt de klapperman, maar zoo begint niet de schrijver van de Parisina. Piet heeft gevonden dat Jan verloren heeft, vertelt de omroeper, maar, lieve hemel! noemt gij dit zwierig? Wij maken bekend dat overleden is; er is waarachtig geen poëzij in. Heden beviel van een welgeschapen zoon; loop met uw prosa naar den duivel! Da capo dan, maar een weinig zwierig! Naauwelijks had de oude Wijbrand zijne schoenen aangetrokken, den linker zoo wel als den regter, en korporaal Teeuwis de voordeur ontsloten, toen Hermstad wilde weten, wie er in den gang stond. Een Gasconjer, zei Teeuwis, dat wil zeggen, een man met een grooten mond, maar met een klein hart. Mijnheer zal mij beter kennen, hernam vader Wijbrand, het woord tot Hermstad rigtende, onder den naam van Wijbrand. Wijbrand zegt ge, ach ja! wij hebben gisteren met elkander kennis gemaakt, niet waar? en ge waart zeker hier gekomen met het oogmerk om mij te spreken. Het is mij aangenaam, dat ge geen vergeefsche reis hebt gemaakt; maar volg mij in deze kamer, een man van uwe jaren moet niet in den gang staan wachten. Doch de teleurstelling van Hermstad was groot, toen zijne vrouw met eene vlugge hand de kamerdeur afsloot, in het volste vertrouwen, dat zij niet door het sleutelgat zouden kruipen. Hermstad liet dadelijk een kleinen advokatenstreek aanrukken; gij zult mij liever alleen willen spreken, zeide hij, en daartoe is dit vertrek - hij wees naar een binnenkamer - bijzonder geschikt.
<pb n="140"/>
Teeuwis! gij zijt hier te veel, en ik verzoek u, niet altijd voor potsemaker te spelen, of zoo gij daartoe lust voelt, doe het dan in de keuken bij Petronella en Lenemie. Die is reeds gedeserteerd, antwoordde Teeuwis kortaf. Hermstad kon zich niet bedwingen, eene nadere uitlegging te vragen, welke de bombardier hem ook gaf door te zeggen, dat zij eigenlijk niet gedeserteerd, maar gecasseerd was. Spreek duidelijk, zei Hermstad, is Lenemie niet meer in onze dienst? Zij heeft hare demissie, antwoordde Teeuwis, nu zult gij de zaak volkomen begrijpen. Ik weet reeds te veel, dacht Hermstad, en hij ging vervolgens met Wijbrand de kamer in, waar ook Willem toegelaten werd, die wegens zijne sombere droefheid Wijbrand niet erkend had. Maar toen zij over elkander plaats hadden genomen, toen zij op elkander het oog hadden laten vallen, volgde er een oogenblik van pijnlijke stilte, viel er een traan langs ieders wang. Geen van beiden maakte spoed om die stilte te verbreken, om dien traan van de wang te wisschen; maar eindelijk brak er een zucht los, die ruimte gaf aan Willems beklemd gemoed. Ach! hij is het, borst toen de jongeling uit, en met beide handen greep hij Wijbrands hand. <hi rend="i">Gij</hi> waart getuige van Willems wanhoop; <hi rend="i">gij</hi> waart getuige van Betsie's dood; <hi rend="i">gij</hi> hebt gisteren met mij geweend, en die tranen schaamt ge u niet. Zulke tranen schaam ik mij niet, zei Wijbrand diep getroffen. Ook durf ik vertrouwen, vervolgde hij, zijne woorden tot Hermstad rigtende, dat ook gij in dat ongeluk
<pb n="141"/>
eenig deel neemt. Uw gedrag van gisteren schijnt mijne verwachting te regtvaardigen. Zij waren arm, zeer arm; er is hulp noodig, willen wij haar op een voegzame wijze de laatste eer aandoen; en die hulp wacht ik van u, omdat ik niet aarzel u te rangschikken onder die menschenvrienden, welke zich een eerekrans weten te vlechten uit eens anders rampspoed. Hoe gering ook mijne bijdrage zijn moge, ik stel er prijs op, dat zij tot dit edel doel aangewend worde. Met minderen zielangst staat de beschuldigde voor zijnen regter, als hij het vreesselijk vonnis moet hooren, dat hem leven of dood zal schenken, dan Willem verried, toen Hermstad nadacht, welk antwoord hij den ouden Wijbrand moest geven. En gelijk de laatste snik eener aangebeden gade, of van een teeder geliefd kind ons het hart doorboort, zoo schokte het Willem, toen Hermstad zeide: mijn antwoord zult gij morgen ontvangen; ik wil eerst met mijn vrouw uw verzoek overwegen. Dan heb ik te vergeefs op uwe edelmoedigheid gerekend, hernam Wijbrand op een weemoedigen toon. Neen! riep Willem, met dit antwoord zult gij niet vertrekken, en aanstonds viel hij Hermstad te voet, en smeekte hem onder een vloed van tranen, tot hij hem de woorden afgeperst had: ik zal doen wat ik kan, daar geef ik u mijne hand op. - Hetgeen gij ten behoeve van die ongelukkigen uitgeven zult, dat zal u Willem met woeker betalen. Konde ik zelf dit droevig geschenk bekostigen, geen ander zou mij die eer ontrooven. Weinig
<pb n="142"/>
bezit ik, maar het weinige dat ik bezit zal ik u aanbieden: het laatste geschenk eener brave moeder. En hij trok een juweelen ring van den vinger, kuste dien ring met vurige lippen, terwijl hij moeder! moeder! riep. Het kostte hem moeite van dat kleinood te scheiden, maar eindelijk greep hij Wijbrands hand, en liet er langzaam den ring invallen, terwijl hij moeder! moeder! riep. Verkoop dezen ring, wilde hij zeggen, maar dat eerste woord kon maar niet van zijne lippen; in een zucht verloor zich dat wreede woord. Ik mag dit niet aannemen, riep Wijbrand met zigtbare ontroering, en ook Hermstad noemde dat offer te groot. Gaat met mij, zoo sprak hij, naar mijn zwager van Beveren, daar zal ik uwe zaak bepleiten, u helpen, zoo veel ik helpen kan. - Hermstad wist zeer goed, hetgeen de domste mijner lezers zonder moeite kunnen gissen, dat zijne vrouw meesteres van de kas was; weshalve ik zijne zedigheid in het beloven niet meer dan een gedwongen fraaijigheid noem. Eene veeljarige ondervinding (de beste schoolmatres, zegt Cicero, om er maar een' bij den kop te grijpen) had hem geleerd, dat zijne vrouw geen penning wilde afstaan tot liefdadige oogmerken. Wij lijden immers zelven gebrek, zeide zij dan met hare gewone vrekheid, en gij wilt, dat wij nog een paar dozijn lediggangers den kost geven. Waarom krioelt het hier in Leyden van bedelaars? omdat er zoo vele zotten wonen, die den hemel denken te verdienen, wanneer zij waterige soep uitdeelen of zwavel-<pb n="143"/>achtigen turf. Uwe geheele liefdadigheid is maar een mengelmoes van eigenbelang en hoogmoed. Als ge eenen client een dukaat ontstolen hebt, laat ge een stuivertje in de armbus vallen. Spreek mij niet tegen, Hermstad! ik ben immers geen kind. Wanneer er hier boven geen hemel was, zouden er hier beneden geene gast- en weeshuizen zijn. En de armen, wat zijn ze! renteniers van eens anders geld. Men loopt tegenwoordig onze deur af met inteekeninglijsten, armbussen, schalen; en men schaamt zich niet voor bedelaars den bedelaar te spelen. ‘Maar de christelijke liefde gebiedt toch, eene kleinigheid voor onze ongelukkige broeders en zusters af te zonderen; wij hebben allen éénen Vader in den hemel.’ Ik zorg voor mijn kind, gaf zij hem tot antwoord, en niet voor die andere familie. Geen wonder derhalve, dat Hermstad maar zelden zijne vrouw lastig viel, wanneer er getimmerd moest worden aan een liefdewerk. Hij nam dan altijd de toevlugt tot zijn zwager van Beveren, wiens hand en hart voor ongelukkigen ten allen tijde geopend waren. Maar gelijk mevrouw Hermstad in het zwak verviel, van alle armen, zonder aanzien van sekse, jaren en krachten, met de meeste onpartijdigheid van haar deur te jagen, zoo was daarentegen de fout van van Beveren, dat hij zijne milddadigheid met eene onbedreven hand bestuurde, en bij voorkeur aan diegenen zijne liefdegiften verspilde, die de kunst verstonden, van bitter te schreijen, of hard te schreeuwen. Als een bedelaar hem vertelde, dat
<pb n="144"/>
hij zoo arm was als Job, werd hij reeds bewogen, en zijne aandoening was zelfs zoo groot, dat de arme tobziel genoodzaakt werd er bij te voegen, dat hij sedert drie dagen geen kruimel broods gezien had. Ach, hoe ongelukkig! riep dan mevrouw van Beveren uit; men kan het u ook wel aanzien, arme man! De bedelaar was nu immers verpligt, een ijsselijk tafereel op te hangen van de diepe ellende, waaronder zijn talrijk huisgezin gebukt ging; niet te ontveinzen, dat hij was uitgegaan, om naar werk te zoeken, en neergevallen op de straatsteenen van den felsten honger. Ach, hebt ge u niet bezeerd? vroeg dan mevrouw van Beveren. En zoo werd hij wederom in de verzoeking gebragt van zijne wonden op te tellen; en naar mate het medelijden van mijnheer en mevrouw van Beveren meer zigtbaar werd, werd ook de welsprekendheid van den schobbejak meer warm. Maar als hij kwam aan de toepassing, en zich op den bijbel beriep, of naar den hemel wees; wanneer hij vurig voor hen begon te bidden, vloog mevrouw van Beveren naar de broodkas, en greep het eerste tarwebrood het beste, uit vreeze van te laat te zullen komen. De hemel zal er u voor zegenen, voorspelde haar de bedelaar, tot in het derde, vierde en twintigste geslacht. Wat is die man dankbaar! riep dan mevrouw van Beveren uit. Ach, mevrouwtje! ik zou u de handen wel willen kussen, mijne kindertjes zouden voor u door een vuur willen loopen; en de logenaar liep op een drafje met zijn tarwebrood het huis uit. Nu
<pb n="145"/>
had van Beveren den tijd, om zijne bedienden te ondervragen, of zij dien braven man ook kenden, die zoo bijzonder dankbaar was. Ik wil mijn evenmensch niet benadeelen, antwoordde hem Christiaan, maar het doet mij toch leed, dat mijnheer en mevrouw zoo dikwijls bedrogen worden. De kerel draagt op zijn rug een brandmerk, omdat hij een koe uit de wei had gestolen. Dan is hij voor den dit en dat een schurk! viel van Beveren uit. En een dronkaard daarenboven, vervolgde Christiaan, wanneer gij hem een schelling geeft, drinkt hij voor zes stuivers aan jenever uit. Wat ben ik blij! riep mevrouw van Beveren, dat wij hem geen geld, maar brood gegeven hebben. Dat zal u weinig baten, mevrouw, want zoo waar als ik Christiaan heet, gaat hij zijn brood verkwantselen in een jeneverhuis. Ach, zuchtte mevrouw van Beveren, de hemel weet toch, dat het ons niet ontbreekt aan christelijke liefde; ga naar den bakker, Christiaan! en zeg dat hij nog een franschje brengt.</p>
<p>Dit weinige kan volstaan, om mijne lezers te overtuigen, dat de katechismus van mijnheer en mevrouw van Beveren op twee beenen mank ging, waar hij de physionomie van die ongelukkigen afteekende, welke op liefdadigheid wezenlijk aanspraak konden maken. Geen wonder, dat hun huis van den morgen tot den avond door bedelaars en doennieten belegerd werd. Maar de ware armen wilden er niet komen; die moeten gezocht worden, waarde lezer! En eere hem, die ze weet te vinden; die doordringt tot in hunne jammer-<pb n="146"/>holen, om daar hunne tranen af te wisschen, en wonden te heelen. Zulk een blaast niet altijd de trompet ter eere van de Nederlandsche weldadigheid, waaronder natuurlijk ook de zijne begrepen is. En hij bewaart zijne coupons niet, tot dat hij wordt opgeroepen door een dagblad of nieuwspapier, want hij is geen vriend van weldadigheid per procuratie. En vooral verlaagt hij ze niet tot een armzalig handwerk, of tot een berekening van het verstand, waarbij het hart koud blijft, en de liefde sluimert; of, erger nog, tot een kunstgreep, om een deficit van deugden te dekken. Zulk een vraagt niet, wanneer er liefdegiften worden ingezameld, of men hem een open schaal aanbiedt dan gesloten bus. Ik twijfel ook, of van hem de geestige uitvinding uitgegaan zij, die christelijke liefde met loterij leert verbinden, opdat wij reeds op aarde ons loon zouden weghebben; en of hij het eerst een concert hebbe aangelegd ten voordeele van de armen quasi, opdat muzijk, muzijk betale de schade dier weldadigheid. Edoch dit theologisch onderzoek, hetwelk de Nederlandsche weldadigheid in de hartader aantast, en mij derhalve wederom een hagelbui van pijlen kan t' huis zenden, maar dat ook aan dezen roman een zekere deftigheid zal bijzetten, heeft ons dertien mijlen van onzen weg gesleept. Wij verliezen ons thans op een dwaalweg. Het eenige dat ons nog redden kan, bestaat hierin, dat wij dadelijk een kleinen draai nemen, ten einde weêr op de plaats te komen, van waar onze pleiziertogt een aan-<pb n="147"/>vang heeft genomen. Ik heb er volstrekt niets tegen, welaan dan!</p>
<p>Van Beveren draaide den sleutel van zijn secretaire te schielijk om, en veel te schielijk opende zijne vrouw de broodkas, wanneer er een behoeftige, om het even, of hij kreupel, blind of lam was, dan van zessen klaar, (oogen, beenen en armen) met een melancholisch gezigt onder haar venster zong. Maar juist daarom had Hermstad een schoone kans, dat zijn verzoek bij zulke menschenvrienden oneindig veel weerklank zou vinden. En toch lag er eene adder in het gras, en ik zal u zeggen, welke: want gelijk ik als mensch niet zwijgen kan, zoo ook als schrijver. Zie daar de ware reden, waarom een nietig tijdsbestek van vier-en-twintig uren mij zoo verbazend veel papier heeft gekost. En toch behartig ik zoo veel mogelijk de kortheid, en vertel u de geheele zwarigheid met zeven woorden, geloof ik. <hi rend="i">Mevrouw Hermstad had aan de deur geluisterd</hi> (Houd het voor u!). En naauwelijks was door haar man het vernuftig voorstel gedaan, van gezamenlijk naar van Beveren te gaan, om daar de zaak te bepraten, of zij kwam ijlings in de voorkamer aan Maria vertellen, dat zij bijzonder veel opgewektheid voelde, om een bezoek af te leggen bij haar zwager van Beveren, en gij, Maria, zult uwe moeder vergezellen; haal schielijk mijn hoed en mijn omslagdoek, maar laat mij geen oogenblik wachten. En terwijl Hermstad met Wijbrand nog eenige woorden wisselde, die gij in de meer volledige uitgave van mijnen Willem van Bergen
<pb n="148"/>
desverkiezende zult kunnen lezen; want het werk, dat gij thans in handen hebt, is slechts een uittreksel, een kort begrip; de groote Willem van Bergen moet nog geboren worden; en terwijl Hermstad tot Wijbrand, zeide ik, eene kleine redevoering hield, sloop zijne vrouw met Maria de voordeur uit. Van Beveren schrikte geweldig, toen zijne zuster zoo onverwachts de kamer inkwam. En waarlijk geen wonder; hij had van het oogenblik, dat Hermstad zijn huis verliet, over niets anders gedacht, en over niets beters gesproken, dan over weerwolven en nachtgedrogten, niettegenstaande zijne vrouw hem bij herhaling gesmeekt had, toch niet zoo diep te graven in dien akeligen jammerpoel. Ach, beste man! ge jaagt mij zoo een vrees aan. Ik kan er waarachtig niet van zwijgen, antwoordde haar van Beveren, en spon dan weêr eene andere geschiedenis af, nog ruim zoo aandoenlijk als de vorige. Maar zijne geleerdheid was eindelijk uitgeput, en er volgde eene doodsche stilte, die eensklaps op eene verschrikkelijke wijze afgebroken werd, toen een geweldige kriewel mevrouw van Beveren noodzaakte luidneus te niezen. Bij de onderbroek van St. Augustinus! spot niet, mijne heeren! of gij zoudt eene diepe onkunde verraden. De zaak is van een ernstigen aard. Want behalve dat gij niet weet, welk een vervaarlijk geraas de neus van mevrouw van Beveren kon maken, die waarlijk niet alledaagsch was; (zoo als blijkt uit het bekende gezegde van mevrouw Hermstad, dat een-<pb n="149"/>maal een spreekwoord zal worden: ik geloof, dat mijn zuster den neus van Goliath heeft geerfd) vergeet ge ook de omstandigheden, die dit neusgeraas tot een donderslag maakten. Na een langdurig gesprek over een akelig onderwerp, waardoor reeds de verbeelding van van Beveren niet weinig verhit was, en onder eene huiveringwekkende stilte. Voeg hierbij, dat de ontploffing zoo bij uitstek verrassend was, want er ging niet de minste waarschuwing vooraf, zelfs geen: schrik niet! Eindelijk - maar ik heb reeds genoeg gezegd, om den uitroep van van Beveren te regtvaardigen: weerslagsche karonje! kunt ge uwen neus niet houden! Ach van Beveren, de snuif - Ge hebt mij laten schrikken, vrouw, dat mijne haren te berge rijzen. Terwijl er een weerwolf langs het Rapenburg draaft, zoodat ik bijkans den moed niet heb, van mijne oogen te sluiten, slaat gij voor den dit en dat uwen neus verkeerd. Christiaan! Christiaan! laat den dokter komen, want van Beveren sterft aan een beroerte. Barmhartige goedheid! kermde zijne vrouw, dat ik zoo zwaar konde zondigen! - En de wanhoop deed haar bijkans het verstand verliezen - Ik wil aanstonds de helft van mijnen neus missen - Dan was hij nog groot genoeg, viel van Beveren gemelijk in; maar zijne betere natuur behield weldra de overhand. Vrouw! zeide hij, indien ge weêr de klok laat slaan, houd dan ten minste met uw zakdoek den klepel vast, want de dom van Utrecht heeft zoo een echo niet!</p>
<pb n="150"/>
<p>En er begon wederom in de voorkamer dezelfde doodsche stilte, in het gemoed van van Beveren de oude melancholie te heerschen. De tijd viel hem zoo eindeloos lang, dat hij meermalen zeide, ik geloof waarachtig, dat die satansche pendule mij voor den gek houdt. Wanneer de wijzer denzelfden slakkegang houdt, zal hij niet voor morgen bij de tien komen. Geef mij in vredes naam de boeken van het leesgezelschap, want ik verveel mij doodelijk. Van welk leesgezelschap? vroeg hem zijne vrouw (Van Beveren hielp er drie aan den kost). Geef ze maar allen, antwoordde hij, want ik ben toch niet van plan, er veel in te lezen. Dit is een misselijk boek! riep hij uit, toen hij het eerste ingezien had: het buitenleven in vier zangen door Willem Bilderdijk, te Amsterdam bij Johannes Allart. Dit werk is denkelijk voor boeren geschreven. Hoe komt die baggerboer in ons leesgezelschap? En niet zonder moeite worstelde hij vervolgens de eerste regels door; gij kent ze.</p>
<lg type="poem">
<l>Boileau heeft lang voorheen zijne opgeworpen wetten</l>
<l>Der dichtkunst, vrij van band, ten regel durven zetten.</l>
</lg>
<p>Al wederom verzen, bromde hij, en ging voort met ook den volgenden regel te radbraken:</p>
<lg type="poem">
<l>De Mantuaansche zwaan, die landbouw lessen gaf,</l>
</lg>
<p>Ik begrijp het waarachtig niet: eene zwaan, die aan boeren de kunst leert; dit is zottenklap! Ei lieve vrouw! geef mijn bril eens. De Mantuaansche zwaan, die landbouw lessen gaf: waar
<pb n="151"/>
zwemmen die vogels? Zoo een sukkel moest immers geen verzen maken, maar liever spreken als ik en gij. En dat malle boek heeft ons niet weinig geld gekost. Dit ziet er beter uit, vervolgde hij, een ander werk van tafel nemende: avondwandelingen van een schoolmeester, of de boog wil niet altijd gespannen zijn. Indien ik een minnaar van lezen was, zou mij die schoolmeester wel bevallen; maar ik vind het niet goed, dat de drommelsche vent zoo dikwijls in de avondlucht liep. Boekzaal der geleerde wereld: ba! riep hij uit, dit is weêr een pil voor onze Professors; maar ik noem het zonde en schande, dat zij dit geleerde werk in zoo een schriel gewaad hebben gestoken; Bilderdijk gebruikt beter papier. En nu het laatste, maar ik moet eerst eens geeuwen: Baumgarten Crusius, reize uit het hart in het hart; van reizigers houd ik niet, liet hij er terstond op volgen, ik kan niet begrijpen, waarom die kerels zoo ver van huis dwalen. Maar den schoolmeester moet ge eens voor mij uitlezen, dan kunt gij vertellen, wat de satansche snoeper in den donker gezien heeft. Ach, van Beveren! ik lees liever de boekzaal. - Die is voor de geleerde wereld, vrouw, laat ons niet verwaand zijn.</p>
<p>Mevrouw van Beveren was een van die weinige vrouwen, welke haren man nooit tegenspreken; zij ging derhalve voort, met rustig hare kous af te breijen, zonder de moeite te nemen, van zijn onbillijk verwijt met gelijke munt te betalen. Waarover zullen wij nu praten? vroeg van Beveren,
<pb n="152"/>
maar toen er geen antwoord kwam, liet hij moedeloos het hoofd hangen, en er volgde weer een vrolijk stilzwijgen, tot dat de klok zeven uren sloeg. De hemel zij dank! juichte van Beveren, wanneer wij nu het geluk hebben, dat ook het volgend half uur weggespoeld is, brengt ons Christiaan wijn; dit geeft eene heele variatie, vrouw! Ach, de tijd valt mij niet zwaar, zuchtte zij. Dan hebt gij geen gevoel, riep van Beveren; ik wenschte, dat ge ook den mijnen moest dragen. Maar weet ge niets te vertellen? eene aardigheid, meen ik. Wat zal ik vertellen? vroeg zijne vrouw. Goeden nacht! viel toen van Beveren uit, en hij trok met beide handen zijne slaapmuts over het vierkante voorhoofd. Eene zotte vertooning, zult gij zeggen, indien gij niet vergeten hebt, dat hij nog altijd een bril op zijn neus had. En toch bleef hij vierhonderd-en-vijftig seconden in deze bespottelijke houding, zich vleijende, dat het hem eindelijk gelukken mogt, den slaap te vangen; maar toen hij op het punt was, van zachtjes in te sluimeren, stond zijne vrouw met een geweldig misbaar op: ik weet eene aardigheid, riep zij. Van Beveren, zijt ge nog wakker? ik heb eene aardigheid gevonden. Die is zeker niet van mij, bromde de druiloor, en hij bleef dutten, tot dat onverwachts mevrouw Hermstad in de kamer kwam.</p>
<p>Goeden avond! lieve zuster! Maria heeft mij bijkans gedwongen, u een bezoek te brengen; maar wij zullen hier te veel zijn, vrees ik, uw man
<pb n="153"/>
schijnt te slapen. Vergun mij, dat ik hem van dien bril ontlaste; en zij verzuimde niet, met hare gewone hardhandigheid, hem zoo gevoelig in den neus te nijpen, dat de arme van Beveren schier de koorts op het lijf kreeg. Barmhartige hemel! riep hij in zijnen zielangst, daar heeft mij de weerwolf bij de kladden! Ge zult toch uwe zuster niet voor een weerwolf aanzien! vroeg mevrouw Hermstad. Gij hebt voor den dit en dat beerenklaauwen, die volstrekt niet geschikt zijn, om een fatsoenlijken neus te snuiten. Naauwelijks was de gramschap van van Beveren een weinig bekoeld, toen er andermaal aan de voordeur gescheld werd. En het zal mijne lezers niet bevreemden, wanneer ik hun vertel, dat ook Hermstad de kamer inkwam, van Willem en Wijbrand gevolgd. Maar des te grooter was de verbazing van dit drietal, dat mevrouw Hermstad de vrienden zoo aangenaam verrast had. Doch wij moeten eerst het paard eens aan de ruif zetten, eer wij onze reis kunnen vervolgen. Het arme beest heeft zich bijkans kreupel geloopen, en de ruiter heeft reeds een blikgat.</p>
</div>
<div type="chapter">
<pb n="154"/>
<head rend="h3">Zesde hoofdstuk.</head>
<p><hi rend="b">D</hi>it zesde hoofdstuk begint met een misverstand, zoo als het vijfde met een mistred geëindigd is. Maar ik vraag u zelven, of er in de geheele schatkamer onzer rijke moedertaal een ander woord kon opgepikt worden, dat zoo beschaafd, zoo welluidend was als het woord blikgat, en zoo juist de omstandigheid uitdrukte, waarin de schrijver verkeerde. Ik heb er naar gezocht, waarde lezer, drie uren lang; een netter woord bestaat er niet. En zoo ge u ooit een blikaars mogt gereden hebben - waarvoor u de hemel genadig beware - zult ook gij op het woord, dat ge thans zoo versmaadt, noodwendig moeten bijten. to Be galled on horseback, zeggen de Engelschen; doch het schortte mij aan mijn eigen back, mijn paard was maar kreupel.</p>
<p>Het misverstand echter komt niet mij toe; zie zelven. Uwe vrouw, zei van Beveren, het woord tot Hermstad rigtende, heeft mij danig bij den neus gekregen, is mijn neus niet paars? Zij moet zeker aan de deur geluisterd hebben, antwoordde Hermstad; maar gij zijt te regtvaardig, van Beveren, om ook de andere partij niet te willen aanhooren. Ik vraag, of mijn neus niet paars is? herhaalde
<pb n="155"/>
van Beveren. Deze spotternij gaat te ver, riep Hermstad; gij hebt buiten kijf het regt, ons verzoek te weigeren, maar geenszins de vrijheid van ons te bespotten. En wanneer niet Maria het misverstand tijdig uit den weg geruimd had, zou mevrouw Hermstad zonder de minste moeite haren vijanden den wind hebben afgewonnen. Ik kan waarachtig niet begrijpen, zei van Beveren, waarom Hermstad zoo op zijn paardje was, en ik geef niet toe, dat gijlieden bespot wordt, wanneer iemand van Beveren in den neus nijpt. Wij hebben elkander niet begrepen, verontschuldigde zich Hermstad. Ik begrijp u nog niet; al had zij voor den dit en dat mijnen ganschen staart afgetrokken, zou zij nog geen enkel haar van uw hoofd hebben ontworteld. Waarachtig! die van avond aan onze deur heeft staan luisteren, is wel een ongelukkige luistervink geweest. Wij hebben hier zoo lang voor stommetje gespeeld, tot ik met mijn bril op den neus in slaap ben gevallen. Die ongelukkige luistervink ben ik geweest, schreeuwde mevrouw Hermstad, en ik heb meer gehoord dan mijne ooren konden verdragen, maar ik zal geduldig mijnen tijd afwachten. Hermstad had een verzoek, zeide hij. Eerst moet ik weten, hernam van Beveren, wie daar op mijn stoel zit. Zijn gezigt bevalt mij beter dan zijn plunje, die is voor een oude-kleeren-kooper geen vier duiten waard. Een zonderlinge menschenvriend, dacht Wijbrand, maar de zaak, die zijne komst veroorzaakt had, lag hem te na aan het hart, om niet zijne eigenliefde tot zwijgen
<pb n="156"/>
te brengen. Hij is de Pylades van mijn Orestes, zei mevrouw Hermstad met een schamperen grimlach. Die naam is mij gansch niet vreemd, antwoordde van Beveren. Vrouw! ge moest Pylades eens eene pijp reiken. De leidsman van den blinden Belisarius, ging mevrouw Hermstad voort, terwijl zij met een spotziek gelaat haren man aanzag. Mijn naam is Wijbrand, zei de oude, mijne woonplaats Leyden, en waarom ik hier gekomen ben, zal u mijnheer Hermstad zeggen. Eerst moet er wijn aanrukken, riep van Beveren, en gij zult een boordevollen romer op mijne, gezondheid ledigen. Ik ben dit aan u verschuldigd, oude! gij draagt grijze haren, en dit is een costuum, waarvoor ik eerbied heb. Zuster! bromde hij, het woord tot mevrouw Hermstad rigtende, ik vind het onnoozel van u, dat ge dien grijsaard voor Pylades verkoopt; ik houd niet van die grimassen! Wanneer ik als knaap met mijn vader langs een oudemannenhuis ging, moest ik altijd den hoed afnemen; en hij heeft mij eens kreupel en lam geslagen, omdat ik eene oude vrouw het onderste boven geloopen had: spot liever met een leeuw, riep hij, dan met een grootje! De wind blaast uit een goeden hoek, dacht Hermstad, wij kunnen onder zeil gaan. Daarenboven kan ik u verzekeren, zeide hij, dat deze Wijbrand een regtschapen en bescheiden mensch is. Al was hij een schobbejak, viel van Beveren in, zijn rug is te krom, dan dat hij door ons bespot zou worden. Drink eens oude! ik meen het goed met u. Hoe veel jaren hebt ge reeds af-<pb n="157"/>getarnd? Vijf-en-zestig, was het antwoord. Dan zijt ge maar zestig, zei van Beveren, ik wilde u reeds raden, uwe doodkist te bestellen, want ik hield u voor een zeventiger. Ik ben hier niet gekomen, riep Wijbrand, om over <hi rend="i">mijne</hi> doodkist te spreken. Voor mij zelven heb ik niets te vragen. Deze handen, hoe verstramd ook, en een brave zoon - hebt gij kinderen? vroeg hij, op een meesterlijke wijze zijne rede afbrekende. Mijn jongen zit op zijne studeerkamer, antwoordde van Beveren. De hemel geve, vervolgde Wijbrand met zigtbare ontroering, dat ook uw zoon eenmaal de steun van uw ouden dag worde, zoo als thans de mijne een staf is, waarop ik veilig kan rusten. Ach, zei mevrouw van Beveren met tranen in de oogen, wat een spijtig toeval, dat mijn Boudewijn niet hier is. Hij zou hier meer kunnen leeren, dan op zijn studeerkamer, voegde van Beveren er bij, en wij zullen weldra zien, dat zijn vader volkomen gelijk had. Ga voort, oude man, riep mevrouw Hermstad met eene geveinsde meewarigheid, in de hoop, dat hij weldra struikelen zou. Ga zoo voort, moedigde hem ook Hermstad aan, dan hebt ge geen advokaat van noode. Waarom hebt ge uwen braven zoon t' huis gelaten? vroeg mevrouw van Beveren, ach! ik zou hem zoo gaarne aan uwe zijde zien. Wij zullen oogenblikkelijk onzen knecht uitzenden, beloofde haar man, waar woont ge? - Op de Uytertsche gracht, in een klein maar rein huisje. Geen rijkaard kan zoo trotsch wezen op zijn paleis, als ik op mijn
<pb n="158"/>
nederige hut, want zij werd gebouwd van mijne spaarpenningen, die ik met deze handen verdiend had. Dertig jaar heb ik daar gehuisd, en menige dankbare traan is daar gevallen, als ik met mijne vrouw de knien boog voor ons aller Vader; als wij, in ons gebed, onzer kinderen gedachten, en dankten voor al het goede, dat ons dagelijks van den hemel toestroomde. Maar ach! mijne brave vrouw heb ik verloren, en twee kinderen heeft God terug genomen, toen zij rijp waren voor het beter leven. Maar Zijne Liefde heeft mij toch één zoon gelaten, om zijns vaders tranen af te wisschen. Bespaar u de moeite van hem hier te ontbieden, ge zoudt hem niet t' huis vinden; hij zoekt naar werk, voor zijnen ouden vader. Want, de hemel zij dank, onze kleine bezitting laat niet toe, dat wij onzen tijd in ledigbeid doorbrengen. - Wanneer een patriarch tot van Beveren gesproken hadde, geloof ik niet, dat hij met meer eerbied geluisterd zou hebben. Die eerbied ging zelfs zoo ver, dat hij reeds onwillekeurig de slaapmuts van zijn hoofd had genomen, hetgeen hij voor den besten patriarch niet gedaan zoude hebben. Val maar, zeide hij, val maar! Een uitroep, dien de grootste geleerde niet ontraadselen kan, tenzij hij wete, dat van Beveren zich al dien tijd vreesselijk gepijnigd had, om een traan in zijn oog te houden. Toen Wijbrand hem zeide: dertig jaren heb ik daar gehuisd, en menig dankbare traan is daar gevallen, als ik met mijne vrouw de knien boog voor ons aller Vader, nam hij eer-<pb n="159"/>biedig zijne slaapmuts af. En toen er volgde: als wij in het gebed aan onze kinderen gedachten, en dankten voor al het goede, dat ons onverdiend toestroomde, beet hij zich in de lippen. Maar toen er kwam: hij zoekt naar werk voor zijn grijzen vader, werd de aandoening zoo onweerstaanbaar, dat hij den strijd geheel en al opgaf. Val maar! riep hij, val maar! gij zijt van Beveren te magtig. Deert u iets? vroeg zijne vrouw in de grootste ongerustheid des harten; gij zit te schreijen, van Beveren! Ik weet het, vrouw, antwoordde hij, 't is satansch kinderachtig, maar de duivel zelf heeft niet altijd courage. Alleen mevrouw Hermstad toonde ook bij deze gelegenheid, dat zij geestkracht bezat; in den algemeenen nood bleef zij alleen kalm. Maria daarentegen liet zich geheel en al wegslepen door haar gevoel. En toen Wijbrand zeide: Zijne Liefde heeft mij toch een kind gelaten, om zijns vaders tranen af te wisschen, werd haar teeder hart zoo geheel overstelpt, dat zij in hare aandoening de hand van haar vader greep, en die drukte aan hare bevende lippen, terwijl zij steelswijze een paar tranen wegwischte; zoo als Hermstad in stilte een zucht onderdrukte. Alleen Willem van Bergen schaamde zich niet, ruiterlijk zijnen zakdoek voor den dag te halen, en voor aller oogen zijne tranen af te vegen. Waardoor mevrouw van Beveren op den gelukkigen inval kwam, van haren man met de meeste deelneming te vragen: ach! beste man, wilt ge mijnen zakdoek? Uw gezigt is nog zoo betraand. Loop
<pb n="160"/>
met uw zakdoek naar den dit en dat! antwoordde hij, wilt ge mijne oogen tot een snuifpot maken? Mevrouw van Beveren voelde, dat zij dit verwijt niet verdiend had: ach! zeide zij met een diepen zucht, deze doek is zoo schoon als - Als uw snuifneus, viel van Beveren in. Maar hij kreeg weldra berouw, dat hij zijne vrouw zoo hard had toegesproken. Ongelukkig, dat alle berouw na de zonde komt; zoo ook het zijne. Mevrouw van Beveren weende reeds, en bragt daardoor haren man in de grootste verlegenheid. Maar ziet hier een bewijs van zijne beminnelijke goedhartigheid! Vrouw! zeide hij, ik heb zwaar gezondigd, doch ik zal de schade, die gij geleden hebt, aanstonds herstellen: geef mij uwen zakdoek! En om zijne fout weer goed te maken, begon hij met alle geweld zijn neus te snuiten. Is het genoeg? vroeg hij met eene vleijende stem; neem dan uwen satanschen doek terug, doch, ik zeg u, in het vervolg snuit ik mijne kaars met mijn eigen snuiter. En toen zijne brave vrouw hem hartelijk wilde bedanken voor zijne hupsche welwillendheid, stopte hij haar den mond: ik heb mijn pligt gedaan, riep hij, doe gij nu den uwen! Hoe meent ge dit, beste man? Ik vraag u een flesch wijn, antwoordde hij, om den mond te spoelen. En vervolgens het woord tot Wijbrand rigtende, uw zoon zet zich derhalve niet te kijk, zeide hij, maar ik wil u toch den mijnen laten zien. Christiaan! - De jongen heeft weinig voorkomen, hij is een magere spiering - Christiaan! waar is Boudewijn? Zijn vader wil
<pb n="161"/>
hem spreken. Ach, hij is zoo goedhartig, moest toch mevrouw van Beveren zeggen, en voor zijne ouders heeft hij alles over. 't Is een schrandere jongen, prees hem ook mevrouw Hermstad, en toch geen losbol, zoo als sommige roervinken, die met een leege beurs het heertje willen uithangen, en in eens anders woning den baas spelen. Maar zoo lang eene zekere mevrouw haar op de tanden heeft, zal een zekere mijnheer in een zeker huis niet het hoogste woord voeren, daarvoor zal de ondergeteekende zorgen. Op dit oogenblik, zei Willem met gelijke bitsheid, voert hier niemand dan gij het hoogste woord, maar ik ben niet van plan, ten nadeele van de zaak, waartoe wij hier gekomen zijn, en die mij zoo zeer ter harte gaat - Maakt geen rusie, viel van Beveren in; vrouw! schenk eens, dan kunnen zij hunne kwaadaardigheid wegspoelen. Gelukkig, dat ook Christiaan bij tijds in de kamer kwam, om uit naam van Boudewijn kond te doen, dat de jonge heer niet verkoos te komen. Die satansche jongen! bromde van Beveren; Christiaan! ga andermaal naar zijne kamer, en zeg hem uit naam van Frederik van Beveren, dat ge hem bij de ooren moet pakken, indien hij niet goed schiks mede wil gaan; wanneer gij hem ter dege bij de ooren houdt, dan zal hij wel volgen, vertrouw ik. Ach, lieve man, kwam zijne vrouw tusschen beiden, hoe kunt gij weêr zoo wreed zijn? ge vergeet, dat Boudewijn ons kind is. Wanneer Christiaan hem bij ongeluk een oor afscheurt - Blijft hij dan ons kind niet? vroeg
<pb n="162"/>
van Beveren; kortom, de jongen moet hier komen, hetzij uit liefde voor zijne ouders, hetzij uit liefde voor zijne ooren. Dan zal ik in vredes naam! zelf naar boven gaan, riep de moeder in de grootste ongerustheid. Dat is uwe zaak, antwoordde van Beveren, maar ik wil voor het gezelschap geen zot figuur maken. En zij was inderdaad zoo gelukkig, dat Boudewijn haar een gunstig gehoor gaf. Hare dringende beden zou hij buiten twijfel met een onbeleefd antwoord vereerd hebben, maar zij vertelde hem, dat zij alleen gekomen was, om zijne ooren te redden, en toen begreep hij dadelijk, dat de voorzigtigheid hem voorschreef, naar rede te luisteren. Nu hebt gij braaf gehandeld, zei van Beveren tot Boudewijn, die met loome schreden de kamer inkwam. Kom, jongen! laat uw vader u een glas wijn inschenken. Christiaan mag van geluk spreken, dat hij mijn kind niet bezeerd heeft, want, zoo waarachtig als ik leef, ik zou den kerel met deze handen geworgd hebben, wanneer hij mijn bevel ten uitvoer gebragt had. Hermstad en Wijbrand, doch inzonderheid Willem verbeten zich intusschen, dat hun niet de minste gelegenheid gegeven werd, om hun verzoekschrift in te dienen; doch papa van Beveren was nog bij geen mogelijkheid te genaken. Gij moet naast uwen vader zitten, zeide hij aan Boudewijn, de hemel weet, of niet weldra een van ons beiden naar den dit en dat gaat. Ge hebt zeker weer zwaar geblokt. Jongen! word niet te wijs, uw vader heeft immers geld als water. Ik heb van
<pb n="163"/>
avond een heel boek uitgelezen, pochte Boudewijn. - Wees toch in 's hemels naam voorzigtig, bad hem van Beveren. - Een werk van Tullius, den wijsgeer, en wel zijne keurige verhandeling: de senectute, hetgeen beteekent: over den ouderdom - maar wat voor een oude kerel zit daar - ik heb van avond een groote aanwinst van geleerdheid verkregen - Vader! ik geloof waarachtig dat ge van uw huis een oude-mannenhuis wilt maken - Marcus doet ons den ouderdom beminnen. En Boudewijn vergeet hem te eerbiedigen, verweet hem Hermstad. Het zegt weinig, mijn vriend! eene groote vertooning van geleerdheid te kunnen maken, terwijl men arm is in levenswijsheid, en koud van gevoel. Wanneer uwe geleerdheid de kracht niet heeft, van tevens uw gemoed te veredelen, uwe denkwijze te verfijnen, en vooral uw hart te ontgloeijen voor het schoone en goede, vergelijk ik haar bij een nietigen dop, waaraan kern of pit ontbreekt; vergelijk ik ze bij een waterbel, die uitwendig met schoone kleuren prijkt, maar van binnen niets dan ijdele lucht bevat; die het kinderoog verrukt, maar welke men naauwelijks met den vinger aanraken kan, of zij springt uit elkander, en vertoont ons hare nietigheid. Wat zit mijn man weêr op zijn praatstoel, riep mevrouw Hermstad, wij zullen voor onzen Samuel een preekstoel bouwen, eenen mantel en bef koopen, dan kan hij redeneren tot de gansche gemeente in slaap valt. Het is jammer, zei van Beveren in allen ernst, dat Hermstad niet gestudeerd heeft voor dominé;
<pb n="164"/>
hij weet zijne woorden zoo wel te plaatsen, en zij glijden hem zoo gemakkelijk van de tong, dat men waarachtig denken zou: een wijze uit het oosten leest ons den katechismus voor; hij is de Salomon van onze familie. Maria! gij hebt een knappen vader, houd hem in waarde, kind! Dit beloof ik u, oom! antwoordde zij met een engelachtigen glimlach, en Maria's belofte zal geen waterbel worden. Die zulk een vader heeft, mag een weinig trotsch zijn, voegde er de oude Wijbrand bij. Hij is ook mijn vraagbaak, zei de naïve Maria, in alle moeijelijke gevallen.</p>
<p>Tot hiertoe had mevrouw Hermstad geen enkelen pijl uit haar koker gehaald, die niet gediend had, om haar zelve te wonden, en Hermstad had buiten kijf met groot voordeel gestreden. De ligte overwinning, die Willem over haar behaald had, en de meer volledige zegepraal van den ouden Wijbrand, de nederlaag van Boudewijn, en het trompetgescha!, waarmee van Beveren haar ketelmuzijk tot zwijgen had gebragt, beslisten zeker de groote zaak niet, die de bondgenooten wilden doordrijven; maar zoo vele voordeelige schermutselingen moesten noodwendig hun den weg banen tot eene beslissende overwinning, en den vijand meer en meer ontmoedigen. Maar eene vrouw als madam Hermstad kon niet ligt uit het veld geslagen worden. Want haar strijdlust was zoo vurig, dat zij na elke nederlaag een nieuwen aanval beproefde, en krachten aanwon, waar zij grond verloor. Ge hebt mijnen man, zeide zij, het woord tot van
<pb n="165"/>
Beveren rigtende, voor een Salomon uitgekreten; en waarlijk hij is slim genoeg, als het er op aankomt, zijn oogmerk te bereiken; die met hem uit eten gaat, kan zich verzekerd houden, dat hij alleen de kosten van den maaltijd zal dragen; maar laat ons ook voor van Beveren eenen bijnaam uitdenken. - Vader van Beveren begon zoo smakelijk te lagchen, dat de grap hem bij uitstek scheen te behagen. - De kunst is maar, vervolgde mevrouw Hermstad, er eenen te vinden, die zijne deugdelijkheid niet te kort doet. De Salomon van de familie is Hermstad, zeide zij met een spotzieken glimlach; welaan! gij zult onze Job wezen. Ben ik dan een jood? vroeg van Beveren. Ge zijt ten minste een barmhartige Samaritaan, en geen bedelaar kan hier een treurig liedje zingen, of onze Job is aanstonds bereid mede te fluiten. Van fluiten gesproken, antwoordde hij, en in plaats van zijne rede af te spinnen, ging hij tot aller verwondering met ongemeenen spoed de kamer uit. Zijne vrouw kwam aanstonds in beweging; van Beveren! riep zij hem toe met de grootste ontsteltenis, zeg ons toch in 's hemels naam! waaraan het u hapert. Het hapert mij aan niets, vrouw! integendeel - En hij bleef andermaal in zijne rede steken, waardoor de ongerustheid zijner vrouw bijkans verdubbeld werd. - Welk ongeluk zal ons nu weêr treffen, weeklaagde zij, en met een geweldig misbaar vloog zij de kamer uit, om als een brave vrouw haren man te helpen. Zulk een onbeschoftheid is zonder voorbeeld! schreeuwde
<pb n="166"/>
mevrouw Hermstad, toen hare verwachting wederom in duigen was gevallen, daartoe is alleen van Beveren in staat. Terwijl wij in de drukte van een gesprek zijn, neemt de ezel eensklaps de beenen op, en loopt druipstaartend' de kamer uit. De hemel zij dank - met deze woorden kwam weêr mevrouw van Beveren in hun midden - ach! ik ben nog zoo ontsteld, dat ik met moeite adem kan halen. Zuster, viel mevrouw Hermstad in, uw man is een vlegel van de grofste soort; ik weet niet door wat dommen droes hij gedreven wordt. Laat ons maar dankbaar zijn, zuchtte mevrouw van Beveren, dat de vrees grooter geweest is dan het gevaar. Hier is reeds de zondaar! riep Boudewijn, toen zijn vader met een zekere deftigheid de kamer inkwam, en alsof er niets gebeurd was, het gesprek wilde voortzetten. Deze dwaling is menschelijk, hernam van Beveren, en ik kan waarachtig niet begrijpen, waarom uwe moeder zoo een boha heeft gemaakt. Zuster! ik heb met al mijn verstand naar een bijnaam gezocht, want nu is het uwe beurt om gedoopt te worden. Die aardigheid vat ik niet, riep mevrouw Hermstad vrij blaauwtjes. Dat is mij onverschillig, antwoordde van Beveren, en tastte in zijn zak, alsof hij haar met klinkende munt betalen wilde. - Intusschen begon de oude Wijbrand meer en meer zijn ongeduld aan den dag te leggen, en ook Willem gaf Hermstad telkens een wenk, om toch niet langer de zaak te verraden, die de oorzaak hunner komst was. Eindelijk trok advokaat Herm-<pb n="167"/>stad zijne stoute schoenen aan: van Beveren! gij vergeet, dat wij hier gekomen zijn, om u een vriendelijk verzoek - Een oogenblik geduld, antwoordde van Beveren, ik ben nu aan het doopen. Ach, mijnheer! drong ook Willem aan, ik geloof, dat de goede Wijbrand niet veel tijd heeft. Ik wel, antwoordde van Beveren, en ik zit van avond regt in mijn nopjes; ik heb van middag een stout glas wijn gedronken. Maar bedenk toch, goede heer! viel hem ook de oude Wijbrand lastig, dat een werkman gevaar loopt van honger te lijden, wanneer hij in zijne werkuren ontijdig pleistert. Des te meer eer zult ge mijne tafel bewijzen, waar gij hartelijk welkom zult zijn, en uw zoon ook. Een nobel gezelschap! riep Boudewijn uit, verzoek er nog een paar schoenpoetsers bij. Willem was op het punt, den schobberd bij den kraag te nemen, maar hij dacht aan Betsie, en Wijbrand zelve wenkte hem, niet ontijdig zijn wreker te wezen. Alleen Maria kon hare tong niet bedwingen. Welk eene wreedheid! zeide zij, is het niet genoeg dat ge den grijsaard in zijn persoon hebt beleedigd, moet gij ook den vader in zijnen zoon beschimpen? Mejufvrouw wordt weêr sentimenteel, snaauwde hare moeder, terwijl van Beveren in de grootste ongerustheid verkeerde, dat hij de man was, die den ouden smadelijk behandeld had. Maar toen hij de volle zekerheid had verkregen, dat Wijbrand zich niet over hem beklaagde, haastte hij zich, weêr zijne aardigheid op te warmen.
<pb n="168"/>
Mevrouw Hermstad echter begon hem zoo luidkeels uit te lagchen, dat hij in den beginne met zijne aardigheid een zot figuur maakte. Zelfs Hermstad kreeg medelijden met hem, en mevrouw van Beveren was in de grootste bezorgdheid, dat haar man dien valschen stap niet meer zou kunnen herstellen. Maar naauwelijks had Mevrouw Hermstad haren lachlust bot gevierd, of de zaak nam eensklaps een geheel anderen keer, en het bleek zonneklaar, dat de domoor van. Beveren het gansche gezelschap te fijn was geweest, en dat integendeel wederom mevrouw Hermstad de dupe van de historie was geworden. Zuster! zeide hij, wij zullen u voortaan tante legio heeten, naar het joodje, dat zoo veel duivelen te logeren heeft gehad. De koe heeft waarachtig een haas gevangen, riep Boudewijn uit; tante! hoe bevalt u die alias? Maar groot was de teleurstelling van onzen van Beveren, toen mevrouw Hermstad, in plaats van te lagchen, hetgeen de grappenmaker verwacht had, bleek werd van kwaadaardigheid. Ik heb u niet willen beleedigen, zeide hij met een goedig gelaat, en ik zie niet in, waarom gij zulke grimmige oogen moet opslaan, Ik dacht eene aardigheid te zeggen, die het gezelschap zou doen lagchen, maar tot mijne groote spijt zitten nu de vrienden met den mond vol tanden; alsof zij voor van Beveren bang geworden zijn, zoo kijken zij voor zich. Zuster! ik vraag u om pardon; en gij, vrouw! moet ons op een flesch madame Bourgade trakteren, dan zullen wij de kwestie verzuipen. De
<pb n="169"/>
botmuil, riep mevrouw Hermstad nog even kwaadaardig, de botoor verbeeldt zich reeds, dat die sarcasme een inval van hem is. Ik begrijp u niet, zei van Beveren met een onnoozel gezigt. Hermstad zal mij beter begrijpen, die uw mond heeft gebruikt om veilig den brutalen te spelen: maar de vergelding zal volgen, dit beloof ik u, beste man! Neen, vrouw! zei Hermstad niet weinig verwonderd, nu hebt gij misgeraden. Ik houd u voor den inblazer, riep hem zijne wederhelft toe, denkt ge dat ik uwe vossenstreken niet ken. Gij vergalopeert u, zuster! zei de eerlijke van Beveren, het was een cavalier van mij, maar ik sta zelf verwonderd, dat ik zoo hoog heb kunnen klimmen; evenwel ik geef u mijn woord van eer, dat uw man mij geen (gatje) heeft gegeven. Eene zindelijke uitdrukking, riep Boudewijn uit. Maar hoe hooger klimmer, hoe lager valler, zegt een Russisch spreekwoord; tusschen twee haakjes durf ik alles schrijven, anders ben ik een vriend van tettigheid. - Om kort te gaan, mevrouw Hermstad was bij geene mogelijkheid te overtuigen, en haar man had wederom het vrolijk vooruitzigt, van danig gekastijd te zullen worden voor eens anders zonde. - Zou het mijnheer nu gelegen komen, vroeg de oude Wijbrand andermaal, ons een oogenblik gehoor te geven? Het is om desperaat te worden, antwoordde van Beveren, dat gij van avond zoo weinig geduld hebt. Laat ons eerst nog een flesch Chateau Margaux uitnijpen, dan kunnen wij beter zien, waar u de schoen wringt. - Ik heb
<pb n="170"/>
nu geen lust, om een klaaglied aan te hooren; want ik wil van avond in mijn tureluur blijven. Ach, beste zwager, smeekte ook Hermstad, laat ons - Laat ons drinken! laat ons klinken! begon onverwachts van Beveren te zingen, terwijl hij met lange teugen een paar glazen madame Bourgade uitdronk. Die wijn is koppig, zeide hij, maar ik zit van avond onder mijne vrienden. Vrouw! blijf van mijn glas af! ik ben voor den dit en dat geen kind! ik weet zeer goed, dat madame Bourgade geen amandelmelk is. Ach, van Beveren, ge hebt reeds van middag anderhalve flesch St. Estèphe uitgedronken; uw gezigt wordt zoo rood! - Van fleurigheid, mijn lief! want ik heb uit de bron der verjonging gedronken. En nu begon hij andermaal te zingen: een kleine roes die doet geen kwaad, maar al te veel is overdaad; en ik zeg altijd modicé, want roode wijn dat is geen thee. Vader! moet het nu maar afleggen, zei Boudewijn met een vergenoegd gelaat, en wilde hem ten overvloede nog een boordevollen romer laten drinken, om hem, zeide hij, de volle laag te geven. Maar Hermstad en Willem gingen die baldadigheid te keer, niettegenstaande onze kittebroer in zijne kortzigtigheid hen uitschold voor appelteven, lazarushoofden, kneepmutsen, en soortgelijke schimpnamen als opeen stapelde, den een' al ongerijmder dan den anderen. Ach, neem het hem niet kwalijk, smeekte mevrouw van Beveren, hij zegt meer dan hij bewijzen kan, maar wie weet wat Noach al niet gezeid
<pb n="171"/>
hebbe, toen hij zoo ongelukkig was als mijn man. Ben ik ongelukkig! ongelukkig! kokkelde hij, daar vertelt ge mij wat nieuws. Zoo lang iemand zingen kan, noem ik hem niet ongelukkig, en dat kan ik, hoor maar, dame! tralileron wat geef ik er om, liton, liton, lideriderire, liton, liton, liderideron. Maar ge zijt voor den dit en dat dronken, ge denkt nog aan wal te zijn, en uw schip is reeds in volle zee, draai het roer om, en zeil uw bed in! Ik ga naar de societeit om mijnen vrienden te vertellen, dat ik nuchter ben; wilt gij medegaan? vroeg hij, nota bene! aan Maria. En welk antwoord zal <hi rend="i">ik</hi> t' huis brengen, zei de oude Wijbrand, terwijl hij Hermstad naargeestig aankeek. Gij hebt zelve gehoord, hoe ik, oude man, hier beleedigd en beschimpt ben geworden; daartoe waren wij niet hier gekomen, maar om aan eene brave moeder, aan eene deugdzame dochter een waardige uitvaart te bezorgen; daartoe hadt ge mij uwe hulp toegezegd. - En deze belofte zal ik niet verbreken, viel Hermstad in, tot groote geruststelling van Willem. En ook op mijne hulp kunt gij rekenen, riep zijne vrouw met een valschen glimlach; den sleutel onzer geldla bewaar ik, en hij is in goede handen. Ook zal Maria, zei het meisje, niet karig met hare spaarpenningen zijn, wanneer er een edelmoedige daad verrigt moet worden. Nu zijt gij gered, ging haar moeder voort, jammer maar, dat die spaarpot in mijn kabinet staat. Ach! zei Willem, hoe onvriendelijk ook uwe handelwijze jegens mij ge-<pb n="172"/>weest zij, ik smeek u, dat uw hart voor onze gebeden niet gesloten zij, dat ge niet aan onschuldigen uwe wraak uitdeelt, wanneer die mij toekomt; ach! laat liever Willem boeten. Dat zult ge, hernam mevrouw Hermstad met eene gemaakte onverschilligheid. De hemel geve, riep Wijbrand, terwijl hij zijn hoed van den grond raapte, waarschijnlijk met het oogmerk, om met gedekten hoofde huiswaarts te keeren, de hemel geve, dat ik niet aan eene verkeerde deur aangeklopt hebbe, dat uw antwoord gunstig moge wezen. En na een blik van medelijden en verontwaardiging op van Beveren te hebben geslagen, ging hij niet zeer opgeruimd huiswaarts. Ik heb eene vergeefsche bedevaart gemaakt, dacht hij bij zichzelven, maar wederom geleerd mijne armoê te beminnen, zoo krachtig om zulke builensporigheden te beletten. Van Beveren trouwens verried niet de minste sympathie voor Wijbrands bestraffende blikken. Ja, terwijl er zulk een teeder en treurig onderwerp aan de orde van het gesprek was, schaamde hij zich niet zijne vrouw te vragen, of hare kuikens losgebroken waren, want, zeide hij, ik hoor zoo een satansch gekakel. En een oogenblik later vertelde hij weêr, dat hij grooten lust voelde, om een menuet te dansen, hetgeen niet in dertig jaar zijne phantasie was geweest. Gij, van Beveren! vroeg zijne vrouw in de grootste ongerustheid, en het doodzweet ligt reeds op uw gelaat. Dat zal er wel afdruipen, gaf hij tot antwoord, laat Boudewijn zijne viool maar halen. Maar toen zijn zoon
<pb n="173"/>
zich gereed maakte, om zijns vaders vedelaar te wezen, en van Beveren, om de achterlappen van zijne schoenen af te dansen, schoten wederom Hermstad en Willem toe, waardoor helaas! de menuet niet uitgevoerd werd. Ach! riep mevrouw van Beveren, hoe zal ik u mijne dankbaarheid bewijzen, dat gij zoo broederlijk voor mijnen zwakken man zorgt. Ik zal het hem vertellen, zoodra hij weer de oude van Beveren is geworden, en zoo een van u beiden ooit in denzelfden put mogt vallen, zal mijn man op zijne beurt er u uithalen, zal ik maar zeggen. Indien mijn man, riep mevrouw Hermstad met een gevoel van meerderheid, zoo schandelijk de beest speelde, zou hij weten, dat hij aan den zwijnentrog gestaan had. Ach, beste zuster, antwoordde zij, het is immers zijne schuld niet, dat hij niet meer wijn kan verdragen. Neen lievert! dit is uw zakdoek niet, het is uwe slaapmuts, beste man! De zwijnegel weet van hemel noch aarde! schreeuwde mevrouw Hermstad, hij kan zijne oogen niet meer open houden. Zie eens! welke mines hij maakt, hij gaat uit als een nachtkaars. De hemel zij dank! juichte mevrouw van Beveren, hij begint reeds te snorken, hoort gij wel, zuster? Een fraai muzijk, antwoordde deze, terwijl Hermstad aan Willem het voorstel deed: of het niet beter ware, den zieken broeder met vereenigde krachten naar de canapé te dragen? Hij is zoo een zware os, zei Boudewijn, maar Willem liet zich niet gemakkelijk afschrikken, en maakte dadelijk een aanvang met het paardenwerk.
<pb n="174"/>
Ach, zorg toch, dat ge hem niet bezeert, smeekte mevrouw van Beveren, hij zou het morgen moeten bezuren. Vader! vertil u niet, riep ook Maria. Als mijn man die karrewei moest afwerken, spotte mevrouw Hermstad, zou het er akelig uitzien. De hals beeldt zich in, dat hij de piramiden van Egypte kan bewegen, en zijne krachten zijn naauwelijks toereikend om een vlaggestok te dragen. Ach, hij wordt zoo bleek, klaagde mevrouw van Beveren, terwijl hare oogen geen oogenblik van haren man afdwaalden; dat schudden zal hem zoo zeeziek maken. En helaas! hare voorspelling bewaarheedde zich: brekekekex! koax! koax! hoestte de wijnlepper uit, en maakte eensklaps den armen Hermstad tot zijn ongelukkig slagtoffer. Ach, ik voel zoo een medelijden, riep mevrouw van Beveren, doch er volgde geene verklaring, wie eigenlijk het voorwerp van haar medelijden was, degeen, die gewonnen, of die verloren had. Maar de verontwaardiging van mevrouw Hermstad liet niets te wenschen; dit ontbrak er nog aan, zeide zij op een theatralen toon; deze kamer moest nog tot een varkenskot gemaakt worden. Maar van Beveren wil ik niet bekijven, die wist niet, welke sluis hij opende; doch Hermstad noem ik een morsbeer, een advokaat, die zich met alle schurftige zaken inlaat; en hij moet niet denken, de smeerpot, dat ik zijn ezelswerk met een schoon overhemd zal betalen. Maria daarentegen maakte niet de minste zwarigheid om haren vader in den nood bij te springen, en deze ontijdige wasch met alle liefde
<pb n="175"/>
waar te nemen. <hi rend="i">Gij</hi> moogt het varken schrobben, riep mevrouw Hermstad haar toe, <hi rend="i">ik</hi> zal geen hand uitsteken. Die in den regen loopt, moet niet klagen, dat hij nat is geworden. Maar Willem zegevierde volkomen over de zware taak, die hem was opgedragen. Aan hem alleen was van Beveren het verschuldigd, dat hij in volle glorie op zijne canapé lag. Ge hebt mij eene weldaad bewezen - zoo sprak mevrouw van Beveren - die ik zelfs op den jongsten dag mij zal herinneren, en drukte hem met eene ongeveinsde dankbaarheid beide de handen. De dankbaarheid van Boudewijn was minder luidruchtig: voilà la pièce finie, zeide hij droogjes, allons souper!</p>
<p>Het spijt mij, waarde vrienden, dat dit veelbelovend hoofdstuk zulk eene treurige wending heeft genomen. Maar ik vraag u zelven, of het mijne schuld is, dat de smulpaap van Beveren liever in het huis des maaltijds dan in het klaaghuis liep. Wanneer een mijner kinderen de woning van mijn huisbaas in brand steekt, ben ik de man, die de brandschade moet vergoeden; en als mijn bulhond een mijner buren in de beenen heeft gebeten, komt men bij mij om een pleister. Maar als schrijver wil ik volstrekt niet verantwoordelijk wezen voor de dwaasheden mijner onderhoorigen. De personen, die de raderen van dezen roman in beweging brengen, zijn, met uw verlof! geene marionetten, welke zich naar willekeur laten draaijen en wenden, wanneer maar iemand de moeite wil nemen van eventjes aan het touwtje te trekken. Ze zijn
<pb n="176"/>
allen levende acteurs, bezielde wezens. Ieder is op reis gegaan met zijn eigen karakter; hoe grillig ook, waarvan hunne daden de uitvloeisels zijn. En al hadde ook Frederik van Beveren de goddeloosheid begaan van al zijn Champanje uit te drinken, zou geen regtbank ter wereld, geen Areopagus of Jury, geen Lit de justice of Cour martial, geen kamer der Pairs of hooge Raad zich veroorloven, den schrijver te veroordeelen, de ledige flesschen weer vol te tappen. Recenseer derhalve van Beveren tot in het oneindige, ik heb er volstrekt niets tegen; noem hem een wijnlurker of wijnzuiger, een ezel, een onbehouwen mensch; verban hem uit alle fatsoenlijke gezelschappen; ge kunt hem voor mijn part onder curatele brengen, of naar een verbeterhuis slepen; laat den kerel dienst nemen bij een matigheidsgenootschap, om gezamenlijk de jeneverkruiken te verbrijzelen - met wijnflesschen; ja valt desverkiezeude in zijnen kelder, en breekt er den nek; maar den schrijver zult gij, s'il vous plaît, niet coujoneren, of hem aansprakelijk stellen voor eens anders feilen. Uwe spreuk zij niet: quidquid delirat grex, plectitur rex. Deze ontboezeming heb ik voor mijne recensenten geschreven, maar het volgende voor u, waarde lezer!</p>
<p>Voilà la pièce finie, zei de geleerde Boudewijn, allons souper! Ach, Boudewijn, hernam zijne moeder, die aanstonds haren stoel bij de canapé geplaatst had, en nu in een bedrukte houding naast van Beveren zat; ach, Boudewijn! hoe kunt gij aan ons soupé denken, terwijl uw beste vader op
<pb n="177"/>
zijn sterfbed ligt? Al wierd onze kamer door een toovenaar in een koekebakkerij herschapen, zou er toch geen kruimel over mijne lippen komen, zoo weinig eetlust heb ik. Wie weet, zeide zij, terwijl zij met haar zakdoek een half dozijn tranen afwischte, wie weet, of niet deze nacht mij tot een bedroefde weduwe zal maken, of niet deze blinden morgen gesloten zullen blijven. Ach, Boudewijn! ge moest Christiaan naar den dokter zenden, want ik kan niet zeggen, welk bang voorgevoel mij als een steen op het hart ligt. Wanneer ik hem verlies - verlies ik alles - dan wordt mij het leven eene straf. Wij zullen de dwaasheid niet beginnen, bromde Boudewijn, vader is niet ziek, hij is maar dronken, en er is geen kruid voor dronkaards gewassen. Indien mijn broeder, voegde mevrouw Hermstad er bij, die altijd groot behagen schepte, wanneer zij hare simpele zuster een wassen neus kon maken; wanneer van Beveren het hoekje omgaat, dan kan hij ginder vertellen, dat hij zich zelven vergeven heeft. Hij wist immers zoo goed als wij, zuster, dat des dronkaards straf eene beroerte is. Hij snorkt toch nog, antwoordde mevrouw van Beveren met zigtbare ontroering; ja, zuster! hij snorkt! - Maar als iemand, die de nachtmerrie heeft, vervolgde mevrouw Hermstad, en ik zou bijna zeggen, dat hij meer ronkt, dan snorkt. Ach, Hermstad, viel toen mevrouw van Beveren uit, wat zal ik in 's hemels naam beginnen? ziet gij er gevaar in, als ik Christiaan naar onzen dokter zend. Laat liever den timmer-<pb n="178"/>man halen, riep hare zuster, om de maat zijner doodkist te nemen. Mevrouw van Beveren sprong bijkans van schrik op, en begon zoo geweldig te jammeren, dat Hermstad genoodzaakt werd, haar een hart onder den riem te steken: laat hem zijn roes maar uitslapen, zeide hij, en gij zult weldra zien, dat uwe vrees weer grooter geweest is dan het gevaar; zijne ziekte is zoo ongeneeslijk niet, als men goedvindt u te vertellen. Hermstad had steeds eene zekere deftigheid over zich, die geweldig afstak bij de vrijpostigheid zijner vrouw; zoo ook bij deze gelegenheid. Want naauwelijks had hij zijne troostrede geeindigd, of mevrouw Hermstad liet er op volgen: gij moet van nacht alleen slapen, zuster! en ik beklaag u van harte. Ach het is zoo ongelukkig! begon weêr mevrouw van Beveren te snikken. Wel ongelukkig, vervolgde mevrouw Hermstad, want het spreekwoord leert immers, dat een dronken man een engel in bed is. Vrouw! riep haar man, laat ons niet vergeten, dat onze dochter hier tegenwoordig is; haar hart is nog zoo teer, dat de minst vergiftige angel een gevaarlijke wonde zou kunnen maken. De trompetter is weêr aan het blazen, sarde zijne vrouw. Begint vader reeds koud te worden? vroeg de schelmsche Boudewijn, en zijne moeder was wederom zoo onnoozel, om in goeden ernst van Beveren te bevoelen, en te juichen, toen de thermometer eene Oostindische hitte teekende. Maar ach! hoe kortstondig is toch alle aardsche vreugde! Want hetzij de madame Bourgade inwendig, of madame van
<pb n="179"/>
Beveren uitwendig op den patient een noodlottigen prikkel uitoefende, althans hij begon eensklaps te droomen; en een slaap, zoo benaauwd als de zijne, kon natuurlijk geene zoete droomen telen. Altoos hij zeide niet, dat hij op een rozenbed lag, aan den roomachtigen boezem van een roosachtige herderin (Maar dit epitheton hoort in een ziekenzaal t' huis, het zal, vrees ik, mijn liefelijk tafereel in den grond bederven). Er volgde geen mondgesmak, geen lippengemurmel, geen tonggeklep, alsof hij zijn herderinnetje kuste, kuste voor haren rozemond (ceci ne va pas mal). Hij lillebeende niet, gelijk de kikvorsch, wien het galvanismus kriewelt. (Maar dit is wederom biljoen.) Hij zuchtte, likkebaarde en roekoekte niet, als een reeuwsche doffer. Van al die liefelijkheden - die onze droomen tot meer dan droomen maken, hoewel den droomer tot een nulliteitmaker - van al dat stumperwerk, zeide ik (misschien al te openhartig, maar ik ben geen gluiperd), bleef van Beveren verschoond, maar zijne alleenspraak verried een groote onrust, een diepe neerslagtigheid. Ja als Young - de grootste melancholicus, die ooit een kerkhof betrad, en welke schier alle nachten als een uil op zijn schoorsteen zat, om in stille eenzaamheid zijne naargeestige nachtgedachten uit te huilen - als de treurdichter Young op de canapé had gelegen, zou de sombere zanger niet hartverscheurender gekreten hebben, dan de nathals van Beveren. Och! och! och! begon hij, moet ik dan gevierendeeld worden, omdat ik een em-<pb n="180"/>mer wijn heb uitgedronken! - Neen, van Beveren! gij zult in uw geheel blijven, riep zijne vrouw, maar deze troostrijke woorden maakten on den ongelukkigen droomer niet den minsten indruk. Och! och! och! riep hij andermaal, word ik hier met gloeijende tangen genepen, omdat ik mijn eigen wijn heb ontkurkt, maar hoe menige flesch wordt er niet gekraakt, die nimmer betaald zal, worden; en hoe menig een drinkt er niet op de gezondheid zijner vrienden, terwijl hij zijnen wijnkooper de tering aanjaagt. Men sleept mij naar een kruisgalg - Ach, hoe ongelukkig! viel andermaal mevrouw van Beveren in - Omdat ik een ouderwetschen wijnkooper heb, die de kunst nog niet verstaat van water voor wijn te verkoopen; daarom alleen moet ik alsem drinken, en wordt mijn hart in brand gestoken. O! hij is zoo benaauwd, weeklaagde weêr mevrouw van Beveren, terwijl Boudewijn zijnen vader verweet dat hij raaskalde. ‘Mijn tong kleeft aan het gehemelte, maar de satan is voor den dit en dat een monster van onregtvaardigheid, want als een wijndrinker zoo kunstig gemarteld wordt, blijft er geen moordtuig voor een waterzuiper.’ Ach, van Beveren! gij moet niet spotten, smeekte zijne vrouw, terwijl zij uit voorzorg hare hand op zijn mond leide; doch om zich schadeloos te stellen, opende van Beveren zijne oogen. Zijt gij het? vroeg hij, toen hij eindelijk tot zich zelven kwam, zijt gij het, vrouw? van u heb ik niets te vreezen; maar ik wist waarachtig niet, dat ik op de canapé lag;
<pb n="181"/>
wat moet dit beteekenen? Omdat gij zoo dronken zijt, dat ge met fatsoen niet op een stoel kunt zitten, antwoordde mevrouw Hermstad. Ach, van Beveren, voegde zijne vrouw er bij, gij waart zoo ziek, dat Willem u naar de canapé heeft moeten dragen. Dan kan hij nu de moeite nemen, van mij weêr naar mijnen stoel te dragen, want ik verkies niet langer voor kraamvrouw te spelen, en zonder hulp kan ik niet op de been komen. Willem! ge hebt mij van het paard getild, zorg dat ik weer de stijgbeugels krijge. Die jongen heeft handen aan zijn lijf, zeide hij, toen Willem hem met de meeste vaardigheid opgeholpen had, maar als hij in het vervolg zijne vrouw omhelst, mag hij wel een paar armen leenen, want de zijne deugen niet, om vrouwevleesch te hanteren, of het moest wezen, om een helleveeg dood te nijpen. Die laten zich niet nijpen, antwoordde mevrouw Hermstad, en zij werd kwaadaardig, toen van Beveren haar herinnerde, wat er 's morgens in hare voorkamer gebeurd was. Die bal moet nog teruggekaatst worden, riep zij, en ik verzeker u, dat ik nooit vergeet zulke schulden te betalen. Wraakgierigheid is geene eerlijkheid, zei Hermstad. Gij zult nog zoo lang kaatsen, bromde van Beveren, tot ge met uw neus in den derrie valt. Hermstad, vraagde hij, na een geruimen tijd tegen een geeuw te hebben geworsteld, Hermstad! zijt ge wel ooit van uw leven dronken geweest? - Op die klip heb ik nooit schipbreuk geleden. - Dan kan ik met u niet redeneren, maar Willem zal mij een fatsoen-<pb n="182"/>lijk antwoord geven. Weet ge nog, jongen, hoe gij eens den wijnkelder van uwen rector van Voorne nagezien hebt? Ik was toen in mijne vrolijke dagen, zei Willem, maar nu - Nu zijt gij een droomer, viel van Beveren in, die zich doodknijst om allerhande fratsen. Een vos kan zijne haren verliezen, merkte mevrouw Hermstad aan, maar niet ligt zijne kuren. Zes en dertig gulden heb ik toen voor u betaald, zei van Beveren, om de schade te vergoeden, die mijn vriend van Voorne geleden had; en ik weet nog niet, hoe de satansche jongen zoo een stijf glas wijn heeft kunnen drinken. De rekening van van Voorne ligt daar in mijne secretaire; ik bewaar die als een rariteit; het is een tekst, waarover ik menigen avond gepredikt heb. Vrouw! voor dat het avondeten binnen gebragt wordt, wil ik den vrienden die rekening eens voorlezen, dan zullen zij niet meer vragen, waarom er zoo veel wijn moet groeijen. Het is een geleerd stuk, gelijk alles, wat uit het brein van den rector van Voorne uitgevloeid is, en men kan er veel uit leeren, onder anderen, hoe afgerigt Willem was op het uitdrinken van eens anders wijn. Maar ik zeg u, gij moet er om lagchen, want de aardigheid heeft mij zes en dertig gulden gekost. Van Voorne trouwens bezat meer geleerdheid dan geld, en ik wilde dus niet, dat hij het gelag moest betalen. Eerst zal ik u den brief voorlezen, en dan de rekening; gij hebt er immers niets tegen, Willem? Och, neen! antwoordde deze, alsof het hem niet aanging, en
<pb n="183"/>
zijn gelaat verried niet de minste belangstelling. Ook Hermstad was niet bijzonder nieuwsgierig naar die heldendaad van zijnen Willem. Maar de vrouwen hielden ook bij deze gelegenheid de waardigheid van haar karakter op, terwijl Boudewijn den moed niet had, van de minst onbillijke aanmerking te maken; zoo leerzaam was hij, als zijn meester niet verzuimde, op eene gepaste wijze de plak te gebruiken, zoo als Willem gedaan had. Wij zullen eerst eens snuiten, zei van Beveren, ik bedoel de kaars, niet onzen neus, vrouw! hoe kunt ge zoo satansch dom wezen; ge zijt toch een uilskuiken. Omdat ik mijn neus snuit? vroeg mevrouw van Beveren. Doch haar man nam de vrijheid deze hoogst gewigtige vraag onbeantwoord te laten, en met de meeste inspanning van geest begon hij den volgenden brief voor te lezen. Gij zijt gelukkig, mijnheer van Beveren! niet, omdat gij het vette der aarde kunt genieten, en u moogt baden in een zee van geneugten, maar vermits gij van uwe aardsche goederen zoo een waardig gebruik weet te maken, en de schatten, die u van ons aller Vader zoo rijkelijk toegevloeid zijn, dien hoogst weldadigen invloed op u uitgeoefend hebben, dat gij op uwe beurt der weezen vader wilt zijn, en het plechtanker van diep bedroefde weduwen. De tranen, die gij gisteren hebt opgedroogd, zijn, o edele weldoener! voor u tot zoo vele paarlen geworden - Ik wenschte wel, zei van Beveren met de grootste verlegenheid, dat dit satansche papier in mijne secretaire
<pb n="184"/>
ware gebleven. Vrouw! gij hebt voor den dit en dat een verkeerden brief bij den kop gegrepen, en daarom zijt gij een uilskuiken. Waar is de brief van den rector? Dan zal het deze zijn, zuchtte mevrouw van Beveren. Waarschijnlijk wel, antwoordde hij, want een ezel stoot zich niet tweemaal aan éénen steen. Maar naauwelijks had hij de eerste woorden besnuffeld, of hij stoof geweldig op; daar geeft ge mij den brief van den dorppredikant! Is dit Christelijk! Ik dank den hemel, dat ik niet te veel op het spreekwoord heb vertrouwd, anders zou ik honderd gulden voor nietmetal hebben uitgegeven. Maar de vrienden zullen mij vergunnen, dat ik hen van den inhoud dezes briefs onkundig late. Het is wederom een brandbrief, riep mevrouw Hermstad, ontken het, zoo gij durft! van een armen dominé, die een talrijk huisgezin heeft, en een sober traktement, hij staat op een dorpje. Gij hebt voor den dit en dat in mijne kaarten gekeken, viel van Beveren uit, want zoo fijn is uw neus niet, dat ge op zulk een afstand ruiken kunt, wat er in mijne brieven staat. En ik zit aan het andere eind van de tafel; denkt ge dat ik arendsoogen heb? Ik begrijp het waarachtig niet, zei van Beveren, doch ik vermoed, dat mijn vrouw voor siffleur heeft gespeeld. Maar nu zal ik zelve naar de secretaire gaan. Deze komt uit de fabrijk van mijn vriend van Voorne, zeide hij, na een geruimen tijd gezocht te hebben, en met het meeste vertrouwen begon hij nu te lezen.</p>
</div>
<div type="chapter">
<pb n="185"/>
<head rend="h3">Vertaling</head>
<p>Want gij moet weten, dat de oorspronkelijke brief in de Grieksche taal was geschreven, en met Hebreeuwsche letters, geloof ik. En <hi rend="i">ik</hi> geloof met Grieksche, zei Boudewijn op een hoogen toon. Ten minste zij waren onleesbaar, hernam zijn vader, het leken wel hanepooten te zijn; ik durf zeggen, dat ik redelijk goed lezen en spellen kan, maar zulk een abracadabra was mij zoo onverstaanbaar als Chineesch. Zoo beweerde hij, maar reeds op den eersten drempel struikelde hij geweldig, toen hij aldus voorlas: in de eerste plaats smeek ik al de goden en jodinnen. Godinnen! verbeterde Boudewijn, terwijl hij zijnen vader met een medelijdenden grimlach vereerde. Bid ik al de goden en godinnen - gij hebt gelijk, Boudewijn! - dat ik van mijnen vriend van Beveren dezelfde welwillendheid in dit pleitgeding moge ondervinden, als mij, o Frederik! ten allen tijde jegens u bezield heeft. Mijne moeite en mijne olie zoude ik verliezen, wanneer ik al de knevelarijen en schelmstukken wilde optellen, die zich Willem van Bergen in de provincien veroorloofd heeft: gij weet zelve, dat er in het geheele Romeinsche gebied geen grooter pest aanwezig is. Maar nu hij zelfs in mijnen kelder den Verres gespeeld heeft; nu zijne goddelooze handen druipen van vergoten
<pb n="186"/>
wijn, zal ik, andere Cicero, dezen anderen Catilina aan alle de pijlen mijner welsprekendheid prijs geven, en door mijne goddelijke stem verpletteren.</p>
<p>Want als consul moet ik zorgen, dat onze republiek geen nadeel lijde. O tijden, o zeden! de senaat heeft het gehoord, ik consul heb het gezien, en de kelderrat leeft nog! Wat zeg ik, leeft nog, ja wat meer is, hij zou andermaal in mijn kelder kruipen, wederom mijn wijnrak beklauteren, als te voren mijne beste flesschen tot zijn slagtoffer bestemmen, en wij consuls meenen ons bij de republiek verdienstelijk te maken, wanneer wij de stukken en brokken wegvegen. Maar gij moet niet denken, zei van Beveren, dat ik van plan ben, u den geheelen brief voor te lezen. Ik bid u, ziet eens! hij beslaat twaalf bladzijden. Wij willen u gaarne van die moeite ontslaan, antwoordde Hermstad, ik vreesde reeds, dat ik in slaap zou vallen. Maar de rekening zult ge ons toch voorlezen, vroeg mevrouw Hermstad op een vleijenden toon; natuurlijk met het booze oogmerk, om Willem aan de kaak te zetten. Van ganscher harte, zei de goedige van Beveren, want eene betaalde rekening is eene aangename lectuur. Deze is een weinig poetsig, maar een geleerde moet ook een poetsemaker zijn.</p>
<p>Ik Gerardus Voornius, rector van al de Latijnsche scholen te Amsterdam, wensch mijnen vriend Frederik van Beveren, Patricier te Leyden, meer heil, dan mij te beurt is gevallen, toen het ondier Willem van Bergen in mijne wijncel is gekropen, waar
<pb n="187"/>
het monster zoo een verschrikkelijke verwoesting onder mijne flesschen heeft aangeregt, als nooit een leger Visigothen en Wandalen gemaakt heeft. De schade, die de gladiator aan mijn wijnrak berokkend heeft, is niet te herstellen door den besten timmerman van Rome. En Crassus kan mij het verlies niet vergoeden, dat mijn onwaardeerbare nectar geleden heeft. Jupiter moge u zeggen, hoe de zaak zich toegedragen hebbe, maar ik zweer u bij al de wateren der onderwereld, dat de galgenlapper voor zes en dertig gulden aan wijn heeft verplast. Verheug u derhalve, Frederik van Beveren, daar gij wederom in de gelegenheid gesteld wordt, Gerardus Voornius een uitstekend blijk te geven, dat gij zijne vriendschap waardig zijt, en zijnen goeden dunk verdient. Want het zou voor u eene onuitwischbare schande zijn, zoo Willem van Bergen meer kracht bezat om wonden te maken, dan gij om ze te heelen. Met voordacht heb ik u zoo een uitgewerkt vertoog toegezonden, opdat hetzelve tevens konde strekken tot een enveloppe voor de zes en dertig gulden, die ik reeds als mijn eigendom beschouw. Verruil dezelve tegen deze quitantie - want uwe eerlijkheid was mij te wel bekend, dan dat ik zwarigheid konde maken, om mijne rekening bij voorraad te quiteren - verruil uwe zes en dertig gulden, zeide ik, tegen deze quitantie, en gij zult zeggen: ik heb een voordeeligen ruilhandel gedreven. - Die voor zes en dertig gulden aan wijn uitdrinkt, noem ik een wijnproever, zei mevrouw
<pb n="188"/>
Hermstad, maar gij zult toch de dwaasheid niet begaan hebben, van eens anders schulden te betalen. Die dwaasheid heb ik begaan, zuster! hernam van Beveren min of meer gemelijk. Wanneer van Voorne eenvoudig geschreven hadde: zend mij een paar honderd gulden; Frederik! mijne verlegenheid is groot! zou dan mijn hart mij ingegeven hebben: laat uw ouden vriend in den modder zitten? Waarachtig niet! wat zegt gij er van, Hermstad? Mijn antwoord zult gij weldra hooren, wanneer ik kom, om u te vangen in uwe eigen netten. Die babbeleguigjes begrijp ik niet, zei van Beveren, maar ik weet wel dat ik mijne geldkas moet sluiten voor dieven, en niet voor vrienden. Ik vrees maar, riep mevrouw Hermstad met eene geveinsde bezorgdheid, dat uwe vrienden u zullen uitkleeden, tot gij geen hemd meer aan het lijf hebt. Wat zult ge dan zeggen aan uwe vrouw, broeder! en aan uw braven zoon Boudewijn, wanneer zij u vragen, waar zullen wij nu belanden? Dan zal ik zeggen, antwoordde van Beveren, zonder zich een oogenblik te bedenken, want zijn hart antwoordde meer dan zijn verstand, dan zal ik zeggen: gaat naar broeder Hermstad, of naar uwe zuster, en wanneer zij u in de pekel laten zitten, zegt dan uit mijnen naam, dat zij hondsvotten zijn! maar van het hoofd tot de voeten ben ik overtuigd, dat gij niet met leege handen hun huis zult verlaten; dat zelfs de kleine Maria een paar dukatons uit haar spaarpot zal nemen, om den ouden van Beveren weêr in de
<pb n="189"/>
broek te steken, niet waar, lieve meid? Ik bezit wel vijf dukatons, pochte Maria, en ik zou ze u allen vijf afstaan, maar niet weinig boos zijn, zoo gij er een' weigerdet. Ach, hoe lief! riep mevrouw van Beveren. Dat wist ik wel, ging haar man voort, en even zeker weet ik u te voorspellen, dat Hermstad mij wel aan een rok zou helpen, niet waar, broeder! Ik heb er maar twee, bekende Hermstad, en de zondagsche zou voor u zijn. Hij zou niet te wijd wezen, spotte mevrouw Hermstad. En onze zuster, voorspelde weer van Beveren, zou mij wel een vest bezorgen; maak mij niet tot een leugenaar! Mevrouw Hermstad antwoordde niet, maar van Beveren liet haar niet los: zoudt gij alleen uwen broeder naakt laten loopen, dat verkies ik niet te gelooven, zuster! want ik houd mij verzekerd, dat zelfs mijn kleermaker mij een lap laken zou afsnijden, al wist ook de lappedief, dat ik te arm was om een knoop te betalen; en mijne zuster zou te vrekkig zijn, om mij een vest t' huis te zenden; 't is voor den dit en dat onmogelijk! Terwijl ik met u mijn laatste boterham wil deelen, zoudt gij - ik kan het waarachtig niet gelooven! Willem heb ik eerst kortelings leeren kennen, en ik durf wedden, dat de jongen zijn laatsten stuiver aan een broodje zou uitgeven, wanneer hij zag, dat ik den geeuwhonger kreeg. Niet alleen voor u, antwoordde Willem, maar zelfs voor mijnen grootsten vijand; die ongelukkig is, wil gaarne ongelukkigen helpen. Dat antwoord bevalt mij, riep van Beveren, en
<pb n="190"/>
zeg nu maar ronduit, zuster! of gij alleen den Judas zoudt spelen. Ach, van Beveren! kwam zijne vrouw tusschen beiden, ge weet immers, dat onze zuster onze zuster is. Gij hebt gelijk, vrouw! ik heb eene zotte vraag gedaan. Om ons bij te springen, zou zij zichzelve aan den bedelzak brengen. Ik twijfel er niet aan, riep van Beveren. Zij zou al haar goed naar den lombard brengen. Ik ook, zei van Beveren, en des noods mij zelven.</p>
<p>Ik beken u, waarde lezer, dat voor een deftigen roman - (bij voorbeeld, voor een geschiedkundigen, welke naar veler oordeel het non plus ultra der kunst is; ofschoon, volgens mijn nederig gevoelen, de vrijaadje van roman met historie niet dan muilezels en giraffes kan voortbrengen, of dergelijke bastaardsoorten.) Ik beken u, zeide ik, een half uur geleden, dat dit gansche tooneel voor een deftigen roman niet meer waarde heeft dan een bokkinggraat, maar voor een alledaagschen, als de mijne, die volstrekt geene aanspraak maakt op eenige kunstwaarde, is het bijzonder belangrijk; en zulks om zestien redenen, waarvan ik er eene bijbrengen zal: het ontwikkelt ons de karakters. De historie kunt gij uit andere romans beter leeren; ik wil u niet op een verkeerden weg helpen, of meer beloven, dan ik van plan ben te houden; maar wie van Beveren geweest is, en wie mevrouw Hermstad, kunt gij alleen uit mijnen roman leeren; in dit opzigt bestaat er geen beter werk. En wanneer gij, dame! in mevrouw Hermstad iets van u zelve terugvindt, heb ik u geen boek ver-<pb n="191"/>kocht, maar een spiegel, waarin ge u zelve kunt bekijken, van den morgen tot den avond, ten einde uw toilet te verbeteren. Overigens kan ik mijnen lezers de geruststellende verzekering geven, dat, hoe mild ook van Beveren ware jegens alle behoeftigen, de fortuin zijne geldkist nog veel meer begunstigde. Wanneer een ander goud had gekocht van vier en twintig karaat, en hij, met permissie, dierlijke vijgen, zou zijn mesthoop in een goudberg, en de goudberg daarentegen in een mestvaalt verkeeren: zoo gelukkig was hij in alle zijne ondernemingen! Van alle kunsten en wetenschappen was hij een vijand, derhalve ook van de cijferkunst: maar het geluk cijferde voor hem, vermenigvuldigde jaar in jaar uit, en ik verzeker u, er bestaat geen beter cijfermeester. Als een professor met alle geleerdheid en genie bewezen had, dat twee en twee vier was, dan bewees het zoogenaamd stomme geluk aan onzen van Beveren, dat de professor een ezel, en geheel onkundig was in het fijne van de kunst, om namelijk uit twee en twee vijf te cijferen, en toch een eerlijk cijferaar te blijven. Anders zou de geheele kunst niet meer dan een advokatenstreek zijn, of een notariele handgreep, en derhalve geen geheim, zelfs niet voor een procureursvrouw. Alle berekeningen op het papier zijn niet meer dan proefdruk, en derhalve vol spelfouten. (Het spreekt van zelf, dat ik deze aanmerking niet op ons budget wil plakken; waarom zoude ik onnoodig mijn stijfsel vermorsen?) Doch de hoogere cijferkunst,
<pb n="192"/>
de proefondervindelijke meen ik, die door de praktijk steeds bevestigd wordt, verstaat alleen vrouw Fortuin. (Anders zouden niet zoo vele rekenkamers nullenmaaksters zijn.)</p>
<p>Vergun mij, waarde lezer, dat ik deze pen in het vuur smijte, want zij wordt te scherp, zij maakt te diepe wonden in het papier; en de schrijver is een te armzalig Voetiaan, om zich op slingerpaden te begeven, of doolhoven door te dwalen. Hij wilde ook geene vergelijking maken tusschen de welgevulde geldkist van den schatrijken van Beveren, en den colossalen papierwinkel van ons vaderland; want de Willem van Bergen handelt niet over onze finantien: maar hij is afgedwaald van zijn onderwerp, en onverwachts in een bodemloozen modderpoel gezonken. Dit komt er van, als men eenmaal den regten weg heeft verlaten; men weet weldra zelf niet, waar men belanden zal. Wanneer ik met vijf woorden gezegd hadde: van Beveren was een rijkaard, zou ik nu niet wanhopig mijn baard uittrekken, maar op ons gemak zouden wij doorgereden hebben. In plaats van zoo veel heils, ben ik nu van mijn paard gevallen, en loop mijzelven buiten adem, om het kreupele dier bij den staart te grijpen. Wie weet! wie weet! hoe ik er weêr opstijgen zal. - Hou paard! - De knol is waarachtig op hol geraakt. - Een sleperspaard op hol! - Drommelsche jongen! zult ge uw mond niet houden!</p>
<p>Wanneer het ongeluk wil, dat uw os aan het hollen gaat, of mijn ezel, blijft ons steeds een
<pb n="193"/>
troost, en die is groot: er is altijd een menigte zotten, die den deserteur naloopen, en hem weêr op stal brengen: de meester hoeft zich niet in het zweet te loopen. Maar wanneer onze vrouw op hol raakt? ook dan zal het niet aan huisvrienden ontbreken, die voor duivelinnenjagers willen spelen.</p>
</div>
<div type="chapter">
<head rend="h3">Zevende hoofdstuk.</head>
<p><hi rend="b">D</hi>e schaftklok heeft reeds lang geluid, zei van Beveren, en onze tafel wordt maar niet gedekt. Wij eten maar een boterham, antwoordde zijne vrouw min of meer verlegen. Die kost is mij niet vreemd, vrouw! als ge iemand trakteren wilt, raad ik u, hem niet bij een broodbakker te brengen; maar ge hebt nog eenige pooten en vlerken van de kapoenen? - De dienstboden hebben ze afgekloven; ach! zij hebben van middag zoo smakelijk gegeten. Dat wil ik waarachtig wel gelooven, zei van Beveren, een halve terrine vermicellisoep en een pond kapoenenvleesch is voor zulk volkje beter dan smousentaal. O schandelijke overdaad! riep mevrouw Hermstad, die bij-<pb n="194"/>kans hare ooren niet durfde vertrouwen. Dat geef ik u niet toe, zuster! hernam van Beveren. In onze keuken sneuvelen geen kapoenen, zei Maria, en vermicellisoep stroomt er maar zelden. Op deze manier kunt gij wel lang uwe varkens houden, riep mevrouw Hermstad met een allerliefsten grimlach, gij behoeft niet te vreezen, zuster! dat zij zullen wegloopen. Wie heeft ooit van zijn leven gehoord, dat een keukentafel voor vermicellisoep en kapoenen getimmerd is; en gij schaamt u niet ongelukkigen! dit met ronde woorden te vertellen. Waarachtig niet, zei van Beveren, ik kan niet zien, dat alleen wij van het gemeste kalf mogen eten, en gij zult mij ook niet wijs maken, dat de kapoenen alleen geschapen zijn voor heeren en dames. De dienstboden zijn in mijne oogen geene varkens, zuster! en wij moeten zorgen, dat wij ook in hunne oogen geene varkens zijn. Gij zult eenmaal rekenschap geven van die goddelooze verkwisting, ging mevrouw Hermstad voort, en als er dan gevraagd wordt - Waar mijne kapoenen gebleven zijn? viel van Beveren helaas! veel te schielijk in, dan zal ik zeggen: ik zondaar heb voor mij het beste kluifje er afgenomen, in plaats van het beste aan arme drommels te geven. Ik wenschte wel, zuster, dat ik den geheelen schotel naar de keuken hadde gezonden, want waarachtig ik ben veel te schrokkig geweest. Vader kan toch zot redeneren, verweet hem ook Boudewijn: wanneer de keukenschotels met aardappelen en groente gevuld worden, en op zon- en feest-<pb n="195"/>dagen met een stuk pekelvleesch, hebben immers de schobberds reeds meer dan hun toekomt. Meer dan hun toekomt! herhaalde mevrouw Hermstad. Ik zorg voor de mijnen, verdedigde zich van Beveren, en wanneer ik niet wel deed, zou ik niet zoo gezegend worden. Meer dan ons toekomt, krijgen ook wij, zuster! want wij zondaars zijn immers geen kapoenen waardig. Wanneer de lieve God niet beter over u dacht, dan gij over uwe naasten, zoudt gij waarachtig geen vleesch onder uw neus krijgen; en als Hij geen onderscheid maakt tusschen heer en knecht, zal van Beveren voor den dit en dat het ook niet doen: die neuswijsheid zou mij zuur opbreken. Ach! ik heb zoo een wijzen man, riep mevrouw van Beveren met zigtbare blijdschap. Die niet weet, dat er in de maatschappij verschillende standen zijn, beet mevrouw Hermstad haar toe. Dat is mijne schuld niet, zei van Beveren; wanneer ik de wetgever geweest ware, zou ik alle menschen tot koningen gemaakt hebben, en ik beschouw hen nu als mijne broeders en zusters. Vrouw! laat Christiaan de tafel dekken, want dat gekakel begint mij te vermoeijen. Hermstad! gij zult immers bij ons souperen? Deze vraag zal mijne vrouw oplossen, antwoordde vader Hermstad met zijne gewone schranderheid; maar het antwoord zijner vrouw was zoo raadselachtig, dat die schranderheid aanstonds te kort schoot. <hi rend="i">Gij</hi> kunt doen wat u behaagt, zeide zij, en <hi rend="i">ik</hi> zal doen wat mij behaagt. Dan zullen wij maar blijven, beloofde Hermstad.
<pb n="196"/>
Maar naauwelijks had hij zijn voornemen te kennen gegeven, of zijne vrouw sloeg, volgens haar gewoonte, dadelijk den tegenovergestelden weg in. Maria! zeide zij, wij zullen maar naar huis gaan. Uw vader wil altijd plakken en nachtbraken, en dat ongeregeld leven past ons niet. 's Morgens kan ik hem met geen stok uit het bed slaan, en 's avonds verzint hij allerlei uitvlugten en kunstjes om te nachtraven. Het nachtmannetje is ook gisterennacht niet uit de kleeren geweest; hij vreesde zeker, dat er een vlieg of mug langs Willems ooren zou gonzen, en daarom heeft hij den ganschen nacht op schildwacht gestaan met een vliegenklap in de hand. Ik ga met u meê, antwoordde Hermstad, naar mijn gevoelen al te dienstvaardig. Maar van Beveren liet hem niet los: een man een man, een woord een woord, zeide hij; wanneer uwe vrouw niet blijven wil, kan zij vertrekken, die rijdt eene losse schaats; maar gij hebt eenmaal uw woord gegeven, en zijt derhalve aan het touwtje vast. Ach, van Beveren! begon Hermstad - Gij zijt vast, zeg ik, zoo vast als een muts met zeven keelbanden, en Willem zal ook niet vertrekken. Goeden nacht, zei mevrouw Hermstad vrij droogjes, en eer haar man zijn besluit had genomen, was zij reeds uit de kamer. Ook Boudewijn ging ter sluik de voordeur uit, om zijne tante voor een struikeling te bewaren, zeide hij, maar volgens mijne gissing, om Maria een zoen te ontfutselen. Edoch het kleine ding liep als een haas, de voordeur uit, de stoep af, de straat op; ik zal voor
<pb n="197"/>
u schellen, moeder, riep zij van verre; en eer Boudewijn met mevrouw Hermstad de stoep had bereikt, was zij reeds het huis in. Die loopsche teef! pruttelde onze jonge heer, maar de schalksche meid was hem veel te leep geweest, om de woorden eens heldendichters te gebruiken. In plaats van te lekkerbekken met de dochter, moest hij, om zijn fatsoen te houden, met de tipjes zijner lipjes de vijf-en-veertigjarige moeder kussen: dat was eigenlijk het mooiste van de grap! Maria werd niet weinig beknord wegens hare preutschheid, zoo als mevrouw Hermstad het uitdrukte, maar hoe hatelijk ook de woorden harer moeder waren, de zoen van eenen Boudewijn was haar nog veel hatelijker. Evenwel zij poogde zich te verontschuldigen door hare moeder te vertellen, dat zij met geen ander oogmerk zoo hard geloopen had, dan om hare lieve mama voor de avondlucht te beveiligen, die, zeide zij, zeer ongezond was. Wat zal ik u zeggen, waarde lezer! hoe gescherpt ook de ouders zijn in het veld van vrijaadje, hare dochters zijn nog eens zoo vlug. De meisjes kunnen beter vrijers vangen, dan vlooijen, zal ik maar schrijven, om mij van de zaak af te maken, want zij is delicaat. Zoo ik ooit een huwbare dochter krijge, (ik kan er toch niet van zwijgen) zoo ik ooit eene huwbare dochter krijge (twee is te veel), zou het spinnetje de meeste vrijheid hebben, van haar webje uit te spinnen, en ik zou volstrekt geen moeite nemen om te onderzoeken, hoe veel vliegen er gevangen werden,
<pb n="198"/>
of er ook onder de gevangenen een paardenvlieg was. Wel ja! ik zou van den morgen tot den avond met mijn vliegenklap rondloopen, iedere vlieg van achteren betasten, uit vreeze dat zij een angel droeg. Ik zie nog eer kans, in Maart mijne krolsche kat t' huis te houden, dan eene dochter, die tot de jaren van onderscheid is gekomen. Het helpt wat! dat de vader acces weigert, wanneer de dochter acces geeft. Het wint wat! zoo ge een schoonzoon te weinig, maar een kleinzoon te veel hebt.</p>
<p>Ach! wij hebben ons zoo ongerust gemaakt, zei mevrouw van Beveren, toen Boudewijn weêr in de kamer kwam. Het Rapenburg is thans zoo onveilig, dat we onze eigen schaduw niet vertrouwen kunnen, maar de hemel zij dank, deze reis hebt ge weêr gelukkig volbragt! Een Oostindische reis! spotte haar zoon. Ruim zoo gevaarlijk, zei van Beveren in goeden ernst, want op zee vindt men geen weerwolven. Intusschen zat hij met de meeste angstvalligheid naar zijne vrouw te kijken, die onvermoeid bezig was met een dozijn boterhammen te snijden. Ach! van Beveren, klaagde zij, ik kan bijkans geen vinger verroeren, omdat ge mij zoo strak op de handen zit te kijken. Ik kijk naar uw neus, antwoordde hij, want ik ben bang, dat er een snuifbloeding zal komen. Ik wenschte wel, dat ik voor u een neuspranger konde koopen, dan zou die satansche pot niet telkens overkoken. Maar de vrienden hoeven zich niet ongerust te maken, want ik zal wel tijdig
<pb n="199"/>
waarschuwen, wanneer er bij ongeluk een zondvloed opkomt; en zoo draafde hij door, tot dat de arme vrouw geheel en al van haar stuk raakte, en zich vrij vinnig in den duim sneed. Daar hebben wij reeds een duimbloeding! knorde van Beveren; ik geloof waarachtig, dat gij zestig zijt, of deedt gij het om ons te plagen. Het is uwe schuld, pruilde mevrouw van Beveren. Brui heen! riep haar man even onstuimig, of gij zult voor den dit en dat al onze boterhammen bederven. Kan ik het beteren, dat ge uit beteuterdheid uwen duim voor een broodkorst aanziet; maar Boudewijn zal gaarne uw chirurgijn willen wezen. Ik bedank u hartelijk, antwoordde de bengel, dien smeerpot verkies ik niet te roeren. Ach mijn kind, snikte zijne moeder, hoe menigmaal heb ik u niet in een schoone luur moeten steken, terwijl uw kindergeschrei mijn hart doorboorde, en zult ge nu uwe moeder dood laten bloeden, om de moeite uit te winnen van een zwachtel te maken. Maar Boudewijn bleef onverbiddelijk. Zijne hulp werd ook aanstonds overbodig, toen Willem met de meeste dienstvaardigheid zich die moeite getroostte, en zijne taak meesterlijk voltooide. Ik wenschte, zeide hij, dat ik mijne moeder nog een dienst kon bewijzen; zij zou er niet te vergeefs om vragen, Boudewijn! Ach ge hebt mij zoo kostelijk geholpen, prees hem mevrouw van Beveren, terwijl zij weêr het broodmes greep, om het gevaarlijk werk ten einde te brengen. Wees nu voorzigtig, riep haar man, vol vrees voor de
<pb n="200"/>
toekomst. Het zijn allen geen koks die lange messen dragen; de eene heeft aanleg om boterhammen te snijden, de andere om ze op te eten, en het laatste is uw talent. Zij zal waarachtig triomferen, riep hij met een zekeren trots, toen de laatste boterham gefatsoeneerd zoude worden, ik wist niet, dat mijne vrouw zoo een snijdersbaas was. Hermstad! zij snijdt zoo goed als een advokaat. Wij snippelen maar, antwoordde zijn zwager met een goedhartigen grimlach, en uwe vrouw snijdt door korst en kruim. Ge loopt voor den dit en dat met het heele brood weg, verweet hem van Beveren, en daarenboven rekent ge nog voor de moeite van het op te eten. Ge hoeft niet te vreezen, antwoordde Hermstad, terwijl hij met eene gepaste vrijmoedigheid een paar boterhammen op zijn bord schoof, ge hoeft niet te vreezen, dat ik u morgen eene rekening zal t' huis zenden. Ben ik daar bevreesd voor? vroeg van Beveren, want de kunst van onnoozele vragen te doen was hem in een hooge mate eigen. Gij komt hier als broeder, Hermstad, en daarom zijt ge ons hartelijk welkom, maar zoo ge hier als advokaat kwaamt, zou ik als een slak in mijn huisje kruipen. En waarom? vroeg Hermstad. Ik vind het lastig, zei van Beveren, dat gij altijd zoo diep in den tekst dringt; gij weet immers zoo goed als ik, dat alle advokaten gaauwdieven zijn, dat zij handen hebben om te grijpen, en niet om te geven. Wanneer ge een advokaat het schuim van uwen ketel laat afscheppen, zult ge waarachtig aan
<pb n="201"/>
de soep uwen mond niet branden. Is het onze schuld, verdedigde zich Hermstad, dat de zegels zoo veel geld verslinden. Dat is het gewone praatje, bromde van Beveren, wiens welsprekendheid tamelijk wel vloeide, wanneer hij meester van zijn onderwerp was, hetgeen trouwens maar zelden plaats had. Van een advokaat kende hij ten minste de kwade zijde, en zijne kennis was derhalve zeer alledaagsch. De lompste boer zal met een kloppend hart naar zijn pleitbezorger gaan, en dat het lezen van een advokatenrekening menigen zucht afperst, menigen vloek lucht geeft, weet ook de eenvoudigste burger. Die met drooge oogen zoo een vindingrijk stuk doorlezen kan, moet naar aller oordeel zoo veel gevoel hebben, als de zoutpilaar, die Loth verrukte. Zijt gij wel ooit bij een advokaat geweest? vroeg Hermstad, en dacht reeds zijne zaak gewonnen te hebben toen van Beveren antwoordde: zoo satansch zot ben ik nooit geweest. Maar helaas! hij liet er op volgen: doch dit neemt niet weg dat er verleden week een proceszoeker bij mij geweest is, om vriendschappelijken raad te geven, zeide hij, en de schijnvriend liet mij waarachtig zes schellingen betalen, daarenboven dronk hij nog voor een halven daalder madera uit. Geen penning te veel, hield Hermstad staande met de meeste onpartijdigheid. Zes en dertig stuivers te veel, beweerde van Beveren, want als ik zijn vriendschappelijken raad ter harte hadde genomen, zou ik mij zeker in een paar dozijn processen gestoken hebben. Om
<pb n="202"/>
mij van den grijpvogel vrij te koopen, het ik hem met paard en koets naar huis rijden, en reeds den volgenden dag vond ik eene rekening. Natuurlijk! zei Hermstad, voor het gegeven advijs liet hij u betalen. Dat was reeds betaald, hernam van Beveren, maar omdat de schobberd een half uur in mijne koets had gereden, moest ik wederom tien gulden aan vacatiegeld afpassen. In een mijner huizen woonde een oude schelm, die mij sinds twee jaren geen penning betaald had; eene zonde, welke ik van ganscher harte hem vergeven zou hebben, want van Beveren is geen gortentelder, maar de kerel verkoos niet voor een beteren huurder plaats te maken. Bij die gelegenheid kwam er weêr een advokaat, om vriendschappelijken raad te geven, zeide hij, en met het volste vertrouwen, zoo fraai had hij geredeneerd, gaf ik hem de zaak in handen. De hemel heeft er mij voor gestraft, gelijk gij hooren zult, als ik mijn boterham heb opgeknapt, want ik houd meer van eten dan van praten. Dat er ook in ons vak bloedzuigers zijn, zei Hermstad, geef ik u toe, zwager! maar ook onder de doctoren vindt men kwakzalvers, ook onder de geestelijken wereldsgezinden, en hoe vele wijsgeeren telt men niet, die alleen wijs zijn in hunne schriften, doch in hunnen wandel vol ijdelheid en blinden waan. Het zou wel te bejammeren zijn, indien de priesters van Themis tempel daarom alleen den tabbaard droegen, om onder die schapenvacht den wolf te spelen, en het heilig regt tot een werktuig van
<pb n="203"/>
hunne schraapzucht en knevelarij te verlagen. Daartoe voorwaar zijn onze pleitzalen niet gebouwd, onze wetten niet geschreven, maar opdat geweld en bedrog plaats zouden maken voor eerlijkheid en goede trouw; opdat ieders regten ongeschonden, ieders vrijheid beveiligd, ieders bezitting heilig zouden wezen. En wee den pleitbezorger! die zijne edele bestemming niet kent, driewerf wee! die ze kent, en haar durft onteeren. Nu is het mijne beurt, zei van Beveren; zoo een spreektrompet als Hermstad heeft, is er in de gansche stad niet; den besten omroeper zoudt ge doof schreeuwen. Dat er pleitzalen gebouwd zijn, weet ik zoo goed als gij, vertrouw ik, maar ze zijn gebouwd voor advokaten en andere wetknijpers, die van het heilig regt moeten leven. Wetten zijn er geschreven, ja, want hoe anders processen te maken? Welk een redenering! riep Hermstad uit, maar 't is u geen ernst, van Beveren! Gij houdt bijzonder veel van dwarsdrijven, antwoordde zijn zwager, doch ge zult mij niet op een dwaalspoor brengen. Uw wetboek moge goed zijn voor heidenen en advokaten, maar wij christenen hebben meer dan genoeg aan den bijbel. Wanneer wij doen en laten hetgeen de bijbel ons voorschrijft, of verbiedt, hebben wij, mijns inziens, geen advokaat van noode, en zoo wij tegen den bijbel zondigen, kan ons geen advokaat ter wereld helpen; dat is, dunkt mij, bondig geredeneerd. Ja, Hermstad! schud uw hoofd maar, de zaak is zoo, en niet anders. Dat ik mijns naasten os niet stelen
<pb n="204"/>
mag, heeft reeds duizende jaren in den bijbel gestaan, voordat ons Napoleon een wetboek in de hand heeft gestopt. En wanneer een ander uwen os heeft gestolen, vroeg Hermstad, hoe zoudt gij het dan aanleggen, om hem weer naar uw stal te drijven? Dat is een zotte vraag, viel van Beveren uit, gij zoudt mij zoo doende in het naauw brengen, maar ik zeg u franchement, ik zou hem den os laten houden, in het vaste vertrouwen, dat de hemel mij de geleden schade tien dubbel zou vergoeden. Ik ben zoo dikwijls bestolen, en ben ik daarom arm geworden, of mijne dieven rijk? Indien gij naar een advokaat gingt, antwoordde Hermstad op een zegevierenden toon, zou hij u den os met huid en haar terug brengen. Ik bedank u hartelijk, zei van Beveren, zijne rekening zou meer geld wegslepen, dan de satansche os waard was. Den mageren os zou hij weergeven, dit stem ik u toe, maar een paar vette koeijen voor zich zelven houden. Ik val nog liever in de handen van een dommen schurk, dan van een gestudeerd persoon. Vader wordt scherp, zei Boudewijn met een schamperen lach. Ik word moê, jongen, en ik geef liever Hermstad volkomen gelijk, dan mij zelven zoo noodeloos af te sloven. En wat zou er dan van de geschiedenis worden, die gij ons wildet verbalen? zij is te belangrijk, vader, om in het vergeetboek te raken. Ik heb waarachtig de heele historie vergeten, zei van Beveren, kunt ge mij niet op den tekst helpen? Wat wilde ik u eigenlijk verhalen? Ach, beste! zoo hielp hem
<pb n="205"/>
zijne vrouw, Boudewijn bedoelt die verdrietelijke zaak, welke u zoo veel hoofdbrekens en zorg heeft veroorzaakt. Ik begrijp u niet, hernam van Beveren, maar ik vermoed, dat ge vraagt naar de geschiedenis van dien drommelschen kalkoen, die over den muur is gevlogen, en in den pot geraakt van onzen verwenschten buurman. Neen, beste, hernam zijne vrouw, die zaak liep goed af - Voor onzen buurman, viel haar man in, die den kalkoenschen haan opknapte, en ons zijnen kater zond, welken hij op heeter daad betrapt had, zeide hij. Maak dat de ganzen wijs, liet ik hem zeggen, maar de kalkoen was intusschen naar den dit en dat. Daarvoor hadden wij hem niet vet gemest, vrouw; hoe kunt ge dan zeggen, die zaak liep goed af? Ik noem het een slechte ruiling, een kalkoen tegen een kater! Ach, van Beveren, verdedigde zij zich, ik wilde zeggen, dat ons die zaak niet veel moeite heeft gekost. Dat wil ik waarachtig wel gelooven, antwoordde haar man, maar die kalkoenen mest, wil ook gaarne de moeite nemen van ze op te kluiven. Ik ten minste neem het mijnen buurman een weinig kwalijk, wanneer hij ongevraagd die moeite voor mij neemt. Doch nu valt mij in, welke gaauwdieverij gijlieden bedoelt, want dezelfde schobbejak heeft mij aan dat proces geholpen. Hij was mij tweehonderd en vijftig guldens aan huishuur schuldig gebleven, en toen ik hem liet zeggen, dat ik de gansche som hem kwijt schold, mits hij de volgende maand wilde verhuizen, antwoordde de gaauwerd: ik
<pb n="206"/>
woon veel te goedkoop, om zoo schielijk te vertrekken. Een advokaat heeft een fijne lucht, en ruikt een proces op een verren afstand; geen wonder dan ook, dat er reeds denzelfden dag een pleitbezorger bij mij aanschelde, die gaarne zijn ploegijzer door dien akker wilde laten gaan. Dat ik schandelijk behandeld werd, bewees hij mij; voor een bagatel zou hij den ouden schelm tot zijn pligt brengen, beloofde hij; binnen een week kunt ge uw huis met succes te huur zetten, en wat de verschuldigde tweehonderd en vijftig gulden betreft, die zal ik u binnen veertien dagen uittellen, zoo ge wilt in goudgeld: gij zult eens zien, hoe schielijk het duivelennest zal uitgeroeid worden. Wat zal het kosten? vroeg ik met de noodige voorzigtigheid. Om zoo te spreken niet met al, of nog minder; gij hebt immers met een eerlijk man te doen. Maar, zeide ik, de heele huishuur bedraagt slechts tweehonderd en vijftig guldens, en zoo uwe rekening eens driehonderd guldens wegsleepte, zou ik waarachtig niet veel gewonnen hebben. Driehonderd gulden! riep hij een en andermaal; voor driehonderd gulden pleit ik de heele galg omver. Mijne rekening zal u meêvallen, dit verzeker ik u, want ik ben eergierig in den hoogsten graad, maar met het logge geld steek ik den draak. Ik ben anders niet dom, maar bij die gelegenheid was ik zoo blind als een mol, want met het volste vertrouwen liet ik de zaak aan zijne leiding. Trouwens ik hield hem voor een der rigteren Israels, zoo satansch goed
<pb n="207"/>
kon hij babbelen. En wat volgde er? vroeg Hermstad. Dat zal ik u zeggen, zwager, maar ge moet mij niet te hard jagen. Hij maakte mij eerst de deuren en vensters afhandig, waardoor de booze huurder aan alle de kuren van eene grillige wintermaand prijs gegeven werd. En toen dit middel niet wilde baten, liet hij wel vierhonderd emmers water in de woning brengen, zoodat de grond in een meer werd herschapen. Doch de oude schelm ging aanstonds met zijn stoel op de tafel zitten, wel wetende dat de watersnood niet zoo hoog zoude klimmen. Hoe zot! riep Boudewijn. Het volgende is nog zotter, zei van Beveren: nu zijn wij verpligt, kwam de advokaat mij vertellen, ook de dakpannen aan te spreken. Dan zit hij onder den blooten hemel zeide ik, maar mijn patroon ging nog verder; want hij liet zoo ijverig met de spuit werken, dat de koppige huurder onder een aanhoudende regenbui zat. Toen werd het tijd om met pak en zak te verhuizen, zei Hermstad. Het tegendeel gebeurde, hernam van Beveren, want de satansche kerel nam zonder zich te bedenken een verlepten paraplui van den wand, en bleef aldus gewapend met de grootste deftigheid op zijne tafel zitten, terwijl er meer dan driehonderd menschen het huis stonden aan te gapen, die mij uitjouwden en uitmaakten voor al wat leelijk was. Onze huismiddels willen niet helpen, zeide toen de advokaat, wij zullen nu maar den koninklijken weg inslaan; en er volgde een proces van de venijnigste
<pb n="208"/>
soort. Om kort te gaan, mijn huis werd ontruimd, en de tweehonderd en vijitig gulden ontving ik in klinkende munt. Beter kon het niet, zei Hermstad. Zoo dacht ook ik, hernam van Beveren, maar reeds den volgenden dag vond ik op mijne tafel eene rekening van tweehonderd zes en tachtig gulden. Wat bleef er toen van de huishuur over? voor mij niets! integendeel, ik moest er nog zes en dertig gulden bijpassen, om niet van het eene proces in het andere te zeilen; maar uw hongerige collega slikte al mijne deuren, vensters en dakpannen in, en ging nog daarenboven met twee jaren huishuur strijken. En daarom zeg ik u, Hermstad! als broeder zijt ge mij hartelijk welkom, maar als advokaat moet gij niet komen. Geen ziekte is zoo slepend en uitterend, als de pleitziekte. En toch, zei Hermstad op een vleijenden toon, moet ik u bekennen, dat ik van avond hier als advokaat ben gekomen, doch voor mij zelven zoek ik geen voordeel, hoe gering ook. Dan ga ik oogenblikkelijk naar bed, riep onze van Beveren, ik kleed liever mij zelven uit. Wij zullen eerst nog eene vaderlandsche pijp rooken, drong Hermstad aan, slechts twintig blaadjes; vóór het ontbijt, en na het avondeten smaakt de pijp mij het best. Om een pijp te rooken, blijf ik niet wakker, bromde van Beveren, daarmede is volstrekt geen haast, morgen kunnen wij wel twintig pijpen rooken. Vader rookt nooit na het soupé, zei de plaagzieke Boudewijn. Ach, riep Willem, wij waren hier gekomen, om uwen bijstand in
<pb n="209"/>
te roepen tot eene zaak, die ons zoo zeer aangelegen was. Den ganschen avond hebben wij met Jobs geduld op een gunstig tijdstip gewacht, ten einde u ons verlangen met bescheidenheid voor te dragen, en zult gij nu zoo wreed zijn, om niet een half kwartier te willen luisteren. Ik heb den heelen avond geluisterd, antwoordde van Beveren, en toen liet gij spinnewebben voor den mond wassen, maar welaan! een half kwartier wil ik u aanhooren; vrouw! steek intusschen onze nachtkaars aan! want als de laatste minuut verstreken is, pak ik aanstonds mijne biezen, en ga regelregt naar bed. Wat wildet ge vragen? spreek nu juffer uit den mond! Gij weet, begon Hermstad, wat er gisteren voorgevallen is op de Uytertsche gracht. Ach, ja! zuchtte mevrouw van Beveren. - Mondje digt! vrouw, onze tijd is kostbaar. - Hoe eene brave dochter daar den geest heeft gegeven bij het lijk eener deugdzame moeder. Maak het niet te akelig, verzocht van Beveren, anders durf ik van nacht mijne oogen niet sluiten. Die ongelukkigen, zei Hermstad, verdienen onze belangstelling, uit hoofde van haren verlaten toestand. Gij hebt nog drie minuten tijd, waarschuwde van Beveren. En nu wilde ik met u een ontwerp beramen, om die braven een eerlijke uitvaart te bezorgen. Ik geloof waarachtig, zei van Beveren, dat het u in de hersens geslagen is; terwijl het nachtlicht reeds brandt, opdat wij niet zouden dwalen op onze reis naar ons bed, wilt gij een gesprek over een lijkstaatsie aan-<pb n="210"/>knoopen! Denkt ge, dat ik een hart van steen heb? wanneer ik van nacht geen lijkkoets zie, kunt ge mij morgen doodslaan. Ik dank den hemel, dat de zeven minuten naar den dit en dat zijn, en wensch u een beteren nacht, dan mij zal te beurt vallen. Vrouw! ge moet dadelijk naar bed gaan, hoort ge, want ik ben zoo naargeestig, alsof ik reeds nu het lijk moest volgen; en zonder het minste tijdverlies ging hij regelregt de kamer uit. Ik wenschte wel, zei mevrouw van Beveren, dat gijlieden die onvoorzigtigheid niet begaan haddet; mijn beste man zal er voor moeten boeten. Die onvoorzigtigheid is waarlijk zoo groot niet, antwoordde Hermstad op een spijtigen toon, terwijl ook Willem zijn leedwezen betuigde, dat die kinderachtige angst hun liefderijk voornemen zoo ontijdig verstoord had, maar Hermstad troostte hem met de belofte, dat hij morgen op nieuw de handen uit de mouw zoude steken. Kom dan, bid ik u, in den uchtendstond, verzocht zijne zuster, want 's avonds is mijn man zoo zenuwachtig; ik durf hem ook niet langer alleen laten: en na haren broeder een hartelijken kus te hebben gegeven, en Willem eene vriendschappelijke hand, verliet ook zij het vertrek; zoodat de vrienden noodwendig den aftogt moesten blazen. Zij keerden dan ook huiswaarts; en waarlijk het was meer dan tijd, want de klok had reeds twaalf geslagen.</p>
<p>Er zijn weinige getrouwde mannen, die zich de vrijheid durven toeeigenen, van tot midder-<pb n="211"/>nacht uit te blijven. De meesten moeten zorgen, dat zij vóór den klapperman aan hunne wouing zijn, die, als ge weet, te tien uren een aanvang maakt met de dieven te waarschuwen. Toen ik nog ongetrouwd was, en derhalve een vrijen loop had, is het, de hemel weet hoe veel keeren, gebeurd, dat ik t' huis kwam onder het morgengezang van een aantal vrolijke vogels; maar nu ik een getrouwd schepsel ben, en derhalve gekluisterd aan handen en voeten; nu mij alle gelegenheid afgesneden is, om, zal ik maar zeggen, de vrije kunsten te beoefenen, moet ik reeds te elf uren onder de dekens liggen, en als ik, ter spijt mijner pligtleer, na tien uren t' huis kom, kan ik er op rekenen, dat ik den hond in den pot vind. Zoo een ongelukkige tobber ben ik, waarde lezer! arm in vrijheid, maar rijk in huisselijk geluk. Geen wonder, dat ik dagelijks een paar uren onder mijn treurwilg zit, om eens regt op mijn gemak van den goeden ouden tijd te droomen. Evenwel het zoet des ongeluks, van niet alleen te klagen, bezit ik in een ruime mate: want menig lezer zal bij zich zelven denken, waarachtig! mijne kooi is niet ruimer, en niet minder gewapend met ijzeren tralien. Hermstad ten minste was nog beter gekortwiekt, schoon hij de houding van een vrijen vogel aangenomen had, die eigenwillig zijn nest kon verlaten. Hij ondervond weldra het tegendeel, toen hij eens en andermaal aan zijne schel getrokken had. Hij was zelfs genoodzaakt voor den derden keer aan te schellen, en nog al-<pb n="212"/>tijd bleef de deur onbewegelijk. Doch toen ook Willem voor klokluider begon te spelen, werd er eindelijk een venster van de bovenvoorkamer geopend, en er vertoonde zich eene nachtmuts. Dat was veel gewonnen, zult gij zeggen, maar ach! het was de nachtmuts van mevrouw Hermstad, die haar man kwam vertellen, dat Teeuwis de bombardier als een os ronkte, en dat ook Petronella kostelijk sliep. Wie zal dan de deur openen? vroeg Hermstad. Ik niet, antwoordde zij droogjes, want ik sta hier op mijne bloote voeten. Laat dan Maria die moeite voor haren vader nemen; wij kunnen immers niet onder den blaauwen hemel slapen. Maria slaapt op rozen, gaf zij hem tot antwoord, het zou zonde en schande zijn, indien ik haar om wisjewasjes wakker maakte. Daar slaat de klok reeds half één, riep Hermstad meer en meer ongerust. Dan ga ik naar bed, vertelde zij, en met een schoof zij weêr haar venster toe. Wat zullen wij beginnen? vroeg Hermstad aan Willem; wij kunnen hier niet blijven. Wat zullen wij beginnen! vroeg hij andermaal, terwijl hij met een diepen zucht naar den flikkerenden sterrenhemel zag. De deur open breken, gaf Willem hem tot antwoord; van deze kuur zal uwe vrouw niet veel eer oogsten. En hij begon ook zoo geweldig te rammeijen en op de deur te beuken, dat Hermstad in den grootsten zielangst kwam, en alle zijne welsprekendheid moest aanwenden, om Willem te overreden, dat hij onverwijld de belegering moest opbreken, wilde
<pb n="213"/>
hij niet het gansche Rapenburg in rep en roer zetten. En waarlijk zijne vrees was meer dan ijdel: ten minste van Beveren begon reeds holla! hei! te schreeuwen, en hei! holla! als een signaal voor zijne vassalen, dat de verradersche weerwolf in aantogt was; hij hoorde reeds de moordklok luiden, zeide hij. Ach van Beveren! zuchtte zijne vrouw, wat zullen wij in 's hemels naam beginnen? Onder de dekens kruipen, gaf hij onverschrokken tot antwoord, en handelde overeenkomstig met zijne woorden. Maar bij de huisgenooten van Hermstad nam de schrik een geheel andere rigting; want in plaats van onder de dekens te kruipen, zoo als van Beveren aanprees, sprongen zij allen met eene voorbeeldelooze snelheid en chemise het bed uit. Ventre gris! riep Teeuwis Petronella toe, indien wij niet kloek zijn, zal de vijand ons overrompelen, maar wij zullen vigileren. Gij, Petronella! moet en tirailleur naar beneden gaan, de bovenstad zal ik zelf verdedigen. Ach, Teeuwis, ik sta nog in mijn hemd. En ik sta in het hemd van Lenemie, antwoordde Teeuwis, maar een tirailleur heeft pardi! geen harnas van noode. - Intusschen was Maria naar de kamer van hare moeder gevlugt, om daar te vertellen, dat er huisbraak gepleegd werd. Gij kunt gerust weêr naar bed gaan, antwoordde mevrouw Hermstad, want uw brave vader is de inbreker, die een weinig te voorbarig zijne t' huiskomst wil vieren. Dan zal ik dadelijk de deur ontsluiten, zei Maria; maar hare moeder liet haar den sleutel zien, en zeide
<pb n="214"/>
met een glimlach: maak geen vergeefsche reis, kind! uw vader is niet zoo teer van complexie, dat hem de nachtlucht benadeelen zal. En al haar smeeken, al haar schreijen had Maria tot eene betere gelegenheid kunnen besparen, want haar moeder bleef onbewogen, en joeg haar eindelijk de kamer uit. In dezen hoogen nood verzon het arme kind eene eerlijke krijgslist, maar eene vrouw, als mevrouw Hermstad, kon men niet gemakkelijk verschalken. Want toen Maria bij de benedenvoorkamer gekomen was, met het slimme oogmerk, van zoo zacht mogelijk een vensterraam open te schuiven, ten einde aldus haren ongelukkigen vader binnen te smokkelen, zag zij tot hare onuitsprekelijke spijt, dat haar moeder ook de kamerdeur had afgesloten. Wat hamerslag is dat! zei Petronella, maar Maria ging onder een diep stilzwijgen den trap op, want hare teleurstelling was groot. En zoo zij al naar bed ging, slapen konde zij niet. Hare tranen hielden haar de oogen open; en de vraag: wat zal er van mijn vader worden? pijnigde haar den ganschen nacht. Die schoone vraag zal de schrijver beantwoorden, want hij is een groot minnaar van sombere avonturen, en niet weinig maanziek. Ik betuig u, waarde lezer, dat ik op dit oogenblik zelve niet weet, waar Hermstad en Willem zullen belanden; maar onder het maaivoeten zal het gras wel welig onder onze voeten groeijen, en de schrijver zal niet nalaten, er zijne sikkel in te slaan. Wanneer Hermstad niet voor den dag gekomen ware met zijn absolut
<pb n="215"/>
veto, zou Willem naar alle jodengedachten, zoo niet de deur, ten minste zijnen arm hebben verbrijzeld. In het eene geval zou de timmerman, in het andere de chirurgijn er een vrolijk brandje aan gehad hebben. Maar ook Hermstad bezat in eene ruime mate dat ongelukkig gebrek, hetwelk eigen is aan alle zwakke zielen, en dat, hoe weinig duivelsch het ook zijn moge, menige duivelsche daad heeft uitgebroeid. Hoe anderen die kwaal noemen, weet ik niet, maar mijne keukenmeid noemt haar eene verkeerde, of kwalijk geplaatste schaamte. Want gesteld, dat de opschudding zich verspreid hadde over het gansche Rapenburg, zou toch mijn roman geen kersensteen minder waard geweest zijn. Maar in plaats van te roezemoezen, begon hij te wenschen: ik wenschte wel, vertelde hij aan Willem, dat wij reeds onder dak gekomen waren. Zijn wensch was niet onbillijk, waarachtig niet, hij was zoo goed, als men eischen kon van iemand, die in het holle des nachts zijne deur gesloten vindt, en geen sleutel heeft, om haar te openen. Straatsteenen zijn ontegenzeggelijk een belabberd vederbed, en hemeldauw is buiten kijf een nat beddelaken. Maar hij had moeten weten, vertrouw ik, dat verre de meeste wenschen onvruchtbaar zijn. Die zijnen akker met wenschen bezaait, zal een armzaligen oogst inzamelen. Hebben is hebben, maar krijgen is de kunst, ten minste in Holland. En al had Hermstad veertien dagen op zijne stoep wenschende gestaan, of staande gewenscht, zou hij toch zijne
<pb n="216"/>
deur niet open gewenscht hebben. Indien een welmeenende wensch een sleutel ware om een deur te openen, zou het tuchthuis weldra van zijne schoonste sieraden beroofd zijn, en menig heertje zou er in menige slaapkamer sluipen, dit verzeker ik u, allerliefste dame! Ik wenschte dat mijn stokoude oom crepeerde, maar ja wel! oom blijft leven met zijne vele rimpels en zijne weinige haren, en onder het wenschen wordt zijn neef grijs. Och! gave de lukgodin, dat mijn lotbriefje er uit kwame met een paar honderd gulden! dan zouden wij een varken slaan, en van weelde uit het spek springen: maar om een varken te winnen, verspeelt de ezel een heele koe. Ik wenschte dat mijne vrouw een kind kreeg, en liefst een mooi meisje: maar de wenscher wordt vader van een jongen met rood haar. O! hadde ik een vrijer! wat zou ik blij zijn! en mejufvrouw krijgt een vrijer, maar van koekdeeg. Om kort te gaan, waarde lezer! de beste wensch is geen hombaars waard. En die mijn geboortedag met een wenschceel wil vieren, wordt vriendelijk verzocht, zijnen brief te franqueren. Ik zou zelf wel aan het wenschen gaan, wanneer het profijt gaf.</p>
<p>Intusschen zij tot eer van Hermstad gezegd, dat hij weldra naar een beter middel omzag: wij kunnen hier niet blijven, zeide hij, de vraag is maar, wie zal ons nog zijne deur ontsluiten op dit ongelegen uur? Wij moesten maar korte wetten maken, antwoordde Willem, en de deur open trappen of inslaan. Wanneer ge mij de vrijheid
<pb n="217"/>
geeft van te raadplegen met mijne vuisten, durf ik u verzekeren, dat ge niet lang op straat zult staan, maar binnen vijf minuten een triumfanten intogt zult vieren. - Dan zouden wij morgen op ieders tong rijden, Willem, indien wij nu tot zoo een gewelddadig middel onze toevlugt namen. Gij kunt immers deze deur niet open stooten, zonder de heele buurt op de been te brengen? laat ons liever trachten elders onder dak te komen, dan zal de gansche zaak met een sisser afloopen. Kom, Willem! zeide hij met eene geveinsde opgeruimdheid, dat wij zamen op avontuur uitgaan! Wie weet, of wij morgen geene stof zullen hebben, om over deze ondermaansche klucht smakelijk te lagchen. Ik kan niet velen, antwoordde Willem, dat uwe vrouw ons behandelt als een paar kinderen. Midden in den nacht iemand het veld in te jagen, dat is, verdord! een vuile zet; en als wij morgen t' huis komen, zal zij ons nog uitlagchen, vrees ik. Alles zal zich beter schikken dan gij denkt, zei Hermstad, kom laat ons maar van wal steken, en met onze ontdekkingreis een' aanvang maken. En onze twee gelukzoekers staken dan ook van wal. Waarachtig! zij liepen weinig gevaar van iemand tegen het lijf te zeilen: want hoe levendig ook het Rapenburg op klaar lichten dag zij, laat in den avond, of vroeg in den nacht zijn er bitter weinig wandelaars. Des te grooter was het gevaar van tegen een boom te loopen, of tegen een lantaarnpaal: want de gewoonte wil, dat er alleen daar luisterrijk geillumineerd wordt, waar
<pb n="218"/>
een burgemeester verdronken is, of lid van den raad. Hier woont uw zwager van Beveren, zei Willem, alsof hij zijnen stuurman wilde aanporren, om met volle zeilen die veilige haven in te varen. Maar Hermstad had den moed niet, om daar zijne ballingschap uit te slapen, on te bekennen, dat hij weinig minder dan de deur uitgezet was. De familie is reeds naar bed, zeide hij, en ging met een beklemd hart het huis voorbij. Ik kan het Hermstad niet kwalijk nemen, dat hij niet gaarne voor den tweeden keer een zot figuur wilde maken, maar ik twijfel toch, of hij in de gansche stad een beter logement konde vinden, dan de gastvrije woning, welke hij achter den rug liet. Althans zijne eerste poging was niet gelukkig, en niet meer dan eene herhaling van hetgeen hem aan zijn eigen huis wedervaren was. Hoe forsch ook Willem op de deur klopte, hoe hard ook Hermstad aan de schel trok, er wilde maar geen muis in beweging komen; het scheen dat het gansche huis uitgestorven was. Ik vrees, dat wij hier onzen tijd verbeuzelen, zei Hermstad, en de vrienden moesten met een langen neus afdruipen. De tweede poging gelukte in zoo verre beter, dat zij zonder de minste moeite dadelijk gehoor kregen. Evenwel zij moesten met den kastelein kennis maken door het sleutelgat; en de eerste vraag, die er doorgleed, was natuurlijk, of zij bij hem den nacht konden doorbrengen. Ja, was het antwoord, mijn logement is ruim genoeg voor een escadron huzaren: maar eer ik u binnen laat, wil ik toch weten, wie ge
<pb n="219"/>
zijt, en van waar ge komt? Van Leyden, antwoordde Hermstad. Dan moet ik ook weten, waarom ge niet op uw eigen bed wilt slapen; die hier komt van Leyden, komt van een verdachte plaats, die moet eerst gevisiteerd worden. Zeg mij dus in de eerste plaats, of uw bed in den lombard staat, dat ge niet t' huis kunt slapen: zoo ja, dan moet ge vooruit betalen, want die met een berooide beurs in mijn logement komt, acht ik weinig beter dan een doodeter; en van zulke gasten kan mijn schoorsteen niet rooken: zoo neen, dan vraag ik, wie er in uw bed spelden heeft gestoken? want ik kan maar niet begrijpen, waarom mijne bedden van een betere fabrijk zouden zijn, dan de uwe. Ook wil ik weten, of gij getrouwd zijt; zoo ja, dan zie ik niet in, waarom de doffer zijne duif zou verlaten, om hier op een vreemd nest te koekeloeren; zoo neen, - De kerel is gek, riep Willem Hermstad toe. De duivekater! zei de kastelein, ik heb hier met twee mannetjes ganzen te doen. De toekomst lacht ons niet toe, klaagde Hermstad, en wilde reeds zijnen reisgenoot in bedenking geven, of het niet beter ware, weêr onder zeil te gaan, dan hier nutteloos voor anker te liggen. De eene lijkt wel een trapgans te wezen, riep de kastelein, toen Willem, meer en meer ongeduldig, met geweld de deur wilde open trappen. Vriendlief, zei Hermstad, gij verstaat de kunst niet, van de heeren reizigers tot u te lokken, en zoo ge voor anderen niet meer dienstvaardig zijt dan voor ons, vrees ik, dat uw ne-<pb n="220"/>ring schielijk zal verloopen. Dan ga ik des te eerder van mijne renten leven, antwoordde de vlegel, ik heb mijne schapen lang genoeg geschoren. Maar laat ons eens verstandig redeneren: gij wilt hier slapen, niet waar? Dat was ons verlangen, antwoordde Hermstad. En denkt ge, heeren! dat ik voor een paar voddige daalders mijn gansche linnenkas overhoop wil smijten, want het spreekt van zelve, dat ge met het krieken des dags vertrekken zult, zoodra gij uwen roes uitgeslapen hebt, en weêr presentabel zijt. Indien ge wilt beloven, dat ge hier een halve week zult vertoeven, dan ben ik bereid ook u te scheren; in dat geval wil ik gaarne mijne schaar gebruiken, want er zou schapenwol afvallen; maar ik ben te lang kastelein geweest, om nog varkensharen te rapen. Gij zijt onredelijk, antwoordde Hermstad. Mijn logement heet de walvisch, vervolgde de zotskap, en daarom hapt het alleen Jonassen op. Die slapen, verteren geen sou. Gij zijt mij derhalve een duidelijk antwoord schuldig op deze duidelijke vraag: of gij hier drie dagen wilt waken? dan wil ik u gaarne de gelegenheid geven, van hier drie nachten te slapen; zoo neen, dan kunt ge heenwaltzen, want in dat geval is er toch maar weinig aan u te verdienen. Neem ons dan uit medelijden in, verzocht Hermstad. Het schort u in de bovenste verdieping, antwoordde hij; indien ge voor een half dozijn goede woorden onder dak wilt komen, moet ge naar de hoofdwacht gaan, ge kunt daar zitten als een paar burgemeesters, en als ge een
<pb n="221"/>
flesch jenever medebrengt, zult ge er gerespecteerd worden ook. Welk eene hondsche behandeling! riep Willem uit, maar Hermstad achtte het beter, zoete broodjes te bakken, en beloofde hem een gouden dukaat, indien hij zijne woning ontgrendelen wilde. Ge zult mij niet omkoopen, antwoordde de zwijnegel, wanneer ge niet goedvindt, hier een Jonas te blijven, kunt ge op uwen gouden dukaat naar St. Petersburg rijden. Hetgeen ik eenmaal besloten heb, kunt ge niet met honderd dukaten omversmijten. Maar lieve vriend, drong Hermstad aan met een voorbeeldeloos geduld, zoo iemand maar één paar schoenen van noode heeft, zal hij immers zoo dwaas niet zijn, er drie paar te koopen. Vertel dat uwen schoenlapper, bromde de kastelein, en was zelfs zoo onheusch dat hij zijne deur op het nachtslot deed. Voor den laatsten keer vraag ik u, riep hij op een gebiedenden toon, of gij den koop wilt toeslaan? Zoo ja, dan kunt gij binnen rijden, of desverkiezende kruipen; zoo neen, dan moogt ge voor mijn part naar de maan loopen. Mijne nachtrust is mij ruim zoo lief als uwe wartaal, en ik ben te lang kastelein geweest, om mij nog in het hartje van den nacht te laten beknibbelen. Met deze woorden nam de babok zijn afscheid, en verdween met zijn nachtlicht; waardoor natuurlijk de flaauwe hoop, die Hermstad zoo lang bedrogen had, tot de laatste vonk werd uitgebluscht. En de vrienden vervolgden weêr hunne ongelukkige reis, maar zij vertrokken met looden schoe-<pb n="222"/>nen. En waarlijk hun toestand was in geenen deele verbeterd; niet alleen dat hun moed en ijver merkelijk bekoeld waren, maar er was ook een kostbare tijd verspild, en met elke minuut verminderde de kans, van de gewenschte haven te hereiken. De klok had reeds half twee geluid, toen zij op de Haarlemmerstraat kwamen, waar Hermstad hoopte beter te zullen slagen. En toen zij aan het bedoelde huis waren gekomen, zagen zij, tot hunne groote blijdschap, dat het licht nog wakker brandde, dat zelfs de voordeur nog wagenwijd open stond. Zij maakten derhalve volstrekt geene zwarigheid, regelregt hinnen te trekken, en, op het licht afgaande, kwamen zij in een ruime zaal, waar, ik bid u! gedanst werd. Want naauwelijks hadden zij de deur geopend, of er liet zich een vrolijke muzijk hooren, en op het commando van een verloopen dansmeester, die niet weinig stram van ouderdom was, nam ieder heertje zijne dame bij de hand, en wipte met haar de zaal op en neêr. De balletmeester schreeuwde intusschen uit al zijne magt: handen t' huis, mijne heeren! in de maat, schoone dames! en er kwam in de zaal een wolk van stof, dat zij bijkans met gesloten oogen moesten dansen. Maar naauwelijks was Hermstads verbazing een weinig geweken, of er werd ook hem eene pijp aangeboden, en gevraagd, wat de heeren wilden gebruiken? Volstrekt niets, antwoordde Hermstad, en ook Willem schudde het hoofd. Zoo als gij verkiest, hernam de kastelein, en bleef steeds wachten.
<pb n="223"/>
Wilt ge nog iets? vroeg Willem kortaf. Het entréegeld, heeren! Wij komen maar eens kijken, verontschuldigde zich Hermstad. Ik laat hier niet kiekeboe spelen, riep de kastelein, en daarom verzoek ik de heeren mij ieder een gulden te geven. Wij zullen aanstonds vertrekken, beloofde Hermstad. Ge zult toch bij hoog en bij laag! eerst uwen gulden betalen. Wat is hier te doen? vroeg een dikke vleeschhouwer, die een lief jodinnetje aan den arm hield. De heeren willen mij een loer draaijen, hernam de kastelein, terwijl Hermstad reeds zijne hand in den zak stak, om het onweder bij tijds af te leiden, want ook de dansmeester begon hun te verwijten, dat zij een paar schriele windmakers waren; maar wij zullen u wel manieren leeren, want ge weet voor den d.... r! niet, hoe ge u in een fatsoenlijk gezelschap gedragen moet. Danst hen de zaal uit, riep hij zijnen springschavuiten toe. En de dikke vleeschhouwer met zijn allerliefst jodinnetje begonnen reeds een flikker te slaan. Maar de zaak werd gevaarlijk in den hoogsten graad, toen de dansmeester de muzikanten toeriep, dat er een galopade zou gedanst worden. En niettegenstaande Hermstad, die bij ongeluk niet dan grof geld op zak had, reeds een zeeuwschen rijksdaalder had prijs gegeven, om een pak slaag af te koopen, was de danswoede zoo algemeen, dat zelfs de kastelein niet in staat was, den bruisenden stroom te keeren. De vlugste springer van het gezelschap, een koekebakker van beroep, danste den goeden Hermstad
<pb n="224"/>
bijkans het onderste boven, maar kreeg ook van Willem zoo een geduchten mep, dat hij met zijne volle lengte den grond mat. Balancez! riep hem de pedante dansmeester toe, maar balanceer eens, wanneer ge als een os op den grond ligt. De henker! zei een geregtsbode tot een lantarenopsteker, dat noem ik iemand een lap om de ooren geven, wat zegt gij er van, zwartkop? Mijne olie is zachter dan zijne handen, antwoordde deze, en zij bleven beiden op een eerbiedigen afstand. Maar de dikke vleeschhouwer wilde den stier bij de horens pakken, en luisterde met naar zijn jodinnetje, die hem voorspelde, dat hij een tweeden Simson zou vinden. O vader Abraham! riep zij met een geweldig misbaar, toen Willem den loggen kerel met vuistslagen voortgeeselde, er komt in de hal een vleeschbank open. Heb ik den Philistijn niet gewaarschuwd, dat het hem vergaan zou als Goliath, maar zijne ooren waren besneden, en hij ligt nu geveld, als een ceder des Libanons. Intusschen bleef de toestand van Hermstad bij uitstek bedenkelijk, die als de zwakste broeder verre de meeste aanvallers tegen zich kreeg. Een stuurman pakte hem reeds bij den kraag om hem te kielhalen; een timmerman wilde hem aan den muur spijkeren; een apotheker zou hem tot pulver stampen; en een barbier moest hem het vel van de kin halen. Maar naauwelijks was Willem van den vleeschhouwer ontslagen, of hij kwam aanstormen, om zijnen bondgenoot van al die gruwelen te bevrijden. De baardschrapper en de tim-<pb n="225"/>merman kozen aanstonds het hazepad, en de apotheker kreeg dadelijk een bebloeden neus, en gescheurden rok; maar de stuurman hield het gevecht met leeuwenmoed staande. Ja, toen hij op het punt was van overmand te worden, trok hij, als een echt zeeman, zijn kort jan, en na een vijftigtal vloeken te hebben uitgebraakt, de meeste van vier lettergrepen, doch sommige van nog zwaarder kaliber, wierp hij zich als een razende op zijne vijanden. De zeeman was vlug, maar niet minder vlug was Willem, en in spierkracht overtrof deze hem verre. Daarbij kwam, dat hij bijkans een voet grooter was, en de andere dansers hielden zich neutraal, hetgeen de zwakke partij niet weinig begunstigde. Wat de danseressen betreft, zij waren zoo bleek als een pannekoek, en wisten niet, waar zij kruipen zouden, om niet met bloed bespat te worden: want welke gevoelige vrouw stelt geen grooten prijs op haar zondagspakje. Hoe een schoone rol zouden zij niet gespeeld hebben, wanneer zij, als andere Sabijnsche maagden, (maar de vergelijking is welligt te gewaagd) tusschen de strijdende partijen gedanst hadden. Intusschen was Willem mans genoeg, om te zorgen, dat hij niet aan den lijve gekastijd wierd; doch de schrik verspreidde zich door de gansche zaal, toen het den zeerob gelukte, Hermstad het mes op de keel te zetten. Balancez! schreeuwde weêr de dansmeester uit al zijn magt, en ook de kastelein deed tot aan het onmogelijke, om te beletten dat zijne danszaal in
<pb n="226"/>
een moordhol herschapen werd. Hij trok den armen Hermstad zoo onbesuisd aan zijnen rok, dat hij een der panden totaal vermeesterde. Maar Willem deed beter: hij kwam den zeeman zoo helder op zijn wambuis, dat deze al vechtende een kabelslengte terugzeilde. De muzikanten wilden toen eene gewenschte afleiding maken, door wakker te spelen: c'est l'amour, l'amour, l'amour. Solderen! solderen! begon ook ééne der dames te zingen, doch ook hare stem, hoe liefelijk ook, maakte niet den minsten indruk, tenzij op den kastelein, die daardoor op den gelukkigen inval kwam, van Hermstad het verloren rokspand aan te bieden. Maar deze vermaande hem met den meesten ernst, dat hij liever al zijne zorg zou aanwenden, om de strijdenden tot een vergelijk te brengen, en aan het rumoer een einde te maken. Intusschen waren er velen in de danszaal, die Hermstad zeer goed herkenden, maar niemand kon het raadsel ontcijferen; hoe deze op het denkbeeld gekomen was van deel te nemen aan dit volksfeest. Een rigter van Israel, zei het jodinnetje, moest immers geene dansschoenen aantrekken; en de tegenwoordigheid van een zoo achtbaar persoon maakte op velen een hoogst onaangenamen indruk; hunne vrolijkheid leed er onder, en ook menige dame. Hij zelf zette zijne eigen veiligheid op het spel, om Willem kloekmoedig bij te springen; maar de dikke vleeschhouwer stiet hem met kracht terug: twee tegen één is moordenaars werk, zeide hij, indien ge wilt vechten, ben ik uw man; begin maar,
<pb n="227"/>
magere spiering! Doch Willem kon de hulp van een Hermstad zeer goed missen; want hoe ook de zeeman zich tot water zweette, en alle zeilen bijzette, ten einde Willem de loef af te winnen; schoon hij het wendde over alle boegen, om zijnen vijand in den grond te boren, hij leed telkens schipbreuk, en kreeg dan een kinnebakslag, dan weêr een frissche oorveeg, zoodat hij weldra genoodzaakt werd zijne vlag te strijken, en eindelijk midden in de zaal op zijn achtersteven zat. Bij welke gelegenheid hij ook zijn mes verloor, dat de barbier van den grond nam, om het te bewaren, zeide hij. Heeren en dames! commandeerde toen de balletmeester, maakt u loslijvig! want wij zullen om onzen zeeman een patertje dansen. Dat voorstel verwierf dadelijk een algemeenen bijval. Inzonderheid schenen de dames op dien boerendans verzot te wezen; doch Hermstad en Willem voelden niet den minsten lust om mede te springen, en wilden zich aanstonds aanode algemeene vreugde onttrekken. Dat mogt niet geschieden! riepen al de dansers als uit éénen mond; ge zijt bekaf van het vechten, daarom moet ge nu uw hart eens ophalen met dansen; en ook de vrouwen wilden volstrekt niet naar rede hooren, want zij vooral waren uitgelaten van vreugde. Zij maakten aanstonds om Hermstad en Willem een kring, en sloten hen ijlings in den cirkel, en hand aan hand huppelden zij in het rond, en o! zij waren zoo dartel. Inzonderheid het jodinnetje, die zelfs begon te zingen; o vader Abram! wie had
<pb n="228"/>
gedacht dat jou geslacht enz. Men moet van den nood een deugd maken, zegt een oudbakken spreuk, en Hermstad zoowel als Willem gaven zich eindelijk gevangen, want zij zagen niet de minste kans, om zich los te scheuren van dien Bachantentroep, zonder op nieuw een algemeenen oorlog te ontsteken. Doch hun hart nam aan dien ronden dans geen deel hoegenaamd. Welk een nacht! zei Hermstad bij zich zelven; de hemel geve, dat mijne vrouw van den brand niet hoore! Maar de muzikanten lieten reeds het vrolijke meilied klinken, en de gansche bende kwam aanstonds in beweging. Alleen de zeerob verdoemde het, zeide hij, om mede te dansen; edoch de pikbroek scheen bij de dames niet veel te gelden: met een opgestreken zeil mogt hij wegzeilen. Het was in den mei, mei, mei! begon nu het lieve jodinnetje te zingen, en even ongeduldig verlangden ook de anderen, dat de dansmeester zijnen staf van commando liet vallen. Hermstad vond zich geplaatst naast de vrouw van een serjant-majoor, en aan zijne linkerhand trippelde een dochter van zijnen pruikmaker. De schoone oosterling had zich aan Willem vastgeklampt, en maakte reeds eene beknopte vergelijking tusschen den koenen, rijzigen jongeling en den moddervetten vleeschhouwer, welke natuurlijk niet ten nadeele van Willem uitviel. Doch zijne oogen waren haar niet vurig genoeg, en de somberheid van zijn gelaat beviel haar nog minder. De regterhand van Willem werd hevig betwist, en zette den minnenijd van vele kiesche da-<pb n="229"/>mes in lichte laaije vlam. De vrouw van een lantarenopsteker wilde hare aanspraak volstrekt niet opgeven, en even stijfhoofdig was ook de dochter van een verminkten schermmeester. Ook ééne der bijwijven van een kiezentrekker dong naar die eer, en zelfs eene vermaarde vroedvrouw. Om aan dien noodlottigen twist een einde te maken, zag de dansmeester zich eindelijk genoodzaakt, zijne eigen dochter naast Willem te plaatsen, die van voren een pokdalig gezigt, en van achteren een grooten bogchel had. Met een fieren tred nam Willems lief je die plaats van eer in, de vroedvrouw daarentegen ging met een diepen zucht naast den schermmeester staan. De kamerkat van den kiezentrekker wilde nu niet mededansen, waardoor de dansrei een zijner voornaamste sieraden verloor. De balletmeester nam nu zelf eene viool in de hand, en gaf eindelijk met zijnen strijkstok het gewenschte sein. Het was in den mei, mei, mei! begonnen toen al de barden te zingen, terwijl zij de vreemdste bokkensprongen maakten. Alleen Hermstad en Willem namen geen deel aan dien wildzang, waardoor zij de achting hunner buurvrouwen aanstonds verbeurden; ja de vrouw van den serjant-majoor noemde Hermstad een houten klaas. De dochter van den dansmeester was de gelukkige, die uit de gansche bende zich een pater mogt kiezen, en Willem was de ongelukkige, op wien hare keus viel. Pater! geef uw' non een zoen! begon nu de wildbaan te zingen, en, vermits zij pokdalig was, maakte Willem niet veel zwarigheid, ook aan dat
<pb n="230"/>
artikel der grondwet gehoorzaam te wezen. Maar de zaak werd niet weinig verdrietelijk, toen onmiddellijk het tweede artikel volgde: dat moogt ge nog wel zesmaal doen, zesmaal zesmaal zesmaal doen! en Willem dankte den hemel, toen het koor hem toezong: pater! gij moet scheiden gaan, ge moet uw nonnetje laten staan. Met éénen slag sabelde hij zich van zijne dame af, en het gelukte hem zelfs, uit den dansrei te sluipen. Maar Hermstad was minder gelukkig: want de vrouw van den serjant-majoor hield hem zoo stevig vast, dat hij bij geene mogelijkheid ontsnappen kon, niettegenstaande het zweet hem uitbrak. Doch met welke woorden zal ik u zijne ontsteltenis schetsen, toen de drommelsche vroedvrouw op zijn patervleesch belust werd. Ik ben een oud man, verontschuldigde hij zich; en ik eene oude vrouw, antwoordde zij, soort zoekt soort. Maar toen Hermstad volstandig bleef weigeren, en met ronde woorden hare uitnoodiging afsloeg, viel hare keus op den apotheker, die een oude kennis van haar was. Ik bedank u hartelijk, antwoordde de zalfkooper, mijnheer Hermstad moet uw patient zijn. Niet weinig griefde het dezen, dat zijn naam zoo ten toon gesteld werd, maar die in het schuitje zit, moet medevaren, zegt der vaderen spreuk. Hij had ook geen tijd, om lang te jammeren, want de vroedvrouw noodigde hem voor den tweeden keer uit. Hermstad! zeide zij, de apotheker zegt, dat ik jou moet hebben, en ik begrijp ook niet, waarom jij zoo vies kijkt; je moet niet bang zijn,
<pb n="231"/>
dat je morgen op de vlooijenjagt zult gaan, want je hebt met een fatsoenlijke vroedvrouw te doen. Hier komt de houten klaas! zei de vrouw van den serjant-majoor, terwijl zij den armen Hermstad met geweld in den kring sleepte; vermaak er u meê! En met verschen moed begon weêr de mallemolen rond te draaijen, en met gespannen longen begonnen weer de malloten het was in den mei, mei mei! te zingen. Hermstad gaf zich over aan zijn ongelukkig gesternte, en alles ging wel tot aan de verwenschte passage: pater, geef uw non een zoen! Toen voelde hij, dat al zijn bloed naar zijne wangen steeg; toen was het hem, alsof de grond zich opende. Hij stond ook zoo beteuterd, dat de vroedvrouw zelve die hoonneurs moest waarnemen, en ik durf zeggen, haar zoen klonk als een klok. Bravo! riep het jodinnetje haar toe, Bathseba kan het niet verbeteren, dat hebt je niet in de Synagoge geleerd! Maar andermaal kwam er een donderbui op, toen het vermaledijde lied: pater! maak uw non een kap! aangaf. Hermstad moet toen wel onhandig zijn geweest, want hij werd niet weinig uitgelagchen. Ach, wat is de hals onnoozel, riep weêr de dartele Rachel; hij moet nog leeren, de stumper, waar Abram den mostaard haalt. En toen het meilied beval, pater, gij moet scheiden gaan! je moet de vroedvrouw laten staan! werd hij eenparig uitgejouwd: zoo een zot figuur maakte hij. Een pas geboren kind weet er meer van, riep hem de vroedvrouw na; je bent een regte kamferbroek,
<pb n="232"/>
dat wil zeggen, een pater op sloffen; als alle mannen zoo stokkerig waren, zou Fijtje Brouwer geen vroedvrouw zijn. Nooit van zijn leven had Hermstad zoo vele veren verloren, als in dien verwenschten nacht. Al ware hij lijdende geweest aan den hardnekkigsten St. Vitus dans, hij zou daar radicaal genezen zijn geworden. Al had hem de venijnigste tarantula gebeten, hij zou er al het vergift uitgedanst hebben. Je bent een pater die kamfer draagt! was een tarantula-beet van de venijnigste soort. Maar iedere zaak, hoe slecht ook, heeft meestal eene goede zijde: van deze waarheid kon Hermstad zich overtuigen; want door zijne verkeerde passen had hij ten minste zoo veel gewonnen, dat er in den ganschen danskring niemand was, die hem niet gaarne zijn afscheid gaf. Van deze vrijheid maakten Hermstad en Willem dadelijk gebruik, en noemden zich gelukkig, dat zij aan die danswoede eindelijk ontsnapt waren. Hermstad echter zag de toekomst donker in: wanneer ik geweten had, zeide hij met een pijnlijken grimlach, dat wij daar niet konden komen, zonder onze dansschoenen mede te brengen, zou ik deze haven niet aangedaan hebben; maar wie had ook kunnen denken, dat wij op zoo een lagen grond zouden verzeilen. Evenwel ik ben de eerste niet, wien een fraai geschilderd uithangbord bedrogen heeft, en de laatste zal ik ook niet wezen: op eene ongelukkiger plaats konden wij ook niet belanden! En nog neem ik alles voor lief, den geleden smaad, den verloren rijksdaalder, zoo
<pb n="233"/>
maar mijne vrouw geen lont ruike, want dan ben ik een verloren man, dan weet ik niet, met welke oogen ik mijn kind zal aanzien. Dat is de minste zwarigheid, zei Willem; wij wonen niet in het land, waar de vrouwen de broek aanhebben. Ik wel, dacht Hermstad. Maar, vervolgde Willem, een punt van meer belang is, wat zullen wij nu beginnen? mij dunkt, het kan niet veel later dan vier uren zijn, in allen geval niet later dan half vijf, en voor zessen zouden wij te vergeefs aan uwe woning schellen. Voor zevenen, verbeterde Hermstad. Ik verklaar u openhartig, zei Willem, dat ik, ook met den besten wil, niet in staat ben, nog drie uren rond te kuijeren. Dat spreekt van zelf, antwoordde Hermstad, en even openhartig verklaar ik u, dat elke voetstap mij reeds nu moeite en pijn kost, dat mijne voeten zelfs op het punt zijn, van hunne dienst te weigeren. Ook de mijne zullen weldra hun geduld verliezen, zei Willem, en meer nog kwelt mij een geweldige hoofdpijn. Op straat kunnen wij niet slapen, troostte hem Hermstad. Indien ik alleen ware, hernam Willem, zou ik volstrekt geen zwarigheid maken, hier op straat mijn nachtleger op te slaan; want voor vermoeiden is het beter, op de straatsteenen te slapen, dan er op te wandelen. Maar Hermstad had er geen ooren naar; hij vreesde zeker, dat de klapperman hen oprapen zou, en voor goeden prijs verklaren. Edoch de krachten van onze nachtwandelaars verminderden bij elken voetstap het voortwandelen werd hun weldra eene volsla-<pb n="234"/>gen onmogelijkheid, want hunne voeten rebelleerden met alle geweld. Hermstad was natuurlijk de eerste die het opgaf; ik kan geen voet meer verzetten, zeide hij, wij moeten oogenblikkelijk halt houden. En zij vatteden post bij een armoedig huisje, waar zij met hunnen rug tegen de deur leunden, ten einde den zwakken mensch te schragen. Evenwel de deur scheen nog zwakker te wezen, want zij kraakte zoo geweldig, dat zij verpligt waren, hun schip naar den overkant te sturen, waar het lantarenlicht een vervallen bank bescheen, die in hun droevigen toestand hoogst welkom was. Op deze bank vlijden zij zich neder; en met geen grooter wellust kan een monarch voor het eerst op zijnen troon zitten, dan onze avonturiers op die vermolmde bank. De beste plaats bekwam Hermstad, want hem alleen viel het voorregt te beurt van te kunnen leunen tegen den wankelbaren muur. Maar Willem had niet den minsten steun, zoo Hermstad weigerde hem te onderschragen. Deze opmerking bragt hem aanstonds in eene weemoedige stemming; zij schetste hem zoo sprekend en zoo aandoenlijk zijnen verlaten toestand af, dat hem de tranen langs de wangen biggelden. Intusschen was er alle reden om te vreezen, dat de slaap hen weldra overrompelen zou, en het duurde ook niet lang, of Hermstad moest zwichten voor zulk een verleiding. Willem nogtans besloot wakker te blijven, en worstelde een geruimen tijd met zijn gevaarlijken vijand, maar de slaap werd ook hem te magtig,
<pb n="235"/>
ook hij liet weldra violen zorgen. Wat zou mevrouw Hermstad gelukkig zijn geweest, wanneer hare oogen zich verlustigd hadden met dit heerlijk schouwspel; zij zou zeker van vreugde uit haar vel gesprongen zijn, indien zij haren man uit zulk eenen slaap had mogen, wekken. Maar dit genot was niet voor haar weggelegd, niettegenstaande zij alleen het slaapmiddel had bereid.</p>
<p>Het ontwaken van Hermstad was niet romanesk: het verdient derhalve geene uitvoerige beschrijving. Met den klokslag van zessen verliet de vrouw des huizen haar stroobed, opende het tralievenster (met de meeste voorzigtigheid, opdat zij het papier niet scheuren zou), en maakte, volgens hare loffelijke gewoonte, van de schemering gebruik, om haren nachtspiegel van eenige waterdeelen te ontlasten. Deze hemelsche dauw kwam op Hermstad neder: zie daar de oorzaak van zijn vroegtijdig ontwaken, zoo natuurlijk, als gij die verlangen kunt. Voor dag was hij op, maar niet voor dauw; integendeel, hij was doornat; (ik zou bijna zeggen, pekelnat, wanneer ik niet vreesde voor de plak van mijn taalmeester) want er was verbazend veel water gevallen. Hermstad maakte aanstonds Willem wakker, die buiten zijn weten in hetzelfde drinkgelag geweest was, en vertelde hem, uit welk een beker zij beiden gedronken hadden. Ook dit nog! riep Willem uit, maar zijn klaaglied was van korten adem: want toen zij hoorden, dat de huisdeur geopend werd, maakten zij zich uit de voeten, zonder zelven te weten, waarheên. Wij
<pb n="236"/>
kunnen nu in de morgenlucht wandelen, klaagde Hermstad, maar het einde van onze pelgrimaadje is toch nabij, en ik verheug mij reeds met het vooruitzigt, dat ik weldra dit pelgrimsgewaad zal afleggen. Een oogenblik later kwam er een nijvere werkman aanstappen, wien zij staande hielden, terwijl zij met de meeste belangstelling vroegen, hoe laat het in den lande was? Te vroeg en te laat, antwoordde hij: te vroeg om langs straat te zwieren, en te laat om naar bed te gaan. Maar toen Willem een beter antwoord eischte, kroop hij in zijne schulp, en zeide hun, dat de klok reeds zes geslagen had. De hemel zij dank, juichte Hermstad, toen zij weêr alleen waren, nog één half uur, dan kunnen wij het wagen huiswaarts te keeren. Maar zijn gejubel was een weinig voorbarig, want aan het einde der straat kwamen hun twee knapen in den weg, die Hermstad eene droevige waarheid vertelden. Baas! zeiden zij, gij hebt uw rokspand verloren, en toen zij op een behoorlijken afstand waren, spotteden zij: wil ik voor u naar den omroeper gaan? want ge zult toch de helft van uwen staart niet naar den lombard gebragt hebben. Deze guiterij beviel Hermstad in geenen deele, en zoo dikwijls er een voetganger naderde, was hij in de grootste verlegenheid, en wist bijkans niet, hoe hij zich wenden zou, om als een fatsoenlijk man voorbij te snorren. Reeds vóór half zeven was hij aan zijne woning, en stond daar op schildwacht, in de hoop dat zijne vrouw zich eindelijk ontfermen zou.
<pb n="237"/>
Maar ach! zij bleef onverbiddelijk, niettegenstaande Maria al hare welsprekendheid aanwendde, om haar den sleutel der huisdeur te ontkibbelen. Vóór zeven uren, was haar raadsbesluit, zal er geen venster geopend worden, en de huisdeur zal tot half acht op het nachtslot blijven. Wanneer uw' vader de nachtmerrie rijdt, moet hij zelve maar weten, hoe hij op stal komt, ik verkies hem niet na te draven. Tegen zulke argumenten kon Maria weinig inbrengen, en ook nu was de sleutel bij geene mogelijkheid te onthokkebanden, want hij was onder de bewaring van een draak.</p>
<p>Zoo als mevrouw Hermstad voorspeld had, gebeurde het ook: tot zeven uren stond haar man voor de deur, eer er een venster geopend werd, en hij kwam nog tijd te kort, om Willem te bewijzen, dat hij zich niet boos moest maken. Nooit van zijn leven had Hermstad zoo lang op zijne stoep gestaan, en zijne vreugde was buitensporig, toen hij eindelijk de vensterluiken hoorde kraken. Met verschen moed trok hij nu aan de schel, maar Teeuwis vertoonde zich achter de glasruiten, en schudde het hoofd, alsof hij wilde zeggen: mannen, gaat voorbij! Indien de stoep gehouwen ware geweest uit minder harden steen, zou Willem buiten twijfel haar aan stukken getrapt hebben, zoo stampvoette hij. Doch Teeuwis antwoordde slechts met een ophalingder schouderen, ten einde de moeite uit te winnen van te schreeuwen: ik kan het niet beteren! Zij laat mij den beker tot den bodem uitdrinken, klaagde Hermstad, en
<pb n="238"/>
hij smaakt bitter, Willem! 't Is verdord! een boevenstuk, antwoordde deze, en uwe vrouw een varken, maar wanneer ik in uwe plaats ware, zou ik haar op mijne beurt het hoofd wasschen, dat de vellen er afvielen. Gij zijt veel te weekhartig; waarom niet de glazen ingeslagen, de ramen verbrijzeld? dan konden wij door het venster inklimmen. Op klaar lichten dag? vroeg Hermstad bedaard, en om den driftigen jongeling te temmen, stelde hij hem voor, regelregt naar van Beveren te stappen, wiens knecht hij reeds op de stoep zag staan; daar zitten wij als een paar vorsten. Gij weet, dat wij aan Wijbrand nog een schuld te betalen hebben, en de betaling niet lang kunnen uitstellen. Ik ben bereid, zei Willem, terwijl een wolk van smart zijn oog verduisterde. En weldra werd bij van Beveren de pelgrimsstaf afgelegd, zoodat de pelgrimaadje op dezelfde plaats eindigde, van waar zij was uitgegaan. Ook wij, mijne lezers! zullen een oogenblik halt houden, want dit treurig hoofdstuk heeft mij danig vermoeid. In het volgende zullen wij onze schade wel inwinnen, en verbazend veel wegs afleggen: want ik begin reeds te vreezen, dat er voor dezen roman te weinig papier in de wereld zij.</p>
</div>
<div type="chapter">
<pb n="239"/>
<head rend="h3">Achtste hoofdstuk.</head>
<p><hi rend="b">M</hi>ijnheer! vroeg Christiaan, toen Hermstad de kamer wilde ingaan, hebt ge niet in den donker een verkeerden rok aangetrokken? want deze is een weinig verminkt. Dat weet ik, antwoordde Hermstad kortaf. Ik wilde zeggen, zei Christiaan, dat mijnheer vergeten heeft, zijnen rok aan te trekken, want voor een rok is er een pand te weinig, en voor een buis een pand te veel. Laat ons alleen, verzocht Hermstad. Christiaan sloeg een paar groote oogen op, en ging aanstonds in de keuken vertellen, dat het mijnheer Hermstad in de hersens geslagen was, want anders zou hij immers niet hier gekomen zijn in een bruigomskleed? In een bruidegomskleed! riepen al de bedienden als uit éénen mond, en Mina nam dadelijk eene test in de hand, om die kwanswijs naar de voorkamer te brengen, maar zij wilde met eigen oogen het wonder aanschouwen. Doch hare weetgierigheid werd in geenen deele bevredigd, vermits Hermstad met zijn rug tegen de canapé leunde, waardoor zijn achterwinkel ontoegankelijk was voor Mina's bespiedend oog. Ge zijt toch een aartsschelm, verweet zij Christiaan, die een fatsoenlijken zwarten rok een bruigomskleed noemt. Hebt ge hem van
<pb n="240"/>
achteren bekeken? vroeg Christiaan, anders kunt ge niet meêpraten; en met een zekere vertrouwelijkheid vertelde hij, dat mijnheer Hermstad zijn grootste sieraad verloren had, want hij was staarteloos. Zoo werd dáár geredeneerd in het honderd, terwijl Hermstad en Willem sprakeloos op de canapé zaten, alsof zij er op uit waren, om nog een uiltje te vangen. - Maar de onvermoeide mevrouw van Beveren had reeds hare linkerkous aangetrokken, edoch de regter veroorzaakte haar veel hoofdbrekens, want zij verkeerde in den grootsten tweestrijd, hoe zij het aanleggen moest, of zij de kous naar haren voet zou draaijen, dan haren voet naar de kous. Wiewouw toch zoo niet! bromde haar man, ge zijt een regte woelwater. Ach, van Beveren! mijne kous wil niet opschieten. Neem dan de mijne, antwoordde hij, die kunt gij wel voor een slaapmuts gebruiken.</p>
<p>Het is spijtig, waarde lezers, dat wij zoo hoogst zuinig moeten zijn met onzen tijd: anders zou ik met een bedreven hand een paar honderd fijne aanmerkingen knippen, die niet weinig licht zouden verspreiden over de moeijelijke vragen: hoe, waar, en wanneer wij onze kousen moeten aantrekken? Een onderwerp van het hoogste aanbelang, misschien te gewigtig, om als een bijzaak te worden behandeld. Menigeen toch heeft zich in den grond geboord, die te laat zijne kousen aantrok, en niet weinigen zijn er om hals geraakt, die zulks te vroeg gedaan hadden. Men kan met alles den spot drijven, maar als het eene zaak
<pb n="241"/>
betreft, waarmede ons fortuin en ons leven gemoeid zijn, dat wij ten minste dan een weinig ernstig worden. En waarlijk, het is ook geene onverschillige zaak, op welk een wijze men zijne kousen aantrekt: indien gij twijfelt, vraag ik, of gij gaarne een flodderkous wilt genoemd worden? Maar nog van oneindig meer belang is de kwestie, waar men zijne kousen aantrekt, of men ze hier uittrekt dan ginder. o Nederlandsche jongelingen! bij al wat heilig is, zorgt toch, dat ge op geene verkeerde plaatsen uwe kousen uittrekt. Er mogen in mijnen Willem van Bergen eenige Arabieren voorkomen, die een blijgeestigen lezer aan het lagchen zullen helpen; het is maar aan weinigen gegeven, altijd ernstig te kunnen zijn; doch de hemel verhoede, dat deze bladzijde daartoe eenige aanleiding geve. Menig jongeling toch is met de kous op het hoofd t' huis gekomen, die met de kousen aan de voeten uitgegaan was, en heeft niet alleen zich zelven op de martelaarslijst eene uitstekende plaats verschaft, maar - ik zeg het met een diep bewogen hart - ook zijn onschuldig kroost een ziekelijk ligchaam voor eene kwijnende ziel bezorgd, omdat hij goddeloos onverschillig was, waar hij zijne kousen uittrok. Er zijn armoedige lezers, die om de minste beuzeling ginnegabben, maar wee dengenen, die hier durft meesmuilen! Helpt mij liever wenschen, dat de wetenschap van het kousen aantrekken in ons vaderland met meerdere zorg beoefend worde; opdat ons jeugdig geslacht eenmaal in het bezit van een
<pb n="242"/>
handboek kome, waarnaar het zich veilig regelen kan: want helaas! helaas! de ondervinding leert het alle dag, dat ook deze wetenschap nog vol duistere paden is. Geen wonder dan ook, dat zoo menig veelbelovend jongeling reeds verdronken is, eer hij water gezien heeft.</p>
<p>Maar ik ben niet van plan, langer dan noodig is, in dezen kousenwinkel rond te dwalen. Mijn oogmerk was slechts, onze Nederlandsche geleerden opmerkzaam te maken op den rijken oogst, die daar nog te velde stond; mits de maaijor niet ontbloot zij van genie, want een botte zeis zou daar niet boteren. In dergelijke mijngroeven ligt het goud te diep bedolven voor een alledaagschen mijnwerker. Zulk een ploege liever een geilen akker uit, en schrijve, bij voorbeeld, over de broek; maar vergete niet, zijne verhandeling met de noodige platen te versieren, die oneindig veel effect zullen doen: hier een broekmannetje, daar een pikbroek, en op het titelblad een spanbroek. Doch terwijl ik voor anderen naar een onderwerp zoek, vergeet ik weêr het mijne. o Hodenpijl! wanneer zult ge toch wijs worden? Gij hebt ten naaste bij den ouderdom van twee en dertig jaar bereikt, en valt derhalve in de termen van gekozen te kunnen worden tot lid der Staten-Generaal. Maar gesteld, dat u die loer gedraaid wierd, wat een zot figuur zoudt gij niet maken, die nog leeren moet uwe tong in bedwang te houden. Indien ge in den snoeitijd van het welig budget bij een minister ter maaltijd genoodigd wierdt, en
<pb n="243"/>
deze u met de meeste onderscheiding caresseerde, uwe hand in de zijne drukte; gelijk dit onder vrienden plaats heeft; zijnen stoel naast den uwen schoof, u een knappen babbelaar noemde, op uw gevoel werkte, aan uw verstand peuterde, u gouden bergen liet zien, en achter die bergen een schoon verschiet; een onbezorgden ouderdom, meen ik, en een gelukkig nakroost, of een lintje aan den rok, een degen aan de broek, een pluim op den hoed; zoudt ge u dan als een braven Vaderlander gedragen? zoudt ge? Liever een hoed zonder pluim, een rok zonder lint, een broek zonder degen willen dragen; liever zelf voor uw kroost willen zorgen, of een onbezorgden ouderdom liever aan uwe kinderen willen verschuldigd zijn, dan de vrijheid van denken en spreken, de inspraak van uw hart, de bevinding van uw verstand aan de voeten des ministers neder te leggen, opdat het zijne Excellentie niet aan een brug ontbreke, ten einde zijn oogmerk te bekruipen? Wat is uw antwoord? Ja! Wel aan dan! maak schielijk uwen Willem van Bergen af, want ik voorspel u, dat ge bijzonder veel kans hebt, van gekozen te worden tot lid der Staten-Generaal; doch zorg maar dat ge iets meer zijt, dan staats-predikant.</p>
<p>Welk een zot boek is toch het mijne! Jammer maar, dat die zotheid niet origineel is. Zij is een navolging - niet van Sterne, zoo als men mij belasterd heeft: zulk eene vergelijking is al te gevaarlijk voor een schrijver van mijn kaliber; met een pias of clown kan ik den strijd volhou-<pb n="244"/>den, vertrouw ik, maar die met Laurentius Sterne van Clonmel in het strijdperk treedt, moet er op rekenen, dat hij een duchtig pak slagen zal krijgen; en deze eer laat ik gaarne aan mijne geachte begunstigers; - zij is een navolging, ja, doch niet van een pennelikker, maar van een burgemeester uit de tijden der republiek, van den ouden Brutus, bedoel ik, die te veel verstand had, om niet voor hansworst te spelen, waar hij gevaar liep van als wijs man afgerost te worden. Ga nu, en zweer er op, dat dit boek een roman is; ik daarentegen houd mijn roman voor een doctorskoets, waarmede ik rijd naar mijne patienten. Doch om mijn fatsoen te houden, neem ik nu en dan de houding aan, alsof ik een onvervalschten roman schreef. Ik heb ook een achttal personen, wier souffleur ik ben, en een kleine intrigue voor mijn liefhebberijtooneel, maar achter dit scherm speel ik mijne parten. Want hoe beminnelijk ook naakt vleesch zij (niet van een oude vrouw, dat verstaat zich), de waarheid bevalt niet, wanneer zij naakt loopt. Zij is niet glad genoeg van wezen, niet zacht genoeg van vel; maar onder een valschen opsmuk vindt zij nog lief hebbers. Zoo besmeert men, schrijft Tasso Lucretius na, zoo besmeert men voor een ziek kind de randen van het likpotje met een weinig honig, en de kleine gulzigaard leppert in zijne begoocheling het bittere vocht uit, maar deze fopperij redt hem het leven. Aesopus ging nog verder, want hij maakte van de waarheid een beestenspel: hoewel mijne taktiek, op de
<pb n="245"/>
keper beschouwd, slechts weinig verschilt van de zijne, gelijk wij ook ten naaste bij dezelfde personen laten goochelen. Zijn ezel is mijn van Beveren, wiens vrouw wederom zijn schaap is. Heeft hij een horendollen stier, mijn Willem is daarentegen een moedig paard. En ontbreekt het mij aan een ratelslang, in Aesopus leest men niet van mevrouw Hermstad. Zijn duifje zonder gal is mijne Maria, en Boudewijn heeft moed genoeg om te kunnen doorgaan voor een haas. Alleen Hermstad blijft nog over, maar ook voor hem zal ik zorgen: hij is een te eerlijk advokaat om een goede vos te wezen, doch wie staat er ons voor in, dat hij geen horenbeest is; niet ik, die u verteld heb, dat zijne vrouw in hare slaapkamer profeten ontving. En zoo hij al niet geplaatst kan worden bij het gehoornd vee, plaats ik hem met het volste regt bij het tamme. Petronella de keukenmeid is geene vergelijking waard, zij is niet meer dan een krasuil, en Teeuwis naauwelijks een krolsche kater.</p>
<p>Dat van Beveren een ezel was, bewees hij wederom bij deze gelegenheid; want wij zullen nu zonder de minste zijsprongen voorwaarts ijlen, de tijd is zoo kostbaar! Vrouw, zeide hij, het is nog zoo satansch duister, dat ik geen hand voor mijne oogen zien kan, en gij springt reeds door de kamer als een kikker. Ach beste man, antwoordde het makke schaap, omdat ge met uw hoofd onder zes dekens ligt, spreekt ge zoo. Wat woelt ge toch? vroeg haar man. Ik wasch mijnen
<pb n="246"/>
neus, zeide zij in hare eenvoudigheid. Wacht eens! riep van Beveren, ik wil dat lieve werk eens bekijken, want ik ben drommelsch nieuwsgierig, hoe gij het aanleggen zult, om dien weerhaan glad te schuren; en na een half dozijn lakens en dekens ter zijde te hebben geschoven, zag hij zijne vrouw voor haar waschtafel staan met een lampet in de hand. Ik geloof waarachtig, zei van Beveren, dat ge voornemens waart, uwen neus in de waschkom te steken. Zij ontkende het. Indien hij te water gaat, ging van Beveren voort, loopt de halve kamer onder. Ach beste man, alles zal goed afloopen, wees maar onbezorgd. In allen geval, hernam hij, zult ge toch mijn waschwater troebel maken. Maar de voorspelling zijner vrouw werd volkomen bewaarheed, want haar neus onderging de waterproef met glorie. Ge moogt wel een schoonen handdoek uitleggen, bromde haar man, want geen hoos kan zoo veel water opslurpen als uw keizersneus. Nu moet ik mijne kunsten vertoonen; vrouw! waar is mijn onderbroek? Onderbuik, verstond zij. Ik geloof dat ge gek zijt: ik vraag naar mijn onderbroek, en gij slaat op mijn buik! Nu mijne kousen! riep hij een oogenblik later; en terwijl hij die aantrok, in het zweet zijns aangezigts, improviseerde hij een klaaglied, dat zijn scheppend vernuft de grootste eer aandeed. Een dikkerd, zeide hij op een naargeestigen toon, moge een degelijk mensch zijn, maar in tallooze opzigten is hij diep te beklagen. Reeds vóór zijne geboorte zit hij in de
<pb n="247"/>
verdrukking, en met horten en stooten komt hij ter wereld. Heeft hij een luije zoogvrouw, zij verkiest hem niet te dragen, en op zwakke kniën kan hij niet rusten. Wanneer hij in de broek gaat, snaauwt hem zelfs zijn vader toe: satansche jongen! hebt ge zoo veel laken van noode! en hoe weliger zijn groei, hoe grooter ook het gevaar, dat zijne broek zal bersten. - De hemel zij dank, de regterkous is opgeheschen, hoe gelukkig zoude ik niet zijn, indien ook de linker op hare regte plaats zat; en hij vervolgde weêr zijne sombere klagt op denzelfden weemoedigen toon. De eene week, zeg ik, groeit hij uit zijne broek, de andere, uit zijn vest, dan weêr uit zijn rok, en geen engel des hemels kan hem bewaren voor eksteroogen. Neemt hij een matige beweging, hij is aanstonds bekaf, dat hij naar zijn adem moet hijgen, en als hij geen beweging neemt, loopt hij gevaar van toe te groeijen. Men bestelt hem ter school, en terstond is hij weêr het kind van de rekening. Want hij wordt door zijne makkers bespot en uitgemaakt voor een dikbuik, en dikzak, of, erger nog! voor een dikbast; en zij sarren en plagen hem met de meeste veiligheid, want de bengels weten immers, dat zijne dikte hem bijkans wortelvast maakt; en zoo sjokt hij de wereld door als een vetgans! Vrouw! help eens een handje, want de satansche kous haakt, geloof ik, aan mijne kuit. Maar eindelijk gaat de sukkel een wijfje zoeken, en dadelijk is hij weêr de oude tobber. Heb ik niet twee blaauwtjes geloopen, eer ik u bij uw
<pb n="248"/>
kleed kreeg. De eene vroeg mij met een ernstig gelaat, waarom ik juist haar tot mijn slagtoffer had gekozen? De andere met een schalkschen lach, of ik mij niet schaamde, met zoo een hangbuik een meisje te vragen? Indien uw buik een paar ellen geslonken is, kunt gij desverkiezende uw aanzoek hernieuwen, maar nu zou mijn risico te groot zijn. Neem mij nog eens ter dege op, vroeg ik, eer ge mij naar den dit en dat zendt. U opnemen! antwoordde zij, terwijl zij mij helder uitlachte, ge zijt een reuzelpot! Alleen gij, vrouw! hebt u over mij ontfermd, en daarvoor zal ik u altijd dankbaar zijn. Zoo klaagde onze droeve zanger, en met alle mogelijke voorzigtigheid kroop hij nu het bed uit, om zijne broek aan te trekken. Het was ook meer dan tijd, dat zijn treurlied een einde nam, want er glinsterden reeds waterlanders in de oogen zijner vrouw. Ach van Beveren, riep zij, toen zij hare aandoening niet langer kon bedwingen, ach! ik heb nog geen enkelen dag van ons huwelijk in tranen doorgebragt, geen enkelen nacht in droefheid en zorg doorgewaakt; tot op dit uur heb ik nooit, nooit, van Beveren! - hier begon zij te snikken - berouw gevoeld, dat ik u mijne hand en mijn hart gegeven had. Gij zijt wel een weinig vleezig - hier wischte zij zeven tranen af - maar voor uwe vrouw zijt gij de barmhartigheid zelve; en de zorg, die ge ten allen tijde voor mij hebt gedragen, ach, van Beveren! - hier bleef zij van aandoening in hare rede steken - die kan ik u nooit
<pb n="249"/>
betalen! Wanneer mijn dood uw leven pleizierig kon maken, zou elke ademtogt mij een dolksteek zijn. Als ge zoo voortgaat, riep van Beveren, kan ik waarachtig mijne broek niet aantrekken; ge perst mij de tranen uit de oogen. Ja, vrouw! mijne liefde voor u is groot, en wanneer het ongeluk wilde, dat ik u moest verliezen, zou ik mij doodtreuren van verdriet, en verkwijnen als een baardmannetje, die zijne pop heeft verloren. Dan komt de droeve weduwenaar niet meer van zijn stokje, maar laat aanstonds zijne veren hangen, en zit zoo bol, alsof hij van de pip gesneden moest worden. Hij pikt niet meer in zijnen zaadbak, en lept niet meer uit zijn drinkglas, maar kwijnt en traanoogt, tot dat ook hij naar den dit en dat gaat. Zoo zou ook ik, vrouw, niet zonder u willen leven, en, als ik het wilde, niet kunnen. De hemel zou een' zijner wreedste slagen slaan, wanneer gij het eerst opgeroepen werdt, want u te begraven zou mij een heksenwerk zijn. Ach van Beveren! snikte zij, konden wij maar te gelijk sterven, en begraven worden in ééne kist. Uw denkbeeld is verrukkelijk, vrouw! maar in de praktijk onuitvoerbaar, want de timmerman kan voor ons geen arke Noachs bouwen, en een doodkist neem ik alleen voor mijne rekening. Ach, vrouw! het ongeluk volgt een dikkerd tot in zijne kist; ook daar ligt hij doodsbenaauwd; die met mij begraven wordt, kan er op rekenen, dat hij gesold zal worden. Maar wat zie ik! daar heb ik waarachtig mijne broek het achterste voren aan-<pb n="250"/>getrokken; 't is voor den drommel! uwe schuld. Ik heb uwe broek zelfs niet aangekeken, riep zij, hoe kunt gij dan zeggen, dat het mijne schuld is. - Gij hebt aan mijne zenuwen getrokken, zeg ik, en daarom ben ik zoo stuipachtig: maar zoo verkies ik niet te loopen, de klep hangt over mijne achterdeur, dat is geen mode, vrouw! mijn horologie is te goed, ora op mijn achterste te rijden; en zoo bromde hij, tot het ongeluk weêr verholpen was. Nu zullen wij de satansche broek aan de galg hangen, en gij, vrouw! zult voor beul spelen; hangt zij? vroeg hij wel driemaal. Zij hangt, zei eindelijk mevrouw van Beveren. Dan wordt het mijne beurt, vervolgde hij, daar ligt de strop, vrouw! en hier is mijn hals, maar ge moet mij niet martelen. Zij gehoorzaamde met eene bevende hand, doch sprong van schrik achteruit, toen hij eensklaps een groote keel opzette, en werda! begon te roepen. Ik word niet geworgd, bromde hij, maar gekrieweld, ge weet immers dat mijn keelknobbel zoo gevoelig is; geef nu mijnen kamerjapon!</p>
<p>Het is bekend, waarde lezers, dat de uitvinding van dit overkleed aan de Japanezen verschuldigd is, zoo als ook het woord aanduidt. Maar niet, om die eilanders na te apen, droeg van Beveren zulk een staatsiekleed; zie hier de ware reden: hij was razend bang voor alle mogelijke soorten van jicht, voetjicht zoo wel als handjicht, darmjicht zoo wel als nierjicht. Door een gelukkig toeval was hem eens een vlugschrift in handen gekomen,
<pb n="251"/>
geschreven door een zekeren kleermaker in een populairen stijl, waarin de belangrijke vraag werd beantwoord, welk middel het beste was tegen het heupjicht? Drie dagen worstelde van Beveren, eer hij het antwoord kon ontbolsteren, en naauwelijks had hij gezien, dat er geen beter middel te bedenken was dan een kamerjapon, mits hij ware van die onvervalschte soort, welke des schrijvers winkel versierde, bij wien zij voor een spotprijs te bekomen waren, of hij kocht er een voor twintig gulden, hetgeen zeker een dukaat te duur was. Maar de kleermaker vertelde hem, dat hij regelregt uit China was gezonden, eene reis, die op geen dwergpaard gedaan konde worden. Om kort te gaan, de japon werd gekocht, betaald, aangetrokken, en het gansche huis kwam aanstonds in beweging. Mevrouw van Beveren zelve herkende in den beginne haar eigen man niet, en schrikte geweldig, toen zij argeloos de kamer inkwam. O lieve man, wat hebt ge nu begonnen! ge ziet er uit als een ziekentrooster. Dat is mij onverschillig, antwoordde hij, indien ik maar het heupjicht ontloope. Men zal u aanzien voor een ijsbeer! - Dan zal ik meêvallen, vrouw, wanneer wij nader kennis hebben gemaakt. - En wat een vreemde kleur! en welke rare bloemen! Dat wil ik waarachtig wel gelooven, hernam van Beveren, maar ge weet niet, dat deze japon in China gemaakt is; zulke bloemen groeijen hier niet. Een oogenblik later, kwam Kaatje, de werkmeid, de kamer in, en kreeg het dadelijk zoo geweldig
<pb n="252"/>
op hare lachspieren, dat zij zich aan de deur moest vasthouden. Waarom lacht ge? vroeg van Beveren met een ernstig gezigt. Japon, japon! stotterde zij, en hals over kop vloog zij weêr de kamer uit. Van Beveren zat haar aanstonds op de hakken, om haar in de keuken de les te lezen; doch juist daardoor verspreidde zich de verwarring als een loopend vuur. Daar komt sinte Klaas aan, riep de keukenmeid, en ook de lijfknecht herkende zijn eigen heer niet, maar dacht, dat hij met een goochelaar of buikspreker te doen had, die, de hemel wist hoe, in huis was geslopen; zoo een snaakschen vent, zeide hij, heb ik van mijn leven niet gezien, ik geloof waarachtig, dat hij uit de maan is gevallen. En wanneer niet zijne vrouw het raadsel had opgelost, zou van Beveren in zijn eigen huis een pak slaag gekregen hebben. Ik wenschte, dat u de zwarte nikker bij de kladden pakte! schreeuwde hij, want ge zijt doof voor rede. Wanneer ik goed heb gevonden, mij als een Chinees te kleeden, moet ik dan voor mijn keukenvolk mijn costuum veranderen? Maar ge zijt voor den dit en dat botmuilen, die denkt, dat de wereld te Leyderdorp eindigt, en onze aarde alleen Leydenaren draagt. Ik behoef u niet te vertellen, dat deze japon een wapen tegen het heupjicht is, want al wilde ik, als Adam en Eva, een broek van vijgebladen aantrekken, hebt gij nog geen regt van een viezen neus te trekken.</p>
<p>Zoo veel moeite had het in, eer van Beveren rustig zijnen tabbaard kon dragen. Evenwel hij
<pb n="253"/>
hield vol, en om te toonen, hoe weinig de volksgeest hem vervaarde, kocht hij er ook een groenfluweelen muts bij. Gelukkig, dat hij niet op den inval kwam, er bellen aan te hangen, want in dat geval zou hij eene volkomen narrenkap hebben gedragen. Wanneer hij deze muts opzette, was dit een teeken, dat er een onweer opkwam; van daar de bijnaam haar door de dienstboden gegeven, en waartoe zekerlijk ook de gladheid van het fluweel eenige aanleiding kan gegeven hebben. Ik sta in twijfel, of ik u reeds nu dien bijnaam zal mededeelen, of hem tot eene andere gelegenheid in petto moet houden. Maar uwe nieuwsgierigheid is nu eenmaal opgewekt, en gij zelven zijt niet in staat, het kind bij zijn regten naam te noemen. Zal ik het zeggen? moet ik het zwijgen? dat kan ik niet! Zij werd in de keuken de donderaal genoemd: een naam, dien geen muts ter wereld heeft gedragen!</p>
<p>Maar den meesten tijd gaf hij de voorkeur aan een alledaagsche slaapmuts, omdat zij luchtgaten had, geloof ik. En buiten twijfel was zijne fluweelen muts meer geschikt voor een kapucijnermonnik, of, beter nog, voor een groenlandsvaarder, die van den monnik de tegenvoeter is. De eene toch vergaat van koude, de andere van hitte; doch dit behoort tot de kerkelijke geschiedenis, en daarom zal ik deze vergelijking, hoe pikant ook, niet voortzetten, want mijn roman is geen klooster-historie. Ik wilde slechts een juiste beschrijving van het costuum van onzen van Beveren
<pb n="254"/>
geven, en ik durf zeggen, dat ik mijn oogmerk vrij wel bereikt heb. Indien ge ooit op straat een vetten os ontmoet, met een groen fluweelen muts op het hoofd, en een kamerjapon om de lenden, dan zult gij denken, vertrouw ik, aan deze kleine tirade, en zeggen: 't is voor den dit en dat van Beveren! Eerst dan zult gij zien, dat mijne beschrijving veel te kort is, en het beschreijen met heete tranen, dat ik u zijne kousenbanden niet beschreven heb en zijn kamizool. Maar gij moet het geringe voor lief nemen; ik zal in het vervolg een weinig omslagtiger wezen, opdat de slaap ook u vermeestere, als Hermstad en Willem.</p>
<p>'t Is eene kluchtige vertooning, zei van Beveren, toen hij in de voorkamer kwam; zij hebben den ganschen nacht in de veren gelegen, als eene roos geslapen, en nu beginnen zij weêr van voren af aan: dit noom ik ezelachtig! het stond hun immers vrij, hunnen slaap onder de dekens te smoren. Ach beste man! wie weet, of zij van nacht hunne oogen wel toegeloken hebben. Zij zullen toch niet van een bal gekomen zijn, antwoordde van Beveren, of met de kaarten hebben gespeeld: maar 't is mij onverschillig, ik kan zeer goed ontbijten, terwijl zij ronken, en wanneer zij ontijdig wakker worden, kunnen zij zich troosten met een kop joosjesthee; laat het theewater maar binnen brengen! En nu begon hij te philosopheren, terwijl zijne oogen aanhoudend op de twee slapers gevestigd waren. - De philosophie van onzen van Beveren was niet beter dan de
<pb n="255"/>
mijne (zijne bespiegeling over de dikheid laat ik in haar waarde, er is veel waars in, en ook veel raars; hij stond toen als het ware op zijn eigen grond, en een hond is sterk op zijn eigen werf). Zijne wijsbegeerte dobberde te veel op de baren, omdat zij kant noch wal raakte. Ook heeft zij weinig fortuin gemaakt, en zelfs heeft niemand hem de eer bewezen van zijne stellingen tegen te spreken, hetgeen ten allen tijde het begin van wijsgeerige grootheid geweest is; doch hierover later, wanneer wij handelen over een wijsgeer, die van Beveren in oorspronkelijkheid van inzigten verre overtreft, en eenmaal prijken zal in het groot martelaarsboek naast Johannes Hus en Jacobus Chelidonius. Van Beveren was geen Peripateticus, maar een zuivere Epicurist, en een groot voorstander van Galilaeus leer, die, als gij weet, liever zijne philosophie liet verbranden dan zijn ligchaam. Maar wij zullen den wijsgeerigen ezel zelven laten draven. 't Is toch drollig, zeide hij, dat een mensch slapen moet om te leven en slapen kan als hij dood is. Hoe dat werk in elkander zit, moog Cicéro zeggen, ik weet het waarachtig niet; weet gij het, vrouw? Ach van Beveren! ik slaap maar, tot dat ik van zelve wakker word. De wijsgeer schudde het hoofd, alsof hij zeggen wilde, uw schip gaat niet diep. Ik slaap maar, bromde hij, dat doet mijn kat ook, maar de vraag is: hoe, en waarom slaapt gij? Ik voor mij denk, dat wij menschen daarom zoo ijverig moeten slapen, opdat wij langzamerhand de kunst zouden
<pb n="256"/>
leeren van dood te zijn. Het schijnt een malaise van het ligchaam te wezen, want de dieren hebben geene ziel, en zij slapen niet minder secuur dan wij; in allen geval bewijst dit, vertrouw ik, dat wij geene ziel van noode hebben om een dutje te doen. Wij gaan toch met onze ziel naar bed, merkte mevrouw van Beveren zeer goed aan. Ja vrouw! hernam hij, dit is eene waarheid, onze kousen kunnen wij uittrekken, maar niet onze ziel; doch terwijl ons ligchaam slaapt, weten wij immers niet, wat onze ziel doet; en leert niet de ondervinding, dat onze ziel de kunst verstaat van ons wakker te maken. Ook de mijne? zei mevrouw van Beveren. Hebt gij dan nooit gedroomd? vroeg haar man, en droomen is dat niet denken? ons ligchaam denkt niet, maar onze ziel, niet waar? wanneer derhalve een benaauwde droom u wakker maakt, wie maakt u dan wakker? - De droom, geloof ik. - Dat is snugger geantwoord, riep haar man. Uwe ziel die droomt maakt uw ligchaam wakker dat slaapt, en daaruit wil men bewijzen, dat ziel en ligchaam niet één maar twee zijn. Want deze redenering is niet van mij, vrouw, zoo geleerd ben ik niet; maar ik heb haar gevonden in de papieren van mijnen vader. Toen deze op zijn sterfbed lag, zat ik met een paar dikke oogen voor het ledekant, op een stoof, meen ik, of op de hurken; en na mij den vaderlijken zegen te hebben gegeven met eene heldere stem, als van een generaal, die afscheid neemt van de zijnen vóór een bataille, vroeg hij om een
<pb n="257"/>
spiegel. Hoe akelig! riep mevrouw van Beveren, terwijl zij met de meeste oplettendheid hare joosjesthee in een kopje uitstortte, om zich niet te vergissen in de maat. - Wie zou een' stervenden vader een spiegeling weigeren! ik deed meer, vrouw; met eene bevende hand hield ik den spiegel voor zijn aangezigt, opdat de stervende zich voor het laatst zou kunnen aanschouwen: dat deed mijn vader, en hij deed het met een glimlach. Is het mogelijk! riep mevrouw van Beveren. Wie ben ik dan toch eigenlijk? vroeg hij, en er volgde een diepe stilte; ben ik dat, riep hij, terwijl hij zich een klets gaf op de linkerdij - de hemel verhoede het! - dat is niet meer dan het slakkehuis, jongen! maar waar is de slak? Zoo ijlde de arme man, snikte van Beveren. Ik word er koud van, riep zijne vrouw: wat ruikt de pot weêr duf! - En wanneer dat slakkehuis verbrijzeld is, moet ik dan in een nieuw huis kruipen, om wederom de oude worm te worden, voortkruipen op een grond, zoo slijkerig als deze - dat verhoede de hemel! - dan ware het beter, dat ik onder het puin van mijn huis begraven werd. Mijn vader is reeds zinneloos, dacht ik bij mij zelven, en vreesde, dat iedere ademhaling de laatste zou wezen. Één en één is nu nog één, begon hij weêr te malen, want de vereeniging is naauwer dan tusschen slak en slakkehuis, die vergelijking deugde niet, mijn zoon! De eene één wordt weldra nul, dit is een zekerheid, maar de andere, waar zal die blijven? die kan niet weggecijferd worden - Vrouw! is de
<pb n="258"/>
duffigheid al uit den pot? - O ziel! wat zijt ge onbegrijpelijk, doch juist daardoor bewijst ge uwen adel. - duffe thee is een misselijke kost. - Indien ge van deze slijkerige aarde waart, zou ik u begrijpen, maar met een stoffelijken maatstok het onstoffelijke te willen meten, is geene dwaasheid Frederik! maar een bewijs dat onze ziel zich in verband wil stellen met het oneindige, hoe gekerkerd zij ook zijn moge. En zoo ijlende ging de brave man naar den dit en dat: doch deze laatste woorden zijn mij altijd bijgebleven, want geen forscher trompet dan de stem van een' stervende vader.</p>
<p>Wij hebben druk geredeneerd, vertelde hij aan Boudewijn, die een oogenblik later de kamer inkwam, en wel over de ziel. Dat zie ik, hernam zijn zoon met een' medelijdende glimlach, maar uwe toehoorders zijn in slaap gevallen. Die sliepen reeds, zei mevrouw van Beveren, toen wij aan het ontbijt kwamen. En nu moest ook haar lieve jongen van de joosjesthee proeven; maar gij moet blazen, riep van Beveren, want zij is satansch warm. Wat is dat voor kost! gromde de knijzige Boudewijn; mijne maag kan geen groene thee verdragen; dat is vergift, moeder. Dan zou ik reeds lang vergeven zijn, hernam zijn vader, want ik dronk ze reeds op de knie mijner grootmoeder. Zij wordt op koperen platen gedroogd, beweerde Boudewijn, en ergerde zich grootelijks, toen zijn vader hem vroeg, of hij zulks gezien had? Mevrouw van Beveren maakte den meesten spoed,
<pb n="259"/>
om alleen voor Boudewijn zwarte thee te zetten, in de hoop dat daardoor alle aanleiding tot twist zou weggeruimd worden. Edoch een kwaad humeur steekt altijd den gek: en Boudewijn bromde nog, niettegenstaande zijn triumf volkomen was. Tot hoe lang zullen toch dezen dutten? vroeg hij; dit noem ik eerst een gat in den dag slapen! zulk gezelschap is regt pleizierig. Zij zullen wel wakker worden, voorspelde van Beveren. Dat geloof ik ook, zei Boudewijn, en om zijne stelling te bewijzen, liet hij aanstonds zijn bord met een mes op den grond vallen, en bedroefde zich, dat zulks niet de minste inbreuk maakte op de rust der slapenden. Hij begon vervolgens op de tafel te trommelen, telkens zijnen stoel te verschuiven, luidkeels te spreken, en soortgelijke kleine kunstgrepen bij herhaling te beproeven, die hij het meest geschikt achtte, om zijn boos oogmerk te bereiken. Gij zult hen wakker maken, waarschuwde van Beveren. Zij hebben lang genoeg geluibakt, hernam Boudewijn, en liet weêr, kwanswijs bij ongeluk, een kopje en schoteltje uit zijne handen vallen, maar verzuimde niet, zelf de stukken van den grond te rapen onder een groot krijgsgeschreeuw en geweldig misbaar, met dit gelukkig gevolg, dat althans Willem zijne vakerige oogen opende, en niet weinig verschrikte, toen hij gewaar werd, in welk eene verkeerde slaapkamer hij beland was. Goeden morgen! riep hem van Beveren toe. Mag ik u een kop joosjesthee geven? liet er terstond zijne vrouw op volgen. Of
<pb n="260"/>
pecco? voegde haar man er bij; en eer Willem regt wakker was, was hij reeds begraven onder een dozijn beleefdheden. Dat iemand op een canapé in slaap kan vallen, zei van Beveren, verwondert mij in geenen deele, maar ik vind het potsig, dat u de slaap in den vroegen morgen verrast heeft. Wij hebben van nacht niet veel geslapen, verontschuldigde zich Willem. Dat kan ik niet begrijpen, hernam van Beveren; wanneer iemand op een zacht ganzenbed ligt, moet hij wel slapen, dunkt mij: gij zult toch niet op een matras gelegen hebben? - De lezer houde in het oog, dat, zoo iemand, Willem van Bergen een slechte logensmid was, en in de groote kunst van veinzen en bedriegen was hij een volslagen nieuweling. Van Beveren daarentegen bezat een groote dosis van nieuwsgierigheid, en liet niet los, voordat hij het naadje van de kous gevonden had. Geen wonder derhalve, dat Willem weldra in de engte gedreven werd, en reeds de vraag: gij zult toch van nacht niet op een matras gelegen hebben? benaauwde hem geweldig. Hij dacht zich te zullen redden met eenvoudig te antwoorden: op een matras heb ik niet geslapen; maar van Beveren rukte aanstonds voorwaarts, en vroeg hem, of hij dan op een hard bed gelegen had? Willem weifelde: de waarheid wilde hij niet aan het licht brengen, omdat Hermstad in de zaak betrokken was, en een leugen op te disschen stiet hem tegen de borst. Indien hij een leugenaar geweest ware als ik of gij, hij zou een' domoor als van Beveren zonder
<pb n="261"/>
moeite neergesabeld hebben. In onze verfijnde zamenleving, waarin men zich wringen moet in allerlei bogten, moet men wel een leugenaar zijn, en er zijn ook gevallen, waarin het liegen meer dan geoorloofd is. Gesteld, dat een vriendelijke gastheer mij ter maaltijd noodigt, en zijne hoffelijkheid zoo ver drijft, dat hij mij op schildpadsoep onthaalt en op een kippepastei, mag ik dan een viezen neus trekken, wanneer zijne soep te waterachtig, of zijne pastei te droog is: en als hij mij vraagt, wat schort er aan, dat ge zoo kieskaauwt? zal ik dan met de meeste waarheidliefde antwoorden? uwe keukenmeid is een knoeister: ik dank den hemel, dat ik beter mijne wereld versta: zijne soep moge waterzuchtig zijn, denk ik dan bij mij zelven, maar de wijn is toch wijnig, en zoo blijf ik zijn candidaat voor een' volgende maaltijd. Maar dit voorbeeld heeft weinig overtuigingskracht, ten zij voor een klaplooper. Doch wanneer een moeder haren zuigeling op de handen wiegt, en met een zekeren trots zich spiegelt in de kleine blaauwe oogjes; als zij met een wellust, waarvoor slechts het moederhart vatbaar is, hare lippen op zijn mondje drukt, of het wichtje laaft met hare beste sappen; wanneer zij, dronken van vreugde, u vertelt: dit is nu mijn kind! wat zegt ge van mijn lieven jongen? zult ge dan antwoorden, barbaar! hij is een leelijke aap. Ik geef u toe, dat de waarheid zoo spreken zou, want het kind kan doorgaan voor een baviaan; maar welk een wreedheid! eene moeder
<pb n="262"/>
als in het leven te snijden! de waarheid meer te eerbiedigen dan het moederlijk gevoel! Daarom bekeer u, en leer liegen! Een leugen om best wil is geen zonde, zei een schagcheraar, geloof ik, en hij loog, toen hij het zeide. Want die liegt, om zich uit de konkels te helpen, noem ik een lagen kerel. Dit doet een koopman die een lammen ezel wil verkoopen, of een paard dat koldert. Deze kunst is, mijns inziens, geene lofrede waardig; ik verstond haar reeds op de knie mijner grootmoeder. Kwade jongen! ge hebt mijn schort in de week gezet. Neen, grootma! dat hebt ge zelf gedaan, Toontje is zindelijk. Maar die de waarheid verraadt om de deugd te bevoordeelen, verdient gerespecteerd te worden, al is hij een leugenzak.</p>
<p>Maar, eilieve! wat antwoordde Willem op de vraag: hebt ge dan een hard bed beslapen? Niets, mijnheer! hij zweeg als een mof. Van Beveren was niet argdenkend; daarvoor was hij te goedhartig, en ook te blind, om zonder bril een adder in het gras te zien. Doch Boudewijn, die alle menschen naar zich zelven afmat, overtuigde zich zonder moeite, dat Willems stilzwijgen een natuurlijk gevolg van een kwaad geweten was, en dat hij daarom alleen de waarheid wilde verdonkeremanen, dewijl zij hem weinig tot eer verstrekte. Op een matras, zeide hij, hebben zij niet geslapen, ook niet op een bed, wat blijft er dan over? Zij zullen toch niet als een paar varkens op den grond gelegen hebben. Hoe dat wargaren
<pb n="263"/>
in elkander zit, kan ik u niet zeggen, vader! en ik matig mij ook het regt niet aan, van eens anders geheimen te besnuffelen. Evenwel een raadselachtig antwoord is bijzonder geschikt, om onze nieuwsgierigheid te prikkelen. Gelukkig, dat de mijne niet groot is, anders zou ik zeer benieuwd zijn naar die vreemde ontmoeting, waardoor hun slaap verstoord is. Naauwelijks had van Beveren van een vreemde ontmoeting hooren spreken, of hij dacht aanstonds aan eene briljante geestverschijning, en zijne weetgierigheid ontwaakte in hare volle kracht. Ik wil toch voor den dit en dat weten, zeide hij, waar ge van nacht uw hoofd hebt neergelegd: dat ge in een spookhuis geweest zijt, is een uitgemaakte zaak, want zoo gij waart gevallen in het hol van den weerwolf, zoudt ge er niet levend uitgekropen zijn. 's Morgens zijn mijne zenuwen sterk genoeg, om rustig een spookgeschiedenis aan te hooren, hoe aandoenlijk ook: begin maar, Willem, gij behoeft niet te vreezen, dat ik u in de rede zal vallen. Waar zijn de heeren geweest? wat hebben zij gezien? En toen er geen antwoord volgde: ge zijt niet naar bed gegaan, zijt ge wel? Neen! zei Willem. Waar zijt ge dan geweest? drong van Beveren aan, en begon zelfs te brommen, dat hij hem de woorden als uit de keel moest halen. Waar zijt ge dan geweest? vroeg hij andermaal; ik zal u niet los laten voor dat die geschiedenis van A tot Z doorgespit is. Ach, ik ben zoo nieuwsgierig, voegde ook zijne vrouw er bij, en met geweld persten zij
<pb n="264"/>
hem de bekentenis af, dat zij bijkans den geheelen nacht langs 's heeren straten hadden geslenterd. Met welk oogmerk? vroeg mevrouw van Beveren, die volstrekt niet begrijpen kon, hoe haar broeder op eenmaal zoo een groot liefhebber van voeteren was geworden. 't Is kluchtig, riep ook haar man, maar zoo ge mij de reden verzwijgt, waarom gij voor nachtwandelaars gespeeld hebt, verkies ik u niet te gelooven. Die op klaar lichten dag wandelt, noem ik reeds een zotskap, want het genoegen van zich noodeloos in het zweet te loopen is voor mij onbegrijpelijk. Als iemand mij uitnoodigde, om tot tijdverdrijf naar Leyderdorp te kuijeren, zou ik hem mijnen wandelstok zenden. Een mensch is geen paard, dat slechts geboren is om te draven. Ik weet wel, dat wij onze beenen niet gekregen hebben tot staatsie, maar zij zijn ons aangeplakt als een paar noodhulpen, en die dezelve verslijt door noodeloos te galoperen acht ik een ezel op twee pooten. Evenwel die des daags onze straten in wandelwegen herscheppen zijn ten minste in de mode, maar men moet stapelzot zijn, wanneer men zulks 's nachts doet. Al is, iemand zoo arm als Lazarus, hij zal toch liever, op vunzig stroo willen slapen, dan als een wandelende sterrekijker door de stad spanseren; wij moeten ons niet verlagen tot een rendier! Dat ge niet op een matras geslapen hebt, of op een vederbed, wil ik gelooven, maar zelfs niet op een canapé, zelfs niet in een leuningstoel - 't is voor den dit en dat onmogelijk! Zoo redeneerde van
<pb n="265"/>
Beveren met een jeugdig vuur, en rustte niet eer Willem hem verteld had, dat mevrouw Hermstad zoo vriendelijk geweest was, hare deur gesloten te houden, waardoor de wandeling van zelf moest volgen. Onze zuster is zeker bang geweest voor dieven, giste mevrouw van Beveren. Of voor den weerwolf, vermoedde haar man, en die voorzigtigheid is allezins prijzenswaardig; maar hebt ge dan den heelen nacht onder den blaauwen hemel doorgebragt? Willem antwoordde niet. Ik vraag, zei van Beveren, of de lieve maan u den ganschen nacht heeft beschenen? Ik zal uwen zwager wakker maken, hernam Willem, dan kunt gij de ware toedragt van het gebeurde uit zijnen mond uittornen. Ach, hij slaapt zoo gerust, riep mevrouw van Beveren met hare gewone menschlievendheid. Dat doet hij waarachtig, zei ook haar man; het zou satansch schurkachtig zijn, zoo gij den afgematten wandelaar zijnen slaap ontfutseldet: het zal niet geschieden, maak u niet ongerust, vrouw! En naauwelijks had hij Willem ook van dien kant den pas afgesneden, of het lastig verhoor werd aanstonds voortgezet. Ik vroeg, zeide hij met luider stemme, of ge den heelen nacht een luchtje hebt geschept, en om die simpele vraag te; beantwoorden, is het niet noodig, Willem, dat de goede Hermstad uit zijnen slaap wordt gewekt, dit zult ge mij toestemmen, vertrouw ik. Kom jongen! wees openhartig, ge hebt niet te doen met den beul van Haarlem, want al hoorde ik, dat ge bij ongeluk in een poppenkast
<pb n="266"/>
gevallen waart, zou ik liever voor u bidden, dan tegen u vloeken. Wat bedoelt ge daarmede, beste man? vroeg mevrouw van Beveren. Ik spreek van een rariteitkamer, antwoordde haar man, of van een huis, waar alleen de duivel eene goede rekening maakt, want de menschen-kinderen worden er Chinesche schimmen. En nu helder uit de borst, Willem! zijt ge dan nergens onder dak geweest? Een paar uren, antwoordde hij met den grootsten weerzin. In een logement? vroeg van Beveren; en toen Willem hem vertelde, dat het dien naam in geenen deele verdiende, verdubbelde bijkans zijne nieuwsgierigheid. Hier liggen voetangels en klemmen, dacht hij bij zich zelven, terwijl hij schier een vollen kop joosjesthee in ééne teug opslurpte, maar ik zal er mijne beenen aan wagen, en onverschrokken voortwandelen. Hoe noemt <hi rend="i">gij</hi> een huis, dat den naam van logement onwaardig is? dat noem <hi rend="i">ik</hi> een zuiphuis, of een smokkelkroeg. Maar Hermstad is waarachtig geen kroeglooper; wie heeft ooit gezien, dat hij jenever of brandewijn dronk? in zijn gansche leven heeft hij nog geen oordje aan snaps uitgegeven. Hermstad in een kroeg! 't is voor den dit en dat een leugen! het huis, waar gij van nacht uw intrek hebt genomen, moet of meer dan een kroeg geweest zijn, of minder. Het was, geloof ik, een speelhuis, liet Willem zich ontvallen, en wilde het woord terugnemen, toen het reeds te laat was. Een speelhuis! viel oogenblikkelijk van Beveren uit, daar vindt men geen serafijnen: maar eer wij ver-<pb n="267"/>der gaan, wat noemt <hi rend="i">gij</hi> een speelhuis? Waar gespeeld wordt, zei Willem kortaf. Op welke instrumenten? vroeg weêr van Beveren; doch ge moet geen zuur gezigt trekken. Dat ik u zoo vele vragen doe, is niet mijne schuld, maar de uwe, die zoo karig zijt met uwe antwoorden. Ik wil gaarne het woord aan u alleen laten, maar op voorwaarde, dat ge tot de kleinste bijzonderheid eerlijk opbiecht; hetgeen ge doen kunt buiten uwe schade, want ge behoeft niet te vreezen, dat ge bij den duivel te biecht gaat, of dat ik u morgen eene rekening zal t' huis zenden. Doch zoo ge maar een speldeknop achterbaks houdt, zal van Beveren hem opbaggeren, al lag hij ook bedolven in de Noordzee. Ge zijt in een speelhuis geweest, dit weten wij reeds, maar wij weten nog niets, zoo gij weigert ons uit te leggen, wat ge onder den naam van speelhuis verstaat. En nu volgde er eene reeks van vragen, waarvan de volgende een uittreksel zijn: werd er gedobbeld? werd er gelanterluid? muzijk gemaakt of iets anders? Er werd gedanst, antwoordde Willem noode. Gij hebt toch niet meegedanst? vroeg van Beveren, terwijl hij smakelijk lachte. Ik moest wel, was het antwoord van Willem. Dat is satansch komiek! en Hermstad - heeft hij ook moeten dansen?</p>
<p>Ik geloof niet, waarde lezer, dat Cicero of Demosthenes ooit zoo een aandachtigen toehoorder gehad hebben, als Willem van Boudewijn markte, hoe laconiek ook zijne antwoorden waren. Trouwens hij was een waardig handlanger van me-<pb n="268"/>vrouw Hermstad, en reeds bij voorraad doopte hij al zijne pijlen in het venijn, dat hem zoo rijkelijk toestroomde. Arme Hermstad! mij dunkt, ik zie reeds de pantoffel, waarmede gij gekastijd zult worden door uwe huisplaag. Slaap maar, eerlijke ziel! want als gij wakker wordt, zult ge een geloei hooren, alsof een Javaansche buffel zijnen muil tegen u opsperde. Alleen een coup d'état kan u nog redden; maar uw behoud is des schrijvers verderf. Arme schrijver! die in een onderwerp zit te wroeten, dat, gij ziet het zelven, onuitputtelijk is. Ik zie nog eer kans, u een volledige anatomie van al de koppen te leveren, die onder de guillotine zijn gevallen, of u al de sabelhouwen en dolksteken op te tellen, die om godsdienstige redenen uitgedeeld zijn, dan den inhoud van dit grotesque boek te laten beantwoorden aan het titelblad. Elke schrede, die wij voorwaarts gaan, sleept ons twaalf passen achterwaarts, en hoe meer ik arbeid, hoe meer tijd ik verspil. Reeds heb ik mij de moeijelijke taak opgelegd, mijne hoofdstukken zonder inleiding te beginnen. Als een gaauwdief kom ik het huis invallen, daar mij de tijd ontbreekt, om als een fatsoenlijk man mijn compliment te maken. Maar ach, wat helpt het! de zee, die wij doorklieven is zoo grondeloos diep, dat alleen een gek zwarigheid kan maken, zijnen pot de chambre er in uit te gieten. Wanneer ik dezen roman een naam moest geven, zou ik hem den tooverroman noemen, en ik twijfel niet, of ge zoudt top! zeggen. Arme schrijver, die zulk
<pb n="269"/>
een tooverkoek moet kneden! Geen wonder dan ook, dat ik nu en dan zoo mistroostig word, dat ik mijn toevlugt moet nemen tot gezang en snarenspel. Vive la joie, doe doe don dijne, vive la joie doe doe doe don! 't Is een aria van mijne vinding; zing het eens na, jichtpoot! Ik verzeker u, waarde lezer, dat ik vrij wat minder geschreeuw zal maken, als ik deze wereld uitga, dan toen ik er inkwam.</p>
</div>
<div type="chapter">
<head rend="h3">Negende hoofdstuk.</head>
<p><hi rend="b">E</hi>n vader Hermstad, zei van Beveren, heeft dan ook moeten dansen? Deze vraag, hernam Willem, kan niemand beter dan hij beantwoorden. En hij slaapt! zei van Beveren; maar zeg mij eerst, wie uw beerenleider geweest is? met andere woorden, wie zoo veel pouvoir op u gehad heeft, dat ge voor hem hebt moeten dansen? Op de gansche kermis ken ik geen waardiger schouwspel dan een dansende aap, en het apenspel is mij steeds een délice; dat vind ik satansch aardig; hoe natuurlijk die aapjes in hunne apenrokken allerlei apenpotsen maken! geen commandant - comediant wilde
<pb n="270"/>
hij zeggen - kan het verbeteren; maar een heele drilmeester moet hij zijn, die daartoe Hermstad kan dresseren; hij is zoo stijf als een gespannen koord, en voor een apenkop is zijn gezigt veel te ernstig. Heb <hi rend="i">ik</hi> u gezegd, vroeg Willem tamelijk heftig, dat uw zwager van nacht voor aap heeft gespeeld, of eenige aperij heeft bedreven. Ge moet mij niet bekijven, zei van Beveren, maar ik vraag u zelven, of ik niet met alle regt dezen een aap noem, die voor anderen danst en grimassen maakt? noem gij hem een beleefd man of een' hoveling, ik daarentegen houd staande, dat hij van het apengeslacht is. Maar met wie heeft vader Hermstad gedanst? zeker niet met eene non of predikantsvrouw. Ach van Beveren, kwam zijne vrouw tusschen beiden, ziet ge dan niet, dat Willem u een sprookje op de mouw speldt? Ik zie niets, antwoordde hij, terwijl hij met een onnoozel gezigt beide zijne mouwen bekeek. Doch een oogenblik later, begon hij toch te vreezen, dat Willems verhaal zeer apocryph was; hij bleef een geruimen tijd in die pijnlijke onzekerheid, maar eindelijk viel hij eensklaps uit: is Hermstad de man om een flikker te slaan! ik geloof het waarachtig niet; en deze schoenen zult ge mij voor geen dansschoenen verkoopen, zij zijn voor den dit en dat baggerlaarzen! Gij hebt gelijk, vrouw! het leutert u in den bol Willem! als Hermstad gedanst heeft, moet de tijd gekomen zijn, dat de kalvers op het ijs dansen. Dat Willem zoo kalverachtig geweest is, wil ik met alle liefde ge-<pb n="271"/>looven, maar Hermstad is te bezadigd om van den os op den ezel te springen. Weet ge wat, Willem, ik houd u voor een satanschen leugenaar, en zoo ge iemand kokeren wilt, neem dan liever een ander bij den kop. Hoe meer van Beveren redeneerde (indien dit woord bruikbaar zij, als men spreekt van iemand met een paar doffe oogen en een garnalenverstand), hoe luidruchtiger zijne stem werd; hij werd eindelijk warm: heidaar! riep hij met een vervaarlijke stem, het klappermans-woord tot zijnen zwager rigtende. Hermstad is niet begrijpelijk, bromde hij, die slaapt maar; en hij zette toen een keel op, als iemand, die in een bakkersoven gesmeten wordt. Voor dit keelgeluid moest Hermstad zwichten. Ben ik in slaap gevallen? vroeg hij niet weinig verlegen. Ge zijt wakker, vertelde hem van Beveren, maar als ge uwe oogen eens ter dege uitgewreven hebt, wil ik met u een appeltje schillen. Ik heb gisteren nacht weinig geslapen, verontschuldigde zich Hermstad, en den vorigen nacht nog minder. Dat wil ik gelooven, zei van Beveren, maar eilieve! kom eens aan deze tafel zitten. Willem heeft met mij negotie willen doen, hij heeft mij iets willen verkoopen, raad eens wat? Ik vrees een ring, antwoordde Hermstad. Misgeraden! riep van Beveren. Wat dan? vroeg zijn zwager met de meeste belangstelling. Kulkoek, zei van Beveren. Hermstad schudde het hoofd, alsof hij zeggen wilde, ge zijt toch een raar stuk vleesch. Maar toen Boudewijn hem vroeg, in welke bataille zijn rok verminkt was gewor-<pb n="272"/>den? raakte hij aanstonds de kluts kwijt. Ik geloof waarachtig, dat de jongen gelijk heeft, dacht van Beveren, toen hij den treurigen staat van Hermstads achtersteven gewaar werd. Hoor eens hier, zeide hij tamelijk ernstig, ik heb dikwijls gehoord, dat er een schoorsteen omvergewaaid was, maar het moet een orkaan waaijen of vliegende storm, als onze broek en rok naar den dit en dat vliegen, en zoo winderig is het van nacht niet geweest. Maar wij hebben reeds van den brand gehoord, en, zonder er lappen of doekjes om te winden, zult ge ons op staanda voet zeggen, in welke herberg gij het gelag hebt betaald. In welke herberg? vroeg de goede Hermstad in de grootste verlegenheid. Hij krijgt er reeds een kleur van, juichte van Beveren, maar ik wil u niet lang martelen, doe uw gebed maar, want de genadeslag volgt. Ik begrijp u niet, zei Hermstad in doodsbenaauwdheid, want hoe hard ook van Beveren hamerde, de hamerslag van zijn geweten beukte nog harder. Dat ge op een danspartij geweest zijt, zult ge niet tegenspreken, ging zijn zwager voort, maar vertel ons liever, hoe gij, oude paai! aan die malle danskuren gekomen zijt, en als ge weêr zoo joolig wordt, raad ik u, een paar nieuwe dansschoenen te koopen; met wie hebt ge van nacht gedanst? Mag ik weten, stotterde Hermstad, uit welken hoek u die tijding toegewaaid is? Daar zit mijn zegsman, zei van Beveren, terwijl hij op Willem wees; wat zegt ge nu, vrouw? Maar deze was zoo diep bedroefd,
<pb n="273"/>
dat haar de tranen langs de wangen biggelden, en die belangrijke vraag kon zij slechts beantwoorden met een diepen zucht.</p>
<p>Het is hier de plaats niet, om dezen zucht te peilen: maar de volgende aanmerking is voor Christenen van het uiterste gewigt; weshalve zij ook met een fijnere letter is gedrukt. Daar komt zij aanrijden met een zekere deftigheid: <hi rend="i">als de eene zondaar over den anderen zucht, moeten wij oogenblikkelijk onze ooren toestoppen; de beste zuchter is hij die over zich zelven zucht</hi>. En daarom mevrouw van Beveren! ge kunt voor mijn part zuchten, tot dat ge de zucht in de beenen krijgt, met de water- en windzucht er bij, maar het zal laat worden, eer ik u den pols voele; of een likpotje voorschrijve. Ge moet beginnen met over u zelve te zuchten, eerst dan worden uwe kwalen geneeslijk. Ik twijfel niet, waarde kwaadspreekster en lasteraar! of gij zult den schrijver een pluimpje geven, dat hij zich op zulk een beknopte wijze van dien alledaagschen zucht heeft weten af te maken; en ik vertel u eens voor altijd, dat ik uw toehoorder niet zijn wil, wanneer gij in de droevige noodzakelijkheid zijt van te moeten zuchten over uwe vrienden en vriendinnen. Vertelt liever aan een ander, dat ge eene zuster hebt met een kranke ziel, die ge hartelijk beklaagt, en voor wie gij dagelijks bidt. Voor zulke laffe praatjes zijn mijne ooren potdigt; ik zou u maar antwoorden: gisteren heeft men hetzelfde van u verteld. Maar zoo gij iets wilt verhalen van uwe gestreepte
<pb n="274"/>
kat of witten krulhond, komt dan bij mij, en wij zullen zamen een aangenaam onderhoud deelen, en ik zal u met Jobs geduld aanhooren; in één woord, wij zullen ons vermaken als goede Christenen.</p>
<p>En nu neem ik wederom mijnen troffel in de hand, om het vervolg van ons verhaal af te metselen. Niet weinig was Willem verbitterd, toen van Beveren hem aanduidde als Hermstads verrader. Ik heb u gezegd, zeide hij, dat ik tegen mijnen wil in een danskring gesleept ben, dcwijl ge mij de woorden uit de keel gehaald hebt, en ik een vijand ben van alle onwaarheid, maar dat ook uw zwager heeft medegedanst, weet ge niet van mij; gij hebt het gevraagd, ja, maar die vraag heb ik onbeantwoord gelaten. Heeft hij dan niet gedanst? vroeg van Beveren met de grootste belangstelling. Dit is hier de vraag niet, antwoordde Willem, maar de vraag is, of ik uw oorblazer geweest ben? - Dat weet ik waarachtig zelve niet; maar hoe komt het dan, dat mijne ooren er van tuiten? Hermstad heeft het niet verteld, want hij heeft geslapen; Boudewijn heeft geen mond open gedaan, dan moet zeker mijne vrouw mij aan het oor geleld hebben. Maar wel aan! laat Hermstad zijne hand op het hart leggen, en mij als eerlijk man verzekeren, dat hij van nacht zijn balans niet verloren heeft, dan zal ik zoo geloovig zijn, alsof hij op het evangelie gezworen had. Hermstad! durft gij staapde houden, dat ge van nacht niet gedanst hebt? Hij zwijgt als het graf,
<pb n="275"/>
riep van Beveren, toen er geen antwoord volgde, trouwens het spreekwoord zegt: die zwijgt, die stemt toe.</p>
<p>De triumf van van Beveren was volkomen, en wij moeten hem de eere geven, dat hij zich bij deze gelegenheid verre boven zijne gewone domheid verhief. Want die een advokaat tot zwijgen brengt, en een advokaat als Hermstad was, moet in de rhetorica geen nieuweling zijn. Van Beveren stond in alle wetenschappen en kunsten op den laagsten trap (behalve in de ethica, waarin hij een tweede Milo was; die, als ge weet, op een schoonen morgen een heelen os afkloof; de wet van het gemaal kende hij door en door). De laatste sport van de wetenschappelijke ladder noem ik niet onwetendheid; want wie is er vrij van? en is er wel iemand, wiens kennis, hoe uitgebreid ook, opwegen kan tegen zijne onkunde. In dit opzigt staat zelfs de grootste veelweter naauwelijks een paar duimen boven peil. Maar van Beveren hield zich verzekerd, dat niemand minder ezel dan hij was; hij wist zelfs niet dat het onderscheid tusschen een ezel en een' geleerde nog al aanmerkelijk was. Dat er veel boeken in den handel waren, wist hij, maar liever had hij een gestoofden kabeljaauwstaart, of een paar honderd gespeende oesters. Hoe kwam het dan, zult gij vragen, dat Hermstad zijne vlag moest strijken voor zulk een botterik? Ik heb het reeds gezegd, weetgierige lezer! hij was zich bewust dat hij een verkeerden pas gemaakt had, en deze kennis verlamde zijne tong,
<pb n="276"/>
ontzenuwde zijne denkkracht. In het verschiet vertoonde zich zijne vrouw, met de armen in haar zijden, en hij vreesde dus, dat de groote kapitteldag weldra aanbreken zou. Wanneer hij aan de vroedvrouw dacht en aan zijn paterleven, voelde hij zich als iemand, die een slag van den molen weghad. Hoe kluchtig ook zijne ontmoeting voor mij geweest zij; want, ik beken u, zij heeft mij gediverteerd; hij zelf was er kapot van, en tegen een kapot was van Beveren volkomen bestand. Elke vraag werd Hermstad een dolksteek, aan ieder haar hing hem een zweetdroppel. Daarbij kwam, dat van Beveren in zijne domheid allerlei vragen opeenstapelde, niet wetende, hoe pijnlijk dit verhoor voor vader Hermstad was. A propos! zeide hij, ge zijt ons nog het antwoord schuldig gebleven op de vraag: met welke dames gij van nacht gewaltzt hebt? want ik houd u voor een kenner. Ik heb niet gewaltzt, stotterde Hermstad. Hebt ge dan in een quadrille gestaan of in een colonne? Waarlijk niet! zei Hermstad. Ge zult toch geen menuet gedanst hebben of rigodon? houd u stil vrouw! Hermstad moet antwoorden. Ge zoudt mij een groot genoegen doen, hernam deze, indien ge liever over een ander onderwerp een gesprek wildet aanknoopen. Van ganscher harte, antwoordde van Beveren, maar ge moet mij eerst vertellen, welke freules gij ten dans hebt geleid. Weet ik het! riep Hermstad vrij knorrig. Die vraag is satansch zot! ging van Beveren met veel welsprekendheid voort: die een meisje zijnen arm aanbiedt, zou
<pb n="277"/>
die den naam zijner dame niet weten! niet weten, uit welke schulp of stulp het ding gekropen is! niet weten, welk een bekje zij heeft! Speelt men blindemannetje, dat is andere tabak, men pakt dan de eerste de beste bij de kladden, zonder te vragen, hebt ge een baard, dame? Maar in een fatsoenlijke danszaal gaat het zoo onbezonnen niet toe; men danst daar niet bij het licht der maan of van een simpele nachtkaars - maak dat uwen gekken wijs - er kan voor den dit en dat in de zon niet meer licht branden, en die daar een mothuif voor een motpruik aanziet, moet stikziende zijn. Ge kunt derhalve den aap niet langer in uw mouw houden, want ik zal aan zijn staart trekken, tot dat hij er uitspringt. Dan ga ik aanstonds naar huis, zei Hermstad in allen ernst. De weg is voor u vrij, hernam van Beveren, maar ook voor mij, en het is mij tamelijk onverschillig, of wij hier het gesprek voortzetten, of in uwe voorkamer; uwe vrouw zal mij niet wegjagen; dit is de minste zwarigheid. Wat wilt ge dan toch? vroeg Hermstad, niet wetende, hoe hij den brand moest blusschen; uwe rekkelijkheid is van daag niet groot. - Wat ik wil? ik wil eens met u een kaartje leggen, doch als ik troef vraag, moet ge ook troef bijspelen, en niet, als zoo even, uwe troeven verzaken. Ik zal frisch vragen, maar gij moet ook frisch antwoorden; met welken klokslag ons spel uitgespeeld zij, komt bij mij in geen aanmerking, want ik heb den heelen dag vrij. Ik niet, zei Hermstad, die nu een treurig verschiet
<pb n="278"/>
voor zich had. - Dan zullen wij maar aanstonds beginnen, welaan dan! houd uwe troeven in de hand, en laat mij eerst de vrouw kijken. Wat bedoelt ge daarmeê? vroeg Hermstad. - Ge zijt niet bevattelijk broertje! ik doe u nog altijd de oude vraag, met welke dames gij gehossebost hebt? Laat Willem voor mij antwoorden, zei Hermstad, terwijl hij haastig zijnen zakdoek ontscheepte. - Ik durf altijd tien tegen één wedden, dat er een watersnood opkomt, wanneer iemand een zakdoek aan zijnen neus presenteert, maar bij deze gelegenheid zou ik mijne weddenschap codille verloren hebben, want de neus van Hermstad was beendroog; alleen, om zijne verlegenheid te bewimpelen, liet hij zijn zakdoek waaijen. Kom, Willem, zei van Beveren, neem gij het spel op, want Hermstad heeft de kriewel in zijn neus. Ik heb u verongelijkt, jongen! toen ik u een satanschen leugenaar noemde, want wij weten nu uit Hermstads eigen mond, dat hij op zijn ouden dag ter dansschool is gegaan, en uit den uwen heb ik gehoord, dat gij van nacht zijn schoolmakker zijt geweest. Daarom kunt gij ons zeggen, vertrouw ik, bij welk duifje Hermstad voor doffer gespeeld heeft; zag zij er nog al snoepig uit? Ach, zei Willem, met een pijnlijken grimlach, des nachts zijn alle katten graauw; ik laat mij liever over dit onderwerp niet uit. Dat is een ezelachtig antwoord, bromde van Beveren, wij spreken immers niet over katten, want ik, durf vertrouwen, dat de dame van Hermstad geen kamerkat geweest is. Dat zij
<pb n="279"/>
wel aan het hof stond, geloof ik, waarachtig niet, anders zoudt gijlieden uwen mond niet op het nachtslot houden: met wie hebt <hi rend="i">gij</hi> gedanst? Met, een' kromrug, was Willems ruiterlijk antwoprd; want als de zaak hem alleen betrof, was hij steeds openhartig. Maar zijn antwoord was voor van Beveren geen dreet waard; zijne pantoffels en hij begrepen er even veel van. Met een kromrug! riep hij, dat spreekwoord versta ik niet, of word ik weêr voor den gek gehouden? Ik wilde, zeggen, zei Willem, dat ik een half dozijn passen gemaakt heb met - Met wie? houd u nu goed! vuurde hem van Beveren aan. Met een bogchel, beleed Willem zonder te blozen. Wel bekome u de maaltijd! wenschte hem van Beveren toe, maar ik weet waarachtig niet, of het boert, dan ernst is? 't Is de bloote waarheid, zei Willem, en ik kan er zelfs nog bijvoegen, dat het meisje niet weinig pokdalig was. Wel zoo jongen! riep van Beveren op een vrolijken toon, ge hebt van nacht uw fortuin gemaakt; maar die dame zou beter gedaan hebben, wanneer zij met haar klompen van het ijs gebleven ware; zoo een dreumes kan voor den dit en dat geen maat houden. Ach van Beveren, riep zijne vrouw, was het dan hare schuld, dat zij van achteren een uitwas - Een uitwas! viel van Beveren in, 't is voor den drommel een miswas. Maar zijne vrouw wilde niet zoo schielijk het veld ruimen; met ligchaamsgebreken te spotten, is niet christelijk, zeide zij. Gij beschouwt den bult uit een zedelijk oogpunt, hernam
<pb n="280"/>
van Beveren, en in zekeren zin hebt gij gelijk, uwe zaak is beter dan de mijne; ook spreek ik u niet tegen, dat er vele krommen onder dezen geweest zijn, die ons de almanak voor heiligen verkoopt; maar hoe groot ook de zonde zij van iemand, die met ligchaamsgebreken den spot drijft, nog veel grooter is de zonde van den gebogchelde zelven, als hij zijn eigen bult voor het lapje houdt, en ik vraag u, of hij minder doet, wanneer hij zijn bult laat dansen? Maar, Willem, hoe heette de dame, die zich zoo belagchelijk heeft aangesteld? Een dame was zij niet, antwoordde Willem met een edele opregtheid, welke van Beveren niet genoeg waardeerde, en die ook Hermstad scheen te mishagen, althans hij begon weêr zijn neus te snuiten. 't Is potsig! riep van Beveren, maar ik ben een schelm, als ik het raadsel ontcijferen kan. Evenwel ik zal de eene vraag op de andere stapelen, tot dat ik de waarheid beklommen heb. Gij hebt gedanst met een bult, en die behoorde aan geene dame, zegt ge; dit alles is duidelijk en klaar; ook is het bewezen, dat die bult niet in de lucht zal gezweefd hebben, want zoo een ding heeft geene zelfstandigheid. Ach van Beveren! viel wederom zijne vrouw in, ik word er koud van; hoe kunt ge toch eens anders ongeluk tot een voorwerp - 't Is geen voorwerp, vrouw! 't is een achterstuk, en daarom geef ik u niet toe, dat die kleine bezitting den eigenaar ongelukkig maakt, want hij zelf heeft er immers geen gezigt van. Maar gij sleept ons ge-<pb n="281"/>durig van den weg af, en om den verloren tijd wederom in te winnen, zal ik Willem regelregt vragen, op welken brief dit adres geplakt was? Het was een burgermeisje, antwoordde Willem, en, zoo ik wel heb gehoord, de dochter van een dansmeester. Dan zult ge mij toestemmen, zei van Beveren, dat uwe dame niet zeer statig is geweest; maar ik ben overtuigd, dat Hermstad beter uit zijne oogen zal gekeken hebben; die heeft gedanst - met wie heeft hij ook gedanst? Daar staan wij weêr voor dezelfde moddersloot! Kom Willem! laat de brug vallen, dan kunnen wij rustig voorwaarts gaan. Was zij een burgemeesters vrouw? Iets minder, antwoordde Willem met de meeste waarheidliefde. Zij droeg toch een japon? Hermstad, antwoord dan! Ik heb reeds het woord aan Willem afgestaan, hernam zijn zwager in de grootste verlegenheid. - Dan moet ik op u tamboeren. - Ach, zei Willem, hoe veel beter ware het niet, indien wij dit nutteloos gesprek afbraken, en liever aan de zaak dachten, die wij reeds gisteren op het tapijt wilden brengen. Wij hebben immers met den ouden Wijbrand afgesproken, dat hij van dezen morgen ons antwoord zoude ontvangen. Ik ben volkomen bereid, viel oogenblikkelijk Hermstad toe. Wacht eens! riep van Beveren, ik houd niet van galoperen, en ik moet eerst het ééne paard op stal brengen, eer ik op het andere ga zitten. Indien ge wilt, dat wij niet lang onder weg blijven, moet ge mij een ruiterlijk antwoord geven op deze oudbakken vraag: wie
<pb n="282"/>
de danspop van Hermstad geweest is? Indien ge deze vraag beantwoord hebt, kunt ge mij op uwe beurt een vraagstuk voorleggen; ik zal mijne tong beter laten klappen, dan gij de uwe. De belofte van van Beveren was voor Willem bij uitstek verleidelijk; daarbij kwam, dat hij de zaak uit een geheel ander oogpunt beschouwde dan Hermstad, wien de pantoffel zijner vrouw voor de oogen schemerde. En toch wilde hij niet klappen, zonder daartoe verlof te hebben bekomen van Hermstad zelven. Mag ik het vertellen? vroeg hij. Wis en waarachtig! zei van Beveren, ik neem al de gevolgen voor mijne rekening: de jongen maakt mij satansch nieuwsgierig. Mag ik? vroeg Willem andermaal. Alleen op deze voorwaarde, stotterde Hermstad, geef ik u verlof, de overgroote nieuwsgierigheid van mijn zwager te bevredigen, dat ge mij één voor één belooft, deze belagchelijke zaak niet ruchtbaar te maken; mijne vrouw zou er welligt meer in zoeken, dan een billijk oordeelaar er in vinden konde; om kort te gaan, wij zitten onder de roos, verstaat ge? Hoe simpel, dat van Beveren weêr naar den zolder keek! Ik wilde zeggen, zei Hermstad, dat ge uwe mondtrommel niet moogt roeren. Ik ben geen babbelaar, pochte van Beveren, maar voor mijne vrouw wil ik niet instaan, zij is van de natie, die niet geschoren kan worden. Mijne zuster zal mij niet verraden, zei Hermstad, maar Boudewijn - is die reeds mans genoeg, om een geheim te dragen? Geen professor zal beter spreken dan hij zwijgen; hij groeit op
<pb n="283"/>
tot een secretaire; kort af, de satansche jongen zwijgt zoo goed als zijn vader. Mogelijk nog beter, zei Boudewijn, en mijn oom zou mij groot onregt aandoen, wanneer hij van gedachte ware, dat ik mijne tong niet onder bedwang kan houden. Ge zult dan zwijgen? vroeg Hermstad met den meesten nadruk, alsof hij niet vrij was van een treurig voorgevoel. Daar geef ik u mijne hand op, zei Boudewijn, en voor al de schatten van Groot-Brittanje zou ik deze belofte niet willen verbreken; indien ge wilt, zal ik zweren. Zoo zeide hij, maar in zijn hart ontkiemde reeds de gedachte, om Hermstad en Willem een kooltje te stoven, dat hun drommelsch zuur opbreken zou (maar dit zuur is in de scheikunde niet bekend, vrees ik). En hoe hij zijn hart ophaalde! toen de beschrijving van het dansfeest door Willem gegeven werd. Ook van Beveren was louter aandacht, en durfde naauwelijks zijne tong verwiggelen, maar toen Willem geeindigd had, begon hij oogenblikkelijk. 't Is eene lieve geschiedenis, en satansch grappig! advokaat Hermstad, lid van den edelen achtbaren raad, danst een patertje langs den kant met een vroedvrouw! wij moeten aanstonds een brief zenden naar Jan Steen, want zulk een tafereel moet op het doek gebragt worden. Ik lach mij dood, vrouw! geef mij schielijk een slok water, want ik krijg een stikhoest: nu begin ik weêr op mijnen adem te komen, maar waarachtig! ik kreeg het te kwaad. Bij mijne ziel, Hermstad! ik zie niet in, waarom uwe vrouw van deze grap on-<pb n="284"/>kundig moet blijven; zij zal het voor den dit en dat weten, en ik ben reeds benieuwd om te zien, hoe zij van het lagchen traanoogen zal. En Maria - ik hoop de eerste te zijn, die haar dit verrukkelijk tafereel met alle kleuren en verwen onder den neus houd; wat zal dat ding lagchen! Ge zult u toch herinneren, zei Hermstad op een ernstigen toon, dat ge mij stellig beloofd hebt, het geheim voor u zelven te bewaren. Gekheid! riep van Beveren, ge zult toch zoo zot niet zijn, om te denken, dat uwe vrouw jaloersch zal worden op een vroedvrouw. Daarenboven, het is immers uwe schuld niet, dat ge tegen uwen zin in dien danskring gesleept zijt; de rosbeijers zouden u doodgeslagen hebben, indien ge u gedragen hadt als een paar nuchtere kalveren. Vraag eens aan een patriarch, wat hij liever wil: afgerost worden, of meêhuppelen? hij zou liever zijne heilige zolen van zijne schoenen willen afdansen, dan gebeukt worden tot stokvisch, ja al moest hij al de vroedvrouwen voor haar achterste kussen, de vrome vader zou het doen, Hermstad, om een pak slaag te ontloopen. Uwe vrouw is zeker een weinig handgaauw, en haar mond is mededeelzaam boven allen lof, maar al ware zij ook zoo grimmig als een vuurspuwende berg, in het onderhavig geval zal zij geen vuur spuwen, en zoo zij tegen alle verwachting vlam vat, zal van Beveren die uitblazen. Ik geloof, zei Hermstad, dat ge daartoe te kortademig zijt, en in allen geval wil ik mij er niet aan wagen. Ge zijt een saaijen vent, bromde
<pb n="285"/>
van Beveren, een kerel van tieretein. Wanneer gij in de pleitzaal tegen een advokaat aan het tjanken zijt, laat ge geen spinnewebben voor den mond wassen; gij staat daar met een brutale houding, alsof ge een heele monstertemmer waart; doch wanneer ge met uwe vrouw mondgemeen raakt, tapt ge aanstonds uit een ander vaatje, waaruit voor den dit en dat water en melk stroomt. Ach, zei Hermstad, om den huisselijken vrede te bewaren, moet ik mijne vrouw veel toegeven. Daarom speelt zij u kapot, riep van Beveren; geloof mij, indien zij met een kaperkapitein te doen had, zou zij zoo niet bulderen, of zij liep gevaar van gebridst te worden, maar u zet zij een bril op den neus, omdat gij den courage niet hebt van nu en dan de bullepees te gebruiken. Uw raad zou zeer goed zijn, antwoordde Hermstad, indien ik belust ware op huiskrakeel, maar ik zoek mijn geluk in eendragt en vrede, en daarom smeek ik u, dat ge vooral bij deze gelegenheid mij als een broeder behandelt; ik beroep mij op uw gegeven woord. Zoo kan men wel vrede houden, bromde van Beveren, als men altijd naar iemands pijpen wil dansen, en bij elken slag de pantoffel kust; maar ik heb het u meermalen gezegd, ge zijt een belabberde vent. Is het geen sprekend bewijs van eene verregaande inhaligheid, dat wij zoo een vermakelijke geschiedenis voor ons zelven houden, in plaats van haar mede te deelen aan jan en alleman. Indien de grap mij te beurt gevallen ware, ik zou er mede woekeren, en haar aanstonds aan mijne
<pb n="286"/>
vrouw vertellen, hoe ook de wind in den schoorsteen mogt huilen. Ik kan zwijgen zoo goed als de beste, maar een klucht als de uwe kan ik, ook met den besten wil, niet binnen 's monds houden. Al belakte ik mijn snater met het taaiste zegellak, de vroedvrouw zou er doorbreken; gij moet niet meer vracht op mijne schouderen laden, dan zij kunnen dragen. Indien ik geweten hadde, riep Hermstad niet weinig misnoegd, dat ge zoo valsch zoudt dobbelen, zou ik mij niet arm gespeeld hebben; mijne openhartigheid berouwt mij, zij zal bittere vruchten dragen. Wat hagel is dat! zei van Beveren, ik zou u immers mijn woord niet verpand hebben, indien ik vooruit geweten hadde, dat het zwijgen mij tot een helsche pijn zoude worden; maar ge hoeft geen vies mondje te maken, ik zal zwijgen, zoo lang ik zwijgen kan; doch zoo het water over mijne lippen komt, is het mijne schuld niet, maar de uwe, want gij hebt mij watertandig gemaakt. 't Is toch satansch jammer, klaagde hij weêr een oogenblik later, dat die pikante geschiedenis met ons ten grave zal dalen. Ik betuig u, Hermstad, liever wil ik vijftig rijksdaalders missen, dan mij zelven tot een martelaar maken, door zulk een geheim in mijnen boezem te begraven. Met alle liefde geef ik u vijftig zeeuwen, wanneer ge mij uwe klucht in plaats geeft, benevens de vrijheid van er meê te sollen naar mijn goedvinden. Ik neem ze aan! antwoordde zijn zwager in een vlaag van edelmoedigheid. Regt goed! riep Willem, die
<pb n="287"/>
Hermstads oogmerk terstond doorgrondde. Dat noem ik iemand beet nemen, verweet Boudewijn zijnen vader, en ook mevrouw van Beveren achtte dezen ruilhandel bij uitstek nadeelig. Wat wilt ge nu beginnen, beste man! is dan die treurige vertelling van zoo veel aanbelang, dat zij opwegen kan tegen een verlies van vijftig rijksdaalders. Laat mij maar begaan, antwoordde hij, ik weet zeer goed wat ik doe, en de uitkomst zal leeren, wie hier de winner is. De geschiedenis is mijn, niet waar, Hermstad? Het was maar om te badineren, hernam deze. Waarachtig niet! drong van Beveren aan, terwijl hij met allen spoed een zak zeeuwen uit zijne secretaire nam, en oogenblikkelijk aan het tellen ging, uit vreeze, dat Hermstad zijn woord zou terugnemen. Ik maak er een gewetenszaak van, riep zijn zwager, zoo veel geld te vragen voor zoo weinig waarde! Ik wist wel, zei van Beveren, dat ge rouwkoop zoudt hebben, maar ik laat u niet los; hier zijn vijftig gerande zeeuwen; strijk ze van tafel, en steek ze in uw zak, want zoo zij er buiten vallen, zult ge niet veel gewonnen hebben. Ik ben geen afzetter, verontschuldigde zich Hermstad. De geschiedenis is mijn, juichte van Beveren, en zoo gij de zeeuwen niet verkiest te broeken, geef ze dan aan den eersten bedelaar den besten; die zal ze wel aannemen, vertrouw ik. - Mag ik ze dan voor u, en uit uwen naam, van Beveren! tot eene liefdedaad verbruiken, die ook de oorzaak van onze komst is; ik voor mij begeer er geen pen-<pb n="288"/>ning van, dit betuig ik u plegtig! en de zegen, die op dit werk van liefde rusten zal, die komt alleen u toe, van Beveren! Loop met uwe zeeuwen naar den dit en dat, hernam hij, ik heb de geschiedenis voor minder dan een appelschil, oordeel zelve. Deze zak zeeuwen was niet voor mij weggelegd of voor mijne vrouw, hij moest ook Boudewijn niet aan den kost helpen, maar ik had hem bestemd voor arme luidjes; reken nu eens na, hoe groot mijn verlies is! Indien ik die moppen uit een andere trommel had genomen, zou ik zekerlijk een ezel zijn geweest, maar nu wordt gij betaald met eens anders geld, en niet met het mijne; laat van Beveren maar loopen, hij zal niet verzuipen. Deze christelijke liefde begrijp ik niet, zei Hermstad. Uw verstand is ook niet doordringend, maar ik zal u op den regten weg helpen. Indien ik dezen geldzak, met al de geldstukken die er inzijn, in het Rapenburg smeet, zou ik mij bezondigen, ja, maar dat ik mij verarmen zou, ontken ik ten sterkste; begrijpt ge mij, Hermstad! Uwe redenering klimt mij te hoog, hernam deze, ik kan haar niet volgen. - Zeg liever, ik ben een domoor, ge maakt, dat mij de woorden ontbreken, om u mijne gedachten mede te deelen. Aan wien behooren deze stukken van twee en twaalf? antwoord niet, aan Frederik van Beveren, of ge vertelt een onwaarheid. Zijn ze dan van mij? vroeg Boudewijn, terwijl hij zijnen vader een paar zeeuwen ontfutselde. - Neen jongen! maar lel mij nu niet aan het oor, want Hermstad moet tot
<pb n="289"/>
zijn verstand komen; hoor eens naar mij, zwager: ik ben goed geefs, dit is geen grootspreken, en daarom heb ik als eene vaste gewoonte aangenomen, op zekere tijden van het jaar een zekere som gelds uit te leggen ten behoeve van de eerstkomenden. Die te laat komt, vertrekt met leege handen, en moet wachten, tot dat de zak weêr gevuld is. Nu <hi rend="i">moet</hi> gij begrijpen, vertrouw ik, waarom ik geen stuiver verloor, toen ik u uit dezen zak vijftig zeeuwen afpaste. Maar, van Beveren! kwam zijne vrouw tusschen beiden, ik dacht dat deze zeeuwen armengeld waren. Wat wilt ge daarmee zeggen, vrouw? - Dat weet ik zelve niet, antwoordde zij met alle mogelijke bescheidenheid, maar hoe meer geld gij neemt uit dezen zak, hoe minder er overblijft voor de noodlijdenden. Dat spreekt van zelf, vrouw! en deze tastbare waarheid wil ik gaarne bejaën; maar de vraag was, of van Beveren zich benadeelde, toen hij Hermstads geheim kocht, en ik houd staande, dat de koop mij geen stuiver verarmd heeft. Doch ge vergeet, zei Hermstad, dat ge mij betaald hebt met eens anders geld, en wel met het geld van de armen, wie het weinig baten zal, zoo ge hen wegzendt met het antwoord: uwe penningen heb ik tot wisjewasjes gebruikt. Ach, van Beveren, viel zijne vrouw uit, hoe durft gij de zonde op uw geweten nemen van den armen zoo vele penningen te ontstelen. Wie weet, of niet eenmaal elke zeeuw, dien gij hun te kort hebt gedaan, op uw hart zal branden, met een vuur, gloeijender
<pb n="290"/>
dan het hellevuur. Ik ben waarachtig stapelzot geweest, zei van Beveren, terwijl ik bij uitstek leep dacht te zijn, maar de zeeuwen zijn reeds naar den dit en dat, een advokaat heeft ze gezolderd. In vredes naam! ik zal het gat moeten lappen met mijn eigen laken; want liever duizend rijksdaalders verloren, dan dat er één gloeijende zeeuw op mijn hart wordt geplakt. Wil Hermstad ze ons niet terug geven? vroeg zijne vrouw, ge hebt immers zijn geheim niet wereldkundig gemaakt, en hij is te edel van denkwijs, om zich te willen verrijken ten koste van zijnen broeder. Gij kunt fraai zingen, vrouw, gaf de arme van Beveren tot antwoord, maar om een advokaat in slaap te zingen, is een liefelijke stem een te zwak instrument; in zulke ooren moet gij geen gemoedelijke woorden zaaijen. Hoe veel moeite heeft het reeds niet in, als wij ons eigen geld uit zijne klaauwen moeten breken, dit noem ik reeds tooverwerk, maar die hem geld ontfutselt, waarop alle aanspraak verloren is, moet waarachtig in de zwarte kunst een professor zijn. Ik beken gaarne, antwoordde Hermstad, dat uwe zaak er treurig uitziet, maar gij zijt het aan uw geluk verschuldigd, dat ge met een eerlijk man te doen hebt. Ik zal u eenen vrede voorschrijven, zoo voordeelig, als ge in de gegevene omstandigheden verlangen kunt. Het geld hebt ge verloren, dat spreekt van zelve, alle advokaten zijn schelmen, zegt gij, en het zou mij leed doen, u aanstonds tot een leugenaar te maken; maar (om in uwen geest te spreken) een advokaat weet voor
<pb n="291"/>
alle kwade zaken raad, en weet ik al geen middel, om u de verloren rijksdaalders terug te bezorgen; hetgeen gij niet verlangen zult van iemand, die in de zwarte kunst geen professor is; wil ik u toch gaarne aan de harde verpligting onttrekken, van uit uw eigen beurs het deficit te dekken. Ik sta op zwak ijs, klaagde van Beveren, zoo ge mij uwe hand niet toesteekt, ben ik naar den dit en dat. Wat zoudt ge wel willen geven, vroeg Hermstad, voor mijnen vriendschappelijken raad? O hemel! riep van Beveren uit, ben ik nog niet genoeg gevild. Neen, Hermstad, ge zoudt mij in de klei rijden, bewaar liever uwe vriendschappelijke hulp voor u zelven, met u doe ik geen negotie meer. Maar welke duivel heeft toch gemaakt, dat alle advokaten met hetzelfde sap overgoten zijn? Wat zoudt ge wel willen geven voor mijnen vriendschappelijken raad? dat liedje ken ik van ouds. 't Is u lieder sleutel, die op alle geldkisten past. Vriendschappelijke hulp van een advokaat! de hemel beware mij voor zulk een assistent, en niet alleen mij, maar ook al mijne nakomelingen. Ge hebt reeds vijftig rijksdaalders uit de armkas gestolen, en wilt nog een greep doen in de mijne. Ik dacht het wel, toen ge hier kwaamt met een gescheurden rok, dat van Beveren u een nieuw pak kleeren zou moeten geven; dit was de reden van uw morgenbezoek. Voor uwe vriendschappelijke hulp geef ik u geen koperen duit, Hermstad! duidelijker kan ik mij niet uitdrukken. Moet ik gestraft worden voor mijn onverstand met eene
<pb n=" 292"/>
boete van vijftig zeeuwen, de hemel verdubbele die straf niet door er bij te voegen, dat ze door een' advokaat geteld moeten worden. Ik zal u pro deo bedienen, beloofde Hermstad met een vriendelijken grimlach, wanneer gij afstand wilt doen van het gekochte geheim; gij denkt de bedrogene te zijn, maar de uitkomst zal leeren, vrees ik, dat Hermstad de dupe van de historie is. Wat durft onze advokaat bieden, vroeg van Beveren, indien ik hem met de hand op de borst belove, dat geen sterveling van mij hooren zal, hoe gekkelijk hij zich van nacht gedragen heeft? - Eene vrijstelling van alle betaling zonder uw geweten in het minst te bezwaren. - Top, zei van Beveren, terwijl hij terstond den sleutel zijner secretaire in zijn vestzakje stopte; maar hoe gij het aanleggen zult, moge een Griek weten, een simpel gereformeerde heeft voor zulk een gat geen spijker. Mevrouw van Beveren, die bij uitstek orthodox was, vatte aanstonds vuur. Ik zie niet in, zeide zij, - maar op welken toon sprak zij? een verhaal als het mijne moet wijsgeerig behandeld worden. Een schapenbout wil ik er onder verwedden, dat ge dien toon niet nabaauwen kunt? beproef het eens, hoog geleerde heer! <hi rend="i">Ik zie niet in:</hi> belagchelijk! bespottelijk! Mijn lieve vriend, moet ge u zoo pijnigen, zulke donkere oogen opslaan, al de zenuwen en spieren van uw aangezigt zoo rekken en spannen, om een gezegde, zoo onnoozel als dat was, over uwe tanden te jagen. Het was waarachtig, alsof ge storm wildet loopen op een
<pb n="293"/>
sneeuwvlok. Vergeef mij, zeer geleerde heer, dit was de toon niet, waarop eene mevrouw van Beveren sprak. En welk een verwaandheid, den klemtoon op <hi rend="i">ik</hi> te laten vallen, alsof het iets te beduiden had, dat <hi rend="i">gij</hi> niet inzaagt. Waarlijk geen wonder, dat ge zoo weinig ziet! want de hooge dunk van u zelven maakt u sneeuwblind. Maar op welk woord liet mevrouw van Beveren den klemtoon vallen? Zij sprak door haren neus, zeer geleerde heer! doe ook zoo!</p>
<p>Ik zie niet in, zeide zij met eene gepaste zedigheid, die een' pedant tot eer zou verstrekt hebben, waarom wij hervormden meer simpel zouden zijn dan de niet hervormden, zal ik maar zeggen, want met de Grieksche godsdienst ben ik niet bekend, die hoort in Rusland t' huis. Dan zal zij van slecht timmerhout zijn, vreesde van Beveren, alleen bruikbaar om kinderen in slaap te wiegen; maar heb <hi rend="i">ik</hi> u gezegd, dat wij eene simpele godsdienst belijden? waarachtig niet! Deze redenering, viel oogenblikkelijk Hermstad in, is bij uitstek geschikt, om u op een verkeerden weg te brengen. Het hart dat goed geplaatst is, is wars van allen godsdiensthaat, waardoor de liefde, die onze christelijke leer zoo weldadig en beminnelijk maakt, jammerlijk wordt uitgebluscht. Schimpreden op anders denkenden zijn tevens smaadreden op ons eigen geloof. Wilt ge dat in waarheid eer bewijzen - Van ganscher harte, riep van Beveren, mijn vader is er in gestorven, en ook mijne moeder, Hermstad! mijn geloof is mij dierbaar. -
<pb n="294"/>
Welnu, vervolgde zijn zwager, toon dan in uwen handel en wandel, dat de godsdienst, welke gij belijdt, met eene voorbeeldelooze kracht uw hart aan het goede en edele hecht: daardoor alleen kunt gij haar beminnelijk maken! maar die dit edel doel tracht te bereiken door eens anders godsdienst te beschimpen en te verguizen, toont reeds daardoor dat hij de zijne niet verstaat. De braafste Christen moet ook de liefderijkste mensch zijn, en waar er in onze christelijke kerk verbittering heerscht en wrevel, daar wijkt men hemelbreed van dien weg af, welken onze liefderijke Zaligmaker ons afgebakend heeft. Dat ook gij van Beveren het voorbeeld des dags zoo slaafsch navolgt, wil ik nu niet berispen, maar eene onuitwischbare schande noem ik het, dat mannen, die ons tot een toonbeeld van verdraagzaamheid en zachtzinnigheid moeten strekken, zoo dikwijls tegen anders denkenden hunne gal uitstorten met dezelfde lippen, waarmede zij voor zondaren bidden. Ik geloof waarachtig, zei van Beveren, dat Hermstad weêr voornemens is, den schelm te spelen. Ach, riep zijne vrouw, hij heeft zoo fraai gepredikt. 't Is voor den dit en dat gaauwdieventaal, bromde haar man, en haalde weêr den sleutel zijner secretaire voor den dag, waarop hij vrij mistroostig een deuntje begon te fluiten. - Van Beveren was buiten twijfel een armzalig muzikant, in de theorie zoowel als in de praktijk, maar voor sleutelmuzijk had hij eene onbegrensde achting. Dit was een muzijk, zeide hij op zijne spreekmanier,
<pb n="295"/>
waarvoor zelfs een draaiorgel den hoed moest afnemen, een boerenkinkel kon het voor- en naspelen, en op het water deed het een verrukkelijk effect. Van alle concerten ben ik een aartsvijand, men verlaat ze zoo wijs als men er kwam, want wie kan voor den dit en dat vertellen, wat hem aan het oor geleld wordt. - Maar lieve man! er moet toch een zin aan die muzijktoonen kleven, want kom op welk concert gij wilt, gij zult altijd zien, dat de menschen met aandacht luisteren. - Dat is niets gezegd, vrouw, want hoe menig toehoorder leent zijne ooren niet aan redenaars, die zelven niet weten wat zij ons voorbabbelen. Maar bij deze gelegenheid kon van Beveren zijn aria niet rustig uitfluiten, want Hermstad wilde volstrekt weten, om welke reden hij beschuldigd was van den schelm te spelen. - Omdat ge mij van het paard hebt gesleept, ten einde u te verrijken met den zadel. - Hermstad zat zijnen zwager met open mond aan te kijken, in de hoop, dat van Beveren zijn eigen tolk zoude worden, maar deze zweeg, en begon weêr te fluiten, ut re mi fa sol. Ik begrijp u niet, zei Hermstad. Ge zijt ook niet muzikaal, verweet hem, nota bene! van Beveren, en hij begon zoo geweldig te stotteren, dewijl hij bij ongeluk geen geschikte woorden konde vinden, om zijne gedachten zonder verlies aan den man te brengen, dat Hermstad hem nog veel minder begreep. Maar eindelijk gelukte het hem, eenige klanken magtig te worden, waarmede Hermstad betigt werd, een godsdienstig gesprek te hebben
<pb n="296"/>
aangeknoopt, opdat van Beveren zijne zeeuwen vergeten zoude, die nog altijd naar den dit en dat waren. Doch ge zijt de eerste niet, Hermstad! die mij zoo een kooltje hebt willen stoven; deze manier van aan den kost te komen is niet van uwe vinding; 't is eene satansch oude broodwinning; zoo werden reeds de rijke jodinnen uitgezogen door de Farizeërs, pilaarbijters van beroep. - Maar lieve man, gij hebt immers zelf het gesprek op dit onderwerp gebragt. - Dan heb ik mij voorbij gepraat, vrouw, maar die in 't slijk is gevallen, moet hoe eerder hoe beter er uitkruipen; en daarom Hermstad, zeg mij maar kort en goed, wat er van mijne rijksdaalders zal worden, zijn ze gevlogen, he? Zij waren door u bestemd tot een werk van Christelijke liefde? vroeg zijn zwager, in de hoop, dat het antwoord, ach ja! zoude wezen, maar van Beveren vertelde hem zonder omwegen, dat zulk een edelmoedigheid buiten de maat was. Ik weet wel, dat de armoê hier in Leyden knellend is, en mijn hart brandt in mijn lijf, als ik vrijdags zoo vele uitgehongerde en halfnaakte wormen over mijne stoep zie kruipen. Dan zeg ik soms aan mijne vrouw: moeder! snijd eens twaalf dozijn boterhammen, maar ze moeten zoo vet zijn als een modderaal, al zou er ook een halve ton boter meê gemoeid zijn; van Beveren wil van daag zijn hart eens ter dege ophalen. Maar, beste man, vraagt dan de neuswijs, ge zult toch geen twaalf dozijn vette boterhammen opmuizen? ge zoudt u daaraan den dood eten.
<pb n="297"/>
Zwijg, vrouw! en zeg mij liever watvoor vleesch gij op schotel hebt, er staat voor den dit en dat een bankethammetje in uwe vliegenkas, snijd het aan flarden vrouw! en laat ons van middag vasten, van Beveren wil van daag zijne vrienden en vriendinnen eens trakteren. Is het niet zonde en schande, dat wij alle dag tot den buik in het gras loopen, en een paar dozijn lepels en vorken moeten vuil maken, eer wij met fatsoen van tafel kunnen gaan, terwijl er zoo vele arme drommels naar een stuk beschimmeld brood snakken, zoo vele vaders en moeders hunne maag laten blaffen, opdat hun kroost niet van honger zoude piepen. Snijd de banketham kort en klein! we zijn immers allen kinderen van éénen Vader; maak hoe eer hoe liever een berg boterhammen! in de eeuwigheid zullen ze ons weêr trakteren; wie weet watvoor een schrale plunje wij daar zullen dragen, en welk een rijke liverei daarentegen deze rammelende geraamten. Het zwijnenvleesch moet er aan gelooven, zeg ik, van Beveren wil geen schoelje wezen. En geen schooner liefhebberij is er uit te denken, Hermstad, dan een bedeeling van twaalf dozijn boterhammen. Met welk eene verbazende vlugheid de jakhalzen er hunne tanden inzetten! in minder dan een omzien zijn brood, boter en ham naar den dit en dat, niet waar, vrouw? 't is satansch aardig. Zoudt ge wel willen gelooven, dat op een' keer eene vrouw zonder neus. Ach, het is zoo ongelukkig, zuchtte mevrouw van Beveren, dat het goede mensch juist op haar neus
<pb n="298"/>
is komen te vallen! Dit komt er van, zei van Beveren, als men in zijne jeugd bokkensprongen maakt; zij zal mij niet vertellen, dat zij altijd vast in haar schoenen heeft gestaan. Doch niettegenstaande het neusje van den zalm er reeds over lang af was, heeft zij toch acht dikke boterhammen in haar spijskoker gestopt, en ook de negende niet afgeslagen; want toen zij op mij storm liep om mij de handen te zoenen, moest ik die stiefmoederlijke omhelzing afkoopen door haar nog vier boterhammen in den weg te smijten, waarmede zij hals over kop de deur uitvloog. En die blindeman! dat was niet minder kluchtig, vertel het eens, vrouw! want dat lange redeneren zou mijn eetlust bederven. Ach van Beveren! hernam zijne vrouw, er komen aan ons huis zoo vele blinden, dat ik waarlijk niet weet van wien ik iets vertellen moet. Ik bedoel dien blinden vader, zei van Beveren, welken door dat poezelige meisje de brokken in den mond werden gestopt. Ach, begon nu zijne vrouw, ach! het kind was zoo gelukkig, toen zij haar zieken vader zoo trakteren kon; de blijdschap blonk op haar gelaat, schoon de tranen in hare oogen stonden. - De veelvraat, zei van Beveren, was zoo happig, dat ik waarachtig bang werd voor hare vingeren, hij had voor den dit en dat wolfstanden, ga voort, vrouw! - ‘Eet maar, vader! riep het meisje, terwijl de aandoening haar scheen te overstelpen, eet maar, beste vader, dat zal uw hart verkwikken, dat zal uw leven verlengen! uwe dochter is nog jeugdig, die heeft
<pb n="299"/>
zulk een hartigen kost niet van noode, voor haar is een sneê roggebrood meer dan genoeg, maar een' kranken grijsaard, als gij zijt, komt wat beters toe.’ - De kerel vrat zoo, schreeuwde van Beveren, dat hem de tranen langs de wangen biggelden, hij won het bijkans van de vrouw zonder neus; om hem te bevrijden van een verstikking, moest ik hem een flesch wijn geven; hij en de vrouw zonder neus eten een half varken op. Ach lieve broeder, riep mevrouw van Beveren, ik kon hun wegens mijne aandoening geen behoorlijk antwoord geven, de lieve Boudewijn heeft mij uitgelagchen, maar, ik wil het niet ontveinzen, met den vader en de dochter huilde ik meê. Van u, zei van Beveren, vond ik het zot, maar satansch zot van hen, den vader meen ik en de dochter. Maar van Beveren, zei Hermstad, het hart dat welgeplaatst is, kan dat vrij van aandoening blijven, wanneer een blinde vader op zijn ouden dag door zulk eene liefderijke hand wordt gespijzigd, en ik vraag u, of gij zelve niets gevoeld hebt, toen dat kind zoo edel haar eigen nooddruft vergat, om alleen aan haren vader te denken? En ik vraag u, antwoordde van Beveren, terwijl hij de stem van Hermstad nabootste, of een bedelaar huilen moet, als hij op boterhammen met varkensvleesch getrakteerd wordt? indien hij dan voor huilebalk speelt, noem ik hem een volmaakten gek. Maar vertel mij eens, hoe zijn wij toch onder dat bedelaarslaken geraakt? Ge zijt voor den dit en dat een kikvorsch, vrouw! Een kikvorsch, riep mevrouw van
<pb n="300"/>
Beveren op een toon, die waarachtig eenigzins kikkerachtig was. - Ja! vrouw, ge moogt u vrij in den spiegel bekijken, ge verdient in alle opzigten den naam van kwaakeeuwig. Bij dit woord moet ik noodzakelijk eene geleerde aanmerking maken. Men vindt het in den muizen- en kikvorschen strijd van Bilderdijk; de onnoozele lezer zou zich bedriegen, indien hij meende, dat het door onzen dichter gesmeed was; Bilderdijk heeft het gestolen van van Beveren. In uw onverstand, vervolgde hij, hebt ge, ik weet niet hoeveel boterhammen, in het water gesmeten, en een dozijn hammen daarbij; brood, boter en vleesch, 't is alles naar de haaijen gegaan. Mevrouw van Beveren zat intusschen haren man met de meeste bezorgdheid aan te kijken; ach Hermstad! vroeg zij eindelijk met een geweldig misbaar, mijn beste man is immers niet krankzinnig geworden? Slecht vrouwmensch! riep van Beveren niet minder luidruchtig, wilt ge uwen man in het dolhuis plakken? sta ik u in den weg, he! Maar van Beveren! kwam Hermstad tusschen beiden, alleen uwe duistere rede heeft aanleiding gegeven tot dit ontijdig misverstand, ook ik heb geen woord begrepen van uwe zonderlinge beschuldiging. 't Is een ijsselijkheid, riep Willem, dat deze mijnheer - hij wees op van Beveren - ons altijd naar bij- en omwegen sleept, die ons hoe langer hoe meer van den regten weg brengen; Jobs geduld zou bij u te kort schieten. Dat is zoo mijn gewoonte, zei van Beveren met de meeste waarheidliefde. Gij kunt weêr gaan zitten, Wil-<pb n="301"/>lem, want ik moet eerst voor mij zelven zorgen. Ben ik dan de man - is Frederik van Beveren de man, dien een niet krankzinnige van krankzinnigheid verdenken kan! Neem ik ooit een boek in handen? Zit ik ooit aan de speeltafel mijn geld te verdobbelen? Kijk ik ooit naar eens anders vrouw, dochter of meid? Wat doe ik meer dan eten, drinken en slapen? dit is de korte geschiedenis van mijn langwijlig leven! en die het zoo onschuldig aanleggen, loopen volstrekt geen gevaar, dat zij hun verstand naar den dit en dat helpen. Bemoei ik mij ooit met eens anders zaken, en ben ik niet vrij van alle staat- en heerschzucht? heb ik mij ooit laten vastketenen aan eereposten? Naauwelijks had ik mijns vaders goed geërfd, of men wilde mij lid van den stedelijken raad maken; loop naar den dit en dat, antwoordde ik, van Beveren wil den baas niet spelen in eens anders woning; die tegenwoordig zijne dienstboden regeert, noem ik reeds een heelen kerel; en hoe zij ook zwoeren bij kris en bij kras, dat van Beveren eene plaats in den raad moest bekleeden, vermits hij ten naaste bij een half millioen in de wereld had, ik liet hen maar kakelen, totdat zij hadden uitgepraat en afdropen. Een paar maanden later werd ik weêr tot regent van een oude-mannenhuis verkozen, omdat ik over ettelijke tonnen gouds regeerde, ik antwoordde, loop naar den dit en dat; denkt ge dat ik zoo satansch zot ben, om mij commandant te laten maken over een paar honderd kugchende invaliden. Die verontschuldi-<pb n="302"/>ging kon mij niet baten, toen mij weer, een half jaar later, de bevelhebbersstaf van het weeshuis werd aangeboden; want van Beveren was een man van doorzigt, zeiden zij, die te veel in de melk te brokken had, om niet gerespecteerd te worden, en eereposten moesten niet te gemeen worden; ik antwoordde maar, loopt naar den dit en dat! ik wil mij met dien naaiwinkel niet inlaten: en zoo wist ik altijd een zweep te vinden, waarmede ik die lastige vliegen van mijn lijf joeg; want het is waarachtig mijne schuld niet, dat de satansche ezels onlangs mijne vrouw aan het roer van een hofje gezet hebben, opdat zij ook daar voor jazus kon spelen. Hoe zou dan een man, die ten allen tijde zoo weinig van zijne hersens heeft gevergd, krankzinnig geworden zijn? Ik bezit geen stokpaard, om langzaam of schielijk naar het dolhuis te rijden, en ook geen speelpop, die mij tot een alledaagschen nar kan maken. Er wordt nooit een gek geboren, vrouw, maar gemaakt. Ik bid u, loop het dolhuis eens in, gij zult er maar weinig zotten vinden, die niet zelven zich daar eene plaats hebben besteld. Wanneer ge mij niet gebruiken wilt, zegt eindelijk het verstand, wensch ik u goeden nacht, ik wil niet langer uw kwade jongen zijn. Is het niet zoo, Hermstad? Om tijd te winnen, antwoordde deze met het woordje, ja! en liet er op volgen: met de grootste aandacht heb ik naar uwe redenering geluisterd, in de hoop dat ge eindelijk zoo beleefd zoudt zijn, op uwe beurt eenige aandacht aan de mijne te schenken. Ach!
<pb n="303"/>
zei Willem, ik bid u mijnheer! dat ge thans een oogenblik naar ons verzoek wilt luisteren. Wanneer deze zwarigheid uit de voeten is, kunt gij den ganschen dag op uwen praatstoel zitten, maar die zaak is mij zoo aangelegen, dat er als het ware een steen op mijn hart drukt, zoo lang - Die zal er wel afwaaijen, viel hem van Beveren in de rede, maar gijlieden zijt zelven de oorzaak, dat mijn gesprek van daag zoo langdradig is, en zoudt nu gaarne de schuld op mijne schouderen leggen; terwijl gij praat, moet ik immers zwijgen. Waarom breekt ge dan telkens den draad van mijn betoog af, wanneer die naauwelijks ter halve wege afgesponnen is; ge praat van beleefdheid, maar dit noem ik buffelachtig. Eerst moet ik u uitleggen, wat mijne meening was, toen ik mijne vrouw verweet, dat zij een kruiwagen met boterhammen in het water had gesmeten; wanneer die zaak afgepoederd is, ben ik tot uwe dienst, en volkomen bereid, om de vijftig zeeuwen van Hermstad over te nemen; wilt ge dezen koop sluiten? anders rijd ik naar de societeit, om te hooren wat er in de krant te lezen is. In vredes naam! zei Hermstad, terwijl Willem wederom de lip liet hangen. 't Is curieus, waarde lezer! dat alle wederwaardigheden des levens en slagen van het noodlot zoo geweldig zwaar drukken op onze onderlip. Gij hebt mij verweten, Hermstad, zei van Beveren, dat ik wartaal heb uitgeslagen, toen ik mijne vrouw betigtte, van ik weet niet hoeveel boterhammen in de gracht te hebben gesmeten; daarom
<pb n="304"/>
was ik krankzinnig; een bagatel, waarachtig! Maar is het mijne schuld, dat gij beiden zulke ezelskoppen zijt? Van Beveren wist zeer goed, welk een leelijke poets hem door zijne babbelachtige vrouw gespeeld werd - gaat gij weêr huilen, vrouw? - Niet, dat ik altijd naar den hemel kijk, wanneer ik een' bedelaar een wisjewasje in de hand stop, maar een werkman wil toch gaarne zijn loon ontvangen, en er zou bitter weinig aan de armen gegeven worden, vrees ik, wanneer de gever niet wist, dat er Iemand was, die hem op de handen keek; de ongeloovige Thomas schudt weêr het hoofd, maar, Hermstad! als de satansche pest hier eens de ronde deed, hoe vet zouden dan de armen niet worden! Hoe meent ge dit? moest Hermstad toch vragen. Dat zal ik u zeggen, broertje, maar ik wil eerst weten, waar onze Boudewijn gebleven is? Uw zoon, antwoordde Willem, heeft een gunstig oogenblik waargenomen, en is op zijne teenen de kamer uitgeslopen. <hi rend="i">Die</hi> jongen heeft aanleg om gek te worden, zei van Beveren, hij heeft immers voor den dit en dat geld genoeg, om zijnen laffen boeken eene deftige begrafenis te geven; waarom zit hij niet liever op een rijpaard, dan in dat donkere hok van een studeerkamer. Zijn vader heeft hem tot walgens toe gewaarschuwd, maar hij wordt gek, zoo waar als ik wijs ben. Vrouw! wisch toch die waterlanders af, dat natte gezigt hindert mij geweldig. Maar wat moest ik u ook uitleggen, Hermstad! weet gij het nog? o ja, wanneer de pest ons een bezoek gave,
<pb n="305"/>
dan eerst, zeide ik, zouden de armen het satansch goed hebben. Ik wilde daarmeê zeggen, Hermstad, dat onze vromen regt christelijk worden, naar mate het gevaar aangroeit van naar het kerkhof te worden gedragen. Ook deze christelijke liefde begrijp ik niet, hernam zijn zwager met een grimlach, maar ik mag uw gesprek niet afbreken, ga voort, van Beveren! tot gij het einde uwer rede gevonden hebt. - Dat einde, waarnaar gij en Willem zoo watertandt, is niet ver te zoeken, Hermstad, ik wilde u slechts bekennen, dat van Beveren met alle menschen mank loopt aan hetzelfde euvel; begrijpt ge mij nu beter? Ten naaste bij, antwoordde Hermstad. Ik geloof waarachtig, zei van Beveren, dat ge mij van daag voor het lapje wilt houden, of uwe hersens bij de vroedvrouw gelaten hebt. Slaap eerst eens ter dege uit, man! indien gij met van Beveren wilt redeneren. Mogen wij dan het woord van u overnemen? vroeg Hermstad op een vleijenden toon. - Ik zou bijna die vraag met ja! beantwoorden, want gij maakt het mij lastig. Begreept ge mij waarachtig niet? Wanneer men iemand een aalmoes geeft, geeft men, op de keper beschouwd, aan zich zelven; dit is duidelijk, en klaar als het daglicht, voor christenen, die de overtuiging hebben, dat zij eenmaal met woeker betaald zullen worden. Men geeft voor den dit en dat geen kabeljaauw voor een spiering, althans niet van Beveren, maar een spiering voor een kabeljaauw, en des noods voor een schelvisch geeft met alle liefde een ieder,
<pb n="306"/>
die een weinig oolijk is. Dom! dom! dom! zei Hermstad bij zich zelven, maar hij gunde zich den tijd niet, van den ezel aan zijn staart te trekken. Loop maar uwen ezelsgang, dacht hij, met uwe zusjes en broertjes, tot dat gij aan het einde uwer baan komt. Die een weinig bijbelvast is, ging de redenaar voort, kent het gebod: laat de regterhand niet weten wat de linkerhand geeft; met andere woorden: men moet geven en zwijgen, of het is even zoo veel, alsof men in het geheel niet gegeven had; en daarom heb ik met het volste regt mijne vrouw verweten, dat zij een halve lading welgesmeerde boterhammen in de gracht had gesmeten, toen zij mij aan het oor lelde, waar mijn brood gebleven was. En nu vraag ik, Hermstad! of dit de taal van een' krankzinnige is? Belijd uwe zonde, vrouw! en, eer ik het vergeet, laat bij de koffij wat krentebrood aanrukken, indien ge uwen man voor den geeuwhonger wilt bewaren. Nu is het uwe beurt, zwager, ik heb uitgepraat! Indien ik gezondigd hebbe, kwam met alle regt mevrouw van Beveren in den weg, heb ik gezondigd op uw bevel, want gij zelve, beste man, hebt mij gelast, dat ik iets van den blindeman moest vertellen, en toen mijn geheugen mij in den steek liet, hebt gij zelf het woord voor mij opgenomen, laat Hermstad getuigen, of ik niet de waarheid spreek. Daar zat weêr papa van Beveren met zijn mond vol tanden, de oolijke hals was eensklaps uit het veld geslagen. Gelijk een wandelaar, die onverwachts op een slang zijne voe-<pb n="307"/>ten - maar deze vergelijking laat ik aan onze dichters, zij is zoo oud als de weg. Śtele, die stelen wil! ik tap liever uit mijn eigen vaatje; de volgende komt mij toe, vertrouw ik. Gelijk een kamergeleerde, die veertien dagen zijn eigen cipier geweest is, om, ik weet niet hoe veel woorden, van buiten te leeren, en nu zijn zwarten rok heeft aangetrokken, opdat zijn mager ligchaam eens met fatsoen konde wandelen. Daar stapt hij, de groote man, met zijne voeten in het stof, maar zijn geest dwaalt in Homerus. ‘<hi rend="i">Godin! bezing den wrok</hi>,’ zoo peinst hij in zich zelven, en hij loopt met zijn neus tegen een eikenboom: De haren rijzen hem te berge, de helft van het vers slikt hij in, alsof hem een Macedonier bij den kraag kreeg. Maar naauwelijks heeft hij ontdekt, dat het slechts een boom was, die hem hoonde, of hij raapt moedig zijn bril op, en verlaat de heillooze plek met het vers van Virgilius: wijk voor het noodlot niet, maar wandel rustig voort! Zoo ook van Beveren - hij vergeve het mij, dat ik hem bij een' kamergeleerde vergelijke, maar welke vergelijking gaat niet mank? vraagt het spreekwoord - hij schrikte geweldig, toen hij zoo onverwachts bij den kraag werd gepakt, maar zoodra hij had ontdekt, dat zijne vrouw de vogelverschrikker was, bekwam hij aanstonds van zijnen schrik, en maakte zelfs een meesterlijken aftogt, toen hij zeide: heb ik u niet gezegd, vrouw, dat ik uitgepraat had, en de beurt aan Hermstad was gekomen; Hermstad moet praten, gij zwijgen!
<pb n="308"/>
wanneer, wanneer zult ge toch leeren, uwe tong te bedwingen; denk liever om uw krentebrood! De beurt is dan aan mij gekomen, zei Hermstad met een zekere deftigheid, terwijl Willem aanstonds zijne onverschilligheid liet varen, die den leutervaar van Beveren zoo zeer geërgerd had. Deze rijksdaalders hadt gij voor de armen bestemd? Dat zij onder ons gezegd en gebleven, antwoordde van Beveren, ik verlang niet, dat mijn naam aan de kaak gesteld worde, of in de krant schijne. - Mag ik ze dan voor u, en zonder uwen naam in het spel te brengen, in vertrouwde handen stellen, ter dienste van een diep ongelukkig huisgezin? het overtollige zult ge tot den laatsten penning terug ontvangen. Indien mijne huisselijke omstandigheden deze uitgaaf gedoogden, waarlijk, van Beveren! ik zou u de eer van dit liefdewerk niet afstaan, maar ik zie geen kans - Uwe vrouw den sleutel der geldla te ontfutselen, viel onverwachts van Beveren in; en hij sprak de waarheid, lezer! De goede Hermstad was zoo kaal als de beste rok van den besten broodschrijver. Geen tientje kon hij uitgeven, zonder bij zijne vrouw ter markt te komen, die hem dan uitmaakte voor al wat leelijk was, en hem een doorbrenger noemde van de gemeenste soort. Die tien keeren een klein dubbeltje uitgeeft, heeft immers een grooten gulden verloren; gij kunt het geld niet krijgen, beste man! Met ongemeene schranderheid gaf doctor Sternokleidomastoideus aan zijn zoon op deszelfs trouwdag dezen raad: gij moet zorgen, mijn vriend,
<pb n="309"/>
dat de sleutel van de geldkist in uwe handen blijve; want in alle trafijken en fabrijken, en derhalve ook in het huwelijk, is hij de koning, die meester van de dubbeltjes is. Dit was het gevoelen van dien geleerden doctor, en ook het mijne, mevrouw!</p>
<p>Ach, smeekte Willem met tranen in de oogen, indien ge u laat verbidden, zult ge mij voor altijd aan u verpligten, en eene daad hebben verrigt, die u de zoetste herinnering zal doen smaken. Zij waren het waardig, de ongelukkigen, voor wie wij uwe milde hand willen openen; zij hebben zoo veel jaren tegen armoe moeten worstelen, tallooze keeren hun brood met tranen besproeid, zoo menigen nacht moeten doorwaken, om nog met eere aan dat betraande brood te komen. Voor een weduwe en wees vragen wij uw hulp, van vader en van man zoo vroegtijdig beroofd; voor eene moeder, die den naam van moeder mogt dragen, voor een dochter, de liefde van die moeder zoo waardig! Tranen te droogen van weduwen en weezen, is ruim zoo voordeelig als zich schatten te zamelen, die aan den rand des grafs den bezitter ontvallen. Zulk een daad zal eens uw doodstrijd verligten, uw gebroken oog zal er nog met welgevallen op rusten! De schelm moet advokaat worden, riep van Beveren; ik weet waarachtig niet, wie u die woorden in den mond heeft gelegd. Scharrel zoo voort, jongen, dan zult ge nog menigen spitsboef van de galg pleiten. Maar ik heb altijd gezegd, dat uwe akademie moest afgebroken worden. Die er komt
<pb n="310"/>
zonder hersens, blijft toch een ezel; geen professor ter wereld kan beletten, dat hij vroeg of laat aan het balken ga; en een jongen met eene gezonde hersenkas zal van zelf zijn weg wel vinden, al gaat hij niet door de akademiepoort; voor velen is die poort de weg naar het hospitaal. Maar als Willem zijne hersens wi! sparen, en zijne boeken laat verslijten door weetnieten, wordt hij een slim advokaat; hij redeneert gezond, Hermstad! evenwel zijne rede is mij geen vijftig rijksdaalders waard. Gij weigert dan ons verzoek? vroeg Hermstad vrij mistroostig. Ik weiger niets, antwoordde van Beveren, maar mijne vingers zijn een weinig kleinzeerig, als het er op aankomt, een aalmoes van vijftig rijksdaalders te tellen. Vijftig zeeuwen is waarachtig een aardig speldeduitje voor een huisgezin, dat slechts uit twee vrouwen bestaat; zij behoeven voor den dit en dat niet in het satijn gekleed te gaan: gij kunt de zeeuwen niet krijgen, Hermstad! ik ben een vijand van alle overdaad. Ach van Beveren, antwoordde deze, wij zullen de zaak zuinig aanleggen, en alle onnoodige kosten zorgvuldig vermijden. Ik verpand u mijn woord van eer, dat wij van uwe weldadigheid een spaarzaam gebruik zullen maken. - Neen, advokaat! ge zult van Beveren niet bij den neus krijgen; ge wilt met de zeeuwen wegzeilen, en mij laten zitten met uw woord van eer, waarvoor mij de bakker geen stuiversbroodje zou geven. Ik zeg u nogmaals, de som is buitensporig groot; wie heeft ooit van zijn leven aan een bedelaar een
<pb n="311"/>
aalmoes van vijftig rijksdaalders gegeven? Wat zouden zij met al dat geld aanvangen? Dat woord bedelaar stak Willem geweldig; bedelaars zijn zij nooit geweest! riep hij op een forschen toon. Ge zoudt iemand bang maken zei van Beveren; is dat een keel opzetten! mijn huis dreunt er van; ge zijt voor den dit en dat goed om een broeische kip van haar eijeren te jagen. Zij waren arm, ging Willem heftig voort, maar zij hebben zich nooit verledigd om aalmoezen aan te nemen, zij wisten te bidden en te werken; maar nu zij gestorven zijn - Wacht eens! riep van Beveren uit al zijne magt, de zaak neemt daar een koddige wending, gij verklapt u zelven, schobberd! maar u zal ik het vergeven, dat ge een argeloos man in uw net hebt willen vangen, bij u kan het den naam van een studentengrap dragen; maar dat ook Hermstad zijne handen in het spel heeft gestoken, dat de zakkeroller met een schijnheilig gezigt hier zijne christelijke liefde zit uit te pluizen, terwijl hij zijnen broeder vijftig rijksdaalders - 't is voor den dit en dat eene ijsselijkheid! waart gij daarom zoo ongeduldig, toen ik rustig het woord tot u voerde? gij hadt afgesproken, gaauwdieven! van Beveren eens ter dege te plukken, omdat de heeren van nacht zoo deerlijk den pot verteerd hadden. De eene wil zich een nieuwen rok laten meten, of zijne vroedvrouw met een japon verrassen, en de andere wil den bult van zijn liefje met goud beslaan. Gij kunt die vijftig zeeuwen met uwe dames
<pb n="312"/>
klein maken, maar ik verzoek u, dat ge voortaan een ander op uw gezelschap onthaalt; voor judassen kan niemand zich wachten! Mag ik u vragen, zei Hermstad met de grootste bedaardheid, op welken grond uwe beschuldiging steunt? Uw geld ligt hier op tafel, het zal ons niet verrijken, maar ik wil u toch aantoonen, hoe onwelvoegelijk uw uitval geweest is. Indien ge een man van karakter waart, riep Willem op een geheel anderen toon, ge zoudt met mij duelleren, maar in allen geval zult ge toch uwe dwaze woorden terug nemen. - Ik duelleren! ge zijt voor den dit en dat stapelzot, ge hoeft waarachtig uwe pistolen niet te laden, ik zal wel zonder kruid aan het loopen gaan. Ach van Beveren, riep zijne vrouw in den grootsten doodsangst, wacht u toch voor vuurwapenen, die dingen zijn zoo gevaarlijk om te hanteren; neem liever uwe bitse woorden terug, dan zal alles bij het oude blijven. Als Willem schieten wil, zei van Beveren, moet hij liever zijn kruid op de musschen verschieten; indien hij deze raakt is zijne eer groot, maar een zwaarlijvig man overhoop te schieten, is ronduit gezegd kwade jongens werk. Ik heb van mijn leven geen pistool afgeschoten, denkt ge dat ik een Kozak ben? Laat ons liever duelleren tegen een flesch fijnen wijn, indien we ons in het zweet willen werken. Herroep dan uwe beleediging! drong Willem aan, doch ik zal u maar loslaten, aan u is toch geene eer te behalen. Van ganscher harte wil ik mijne woorden herroepen, beloofde van
<pb n="313"/>
Beveren, ik weet zelf niet meer, wat ik gezegd heb; welke woorden moet ik terug nemen? Ge hebt ons, zei Hermstad, die volkomen vrij gebleven was van de vrees dat van Beveren voor den loop van een pistool zou gaan staan, daar er geen laffer Napolitaan in het rijk der beide Siciliën gevonden kon worden; ge hebt ons voor een paar judassen uitgemaakt, en met den naam van lichtmissen bestempeld; Willem hebt ge eenen schobbejak genoemd, mij daarentegen een zakkeroller. Deze woorden zal ik terugnemen, gaf van Beveren tot antwoord, en tevens mijne zeeuwen; nu hebt gij satisfactie, maar zij is satansch schraal. De triomf van Hermstad en Willem was volkomen, maar de overwinning al te verrassend. Zij keken van Beveren aan, alsof zij wilden zeggen: schenk ons liever de nederlaag! Maar van Beveren! zei Hermstad, toen zijn zwager het geld wilde opsteken, ik vrees, dat ge nog niet ten volle overtuigd zijt, en niet inziet, waarom uwe beschuldiging een weinig voorbarig geweest is. Ge denkt, dat het regt aan uwe zijde staat. Alle regt vervalt, hernam van Beveren, als sabel en pistool in het spel komen; maar ik meen toch vrij duidelijk van Willem gehoord te hebben, dat hij menschen aan den kost wilde helpen, die reeds dood en begraven waren. De hemel gave, riep Willem weemoedig uit, dat zij reeds begraven waren, op eene eervolle wijze meen ik. Wij hadden ons gevleid dat zij die laatste eer aan uwe edelmoedigheid verschuldigd zouden zijn, maar deze droom
<pb n="314"/>
zal zich niet verwezenlijken! Indien ge uwe sabel in de scheede houdt, riep van Beveren, wil ik nog eens met u redeneren, want ik begin mij te bezinnen, waartoe gij het geld wilt gebruiken, en in dat geval zou ik meer gezegd hebben, dan ik konde bewijzen. Gij hebt ons groot ongelijk aangedaan, verweet Hermstad zijnen zwager, maar de zaak is nog te verhelpen, van Beveren! Waarlijk! niet, om dooden aan den kost te helpen, vroegen wij uwe hulp, maar een penning van uw overvloed, om beiden een vereerende uitvaart te geven. Die dooden zal het wel onverschillig zijn, of zij op deze, of op gene wijze naar hare laatste rustplaats gebragt worden, maar gij moest er prijs op stellen, dat ge uwen broeder eene dienst kondet bewijzen; en vraagt gij, waarom Hermstad die zaak zoo behartigt, het hart van dezen jongeling zoekt hij te winnen, voor wien hij als een vader zorgen wil. Indien Willem uwe hulp voor onwaardigen inriep, zou mijne stem zijn verzoek bestrijden, maar gij kunt hier uw liefdadigheid den vrijen teugel laten, want hetgeen hij beoogt noem ik eene goede daad. Evenwel ik beding van Willem eene voorwaarde. Ik ben tot alles bereid, antwoordde de jongeling met de meeste levendigheid, spreek maar, ik zal gehoorzamen. Wij moeten eerst weten, zei Hermstad, of mijn zwager onze bede inwilligt; kunt gij er toe besluiten, van Beveren? Ach beste man, riep zijne vrouw, laat u maar overreden, uw broeder is immers uw beste vriend, wien gij meer moet beminnen - Dan
<pb n="315"/>
mijne zeeuwen, viel van Beveren in, gij hebt gelijk, vrouw! alleen een schurk zal meer van zijn geld houden dan van zijn broeder, maar Hermstad moet niet denken, dat ik voornemens ben de lijkstaatsie te volgen. Alleen om u eene dienst te bewijzen, geef ik het geld, en ik geef het u met liefde, maar wat die vrouwen betreft, het is mij tamelijk onverschillig, in watvoor gat zij gestopt worden; de dooden kunnen geen aanspraak maken op mijne weldadigheid. Wat zegt ge nu, Willem? zijt ge nu niet in uw nopjes? De jongen ziet er weêr zoo knorrig uit, alsof hij het heupjicht had; gij betoont uwe dankbaarheid op een vreemde manier. Ik geloof waarachtig, dat hij zit te schreijen. Ach! snikte Willem, gij weet niet, hoe hard het mij valt, als ge met zoo veel minachting van de goede Betsie spreekt. Gij zijt zelve de oorzaak, dat uwe weldaad zoo bitter smaakt, gij vermengt ze met zoo veel gal. Gal! riep van Beveren, dat is een misselijke kost, maar is het mijne schuld, dat uw Betje gestorven is? of pruilt ge, omdat zij van de week met de lijkkoets zal rijden? mij dunkt, die dood is, kan er niet tegen hebben, dat hij begraven wordt. Maar ik ben satansch nieuwsgierig, welke voorwaarde Hermstad u zal opleggen; zeker, dat ge achter het lijk moet loopen; voor geen twintig dukaten zou ik van de partij willen zijn, ik ging liever kievitseijeren zoeken. Ach! het is zoo gelukkig, zei mevrouw van Beveren, dat wij vrouwen verschoond zijn van die droevige pligtpleging, ik noem het zoo een wijze in-<pb n="316"/>stelling! Gij weet zeker de reden? vroeg van Beveren: omdat uwe zenuwen te zwak zijn? misgeraden, vrouw! zeg liever, omdat uwe tong te sterk is, de doode zou gevaar loopen van wakker te worden; vindt ge dezen inval niet aardig? hij is van mij. Maar is Willem van de familie, dat hij niet met fatsoen t'huis kan blijven? Hij <hi rend="i">moet</hi> t'huis blijven, antwoordde Hermstad, dit was juist mijne voorwaarde. Mag ik dan, vroeg Willem diep getroffen, niet ééne schop aarde op de kist van de arme Betsie werpen? het stof, dat zich met Betsie's stof zal vermengen, mag dan mijne tranen niet drinken! zal ik zelfs de plek niet weten, waar Betsie en hare moeder rusten? Neen! zoo wreed zult gij niet wezen, die als een vader voor mij wilt zorgen. Gij zult Willem de bloemen niet benijden, die hij aan het graf van Betsie plukt! Be jongen is voor den dit en dat gek, riep van Beveren. Ik weet wat het inheeft, een begrafenis bij te wonen, want ik heb mijnen vader ter aarde besteld, maar ik dacht ook in den grond te zinken, toen ik de eerste schop aarde op de doodkist wierp; en toen die kist, langzaam, maar zeker, als verzonk in de diepte, was ik op het punt van zelf in den grafkuil te springen, want ik hield satansch veel van mijnen vader; maar toen ik in den grafkelder de kist mijner moeder naast de zijne zag staan, werd het kerkhof mij te benaauwd, en vloog ik op een galop mijne koets in - zoo hard heb ik nooit geloopen. Ge hebt courage Willem! ik zeg dit niet, omdat
<pb n="317"/>
ge mij uitgedaagd hebt, daar was volstrekt geen gevaar bij, maar omdat ge mijne zuster te pronk hebt gezet; ge hebt courage, jongen! maar, hoe groot ook uw moed zij, laat u niet in met een begrafenis. Ik weet waarachtig niet, hoe die schelmsche doodgravers zoo oud kunnen worden. Alleen de gedachte: de kist mijner moeder staat daar naast de kist mijns vaders! stremt mij het bloed in de aderen; zie ik niet bleek, vrouw! Mijn vader was mij dierbaar, maar mijne moeder - ach! kon ik haar uit de aarde opkrabbelen! De liefde die ik mijne brave moeder toedroeg - zij is met geene woorden uit te drukken; maar de liefde, die zij mij toedroeg - een engel des hemels kan u geen denkbeeld van die liefde geven, ik zal zoo gek niet zijn om het te beproeven. Alleen mijne vrouw weet het, hoe een moeder haar kind bemint. Wij mannen babbelen van liefde, maar wilt ge zuivere liefde zien, dan moet ge het vrouwvolk op de handen kijken. Alleen om dat schouwspel te genieten - want waarachtig! het is een genot - moet ge trouwen, Willem! Hoe een moeder haar kind aanhangt, tot welk een hoogte hare blijdschap en haar vrees - 't is voor den dit en dat niet onder woorden te brengen! Een moeder is Gods beste schepsel, en zoo de vrouw uit onze rib is getimmerd, hebben wij mannen onze beste rib verloren. Gij schreit, Hermstad! en Willem schreit, en mijne vrouw zit te snotteren, en ook ik redeneer met natte wangen - onze moeders liggen in het graf, waarachtig geen wonder! dat
<pb n="318"/>
er zoo veel tranen vallen. Boudewijn kent zijn geluk niet, dat hij nog een moeder rijk is. Als ik daaraan denk, verwensch ik mijne onnoozelheid, waarmede ik als zuigeling de liefde mijner moeder aanschouwde. Ach van Beveren! weeklaagde zijne vrouw, 't is immers natuurlijk, dat wij vrouwen ons kroost zoo op prijs stellen; met onze beste sappen voeden wij het, wij dragen het in ons eigen ligchaam, en het wordt ons als van het hart gescheurd - ach! het kramen is zoo benaauwd, er moet zoo gebeden en gestreden worden, om een kind te winnen; negen zorgvolle maanden - Wel zorgvol! riep onwillekeurig van Beveren - En dan het uur, zoo verlangd en zoo gevreesd, maar nooit genoeg gevreesd; en dan die blijdschap, als het kind aan het moederhart ligt - 't is immers natuurlijk, dat een moeder haar kroost zoo waardeert; welke moeder leeft niet voor haar kroost? Die liefde moet ge ons niet als een verdienste aanrekenen, zij kost niet de minste moeite, van Beveren. Eer Boudewijn geboren was, wist ik reeds, dat ik mijn kind zou beminnen, en ik ben u dankbaar, dat ge mij tot een moeder hebt gemaakt. Ik heb niet meer dan mijn pligt gedaan, zei van Beveren, en die pligtpleging is ruim zoo aangenaam als een begrafenis; maar Hermstad! waarom mag Willem niet van den trein wezen? hij zal een' volgende keer wel t'huis blijven, dat is voor mijn briefje. Noch Willem, noch ik zullen medegaan, antwoordde Hermstad. - Ik dacht, dat een van u beiden de belhamel zou zijn, maar
<pb n="319"/>
gij hebt gelijk, Hermstad! - Dan weet ge zeker de reden van die beschikking? Satansch goed, antwoordde van Beveren; omdat het goddeloos is, van een danspartij naar een begrafenis te gaan. Moet ik daarom, zei Willem op een weemoedigen toon, aan vreemden overlaten, hetgeen door niemand beter dan door mij kan verrigt worden! Gekkenpraat! riep van Beveren, laat den doodgraver maar begaan, ik sta er u voor in, dat zij nooit weêr te voorschijn zullen komen; de kerels werken satansch secuur, wij zijn naar den dit en dat, jongen, als ons de doodgraver bij de kladden krijgt. Kunt ge dan, vroeg Willem met den meesten ernst, geen oogenblik uwen spotlust bedwingen? Is dit nu een onderwerp, waarbij scherts te pas komt? Indien ge met iemand wilt sollen, zoek dan liever uw speeltuig onder de levenden, en laat de dooden rusten! Wil ik ze uit het graf krabbelen? bromde van Beveren, ten hoogste verwonderd dat hij door Willem voor een spotter werd uitgemaakt, terwijl het gesprek over een begrafenis liep. Als van Beveren iemand laat lagchen, geschiedt het buiten zijn weten; ik ben niet deftig, maar ook geen pias, en ik drijf liever met mij zelven den spot dan met een ander; ook noem ik het een misselijk tijdverdrijf, als iemand van mijnen leeftijd zich nog vermaakt met speeltuig, om het even, of het dood dan levend is. Maar wie heeft er gelagchen, Willem? Niet Hermstad; die lacht nooit, en zou hij dan lagchen bij een begrafenis, of het moest wezen bij die zijner
<pb n="320"/>
vrouw; maar zoo Maria begraven moest worden - Hermstad verbleekte - zoo de vader zijn kind naar den put moest brengen, hij zou niet lagchen, Willem! niet waar Hermstad? Zij is nog springlevend, riep van Beveren, en uwe oogen zwemmen reeds in tranen; laat ik hier lagchen, Willem, ik laat voor den dit en dat huilen! Ach van Beveren, zei Hermstad, gij hebt daar een snaar aangeroerd, die mijn gansche zenuwgestel doet trillen; indien mijn kind mij ontviel - zoo Maria, mijn eenige troost - vergeef mij deze tranen van Beveren! ik ben vader. Ik weet het, riep zijn zwager, terwijl hij met alle hartelijkheid Hermstads hand greep, om die te drukken in de zijne; wij zijn beiden vader; en welke vader snottert niet, als hij zijn kind naar den grafkuil moet brengen? laat staan wij, die met dat ééne kind onzen ganschen rijkdom zouden begraven; doch al had ik zes Boudewijns, waarachtig! ik zou er niet één willen begraven; maar wij moesten liever dit akelig gesprek voor geëindigd houden. Neen, riep mevrouw van Beveren, ook ik moet zeggen - Gij blijft er in steken, verweet haar van Beveren, noemt ge dit lagchen, Willem? Ach beste man, weeklaagde zij, ik kan niet spreken, want mijne tranen - maar zij zeggen immers genoeg; indien een vader zijn kind niet wil missen, zal dan een moeder - Gij maakt u kapot, vrouw! riep van Beveren. 't Is voor den drommel uwe schuld, Willem, die hier komt malen over een begrafenis; maar ge hebt nu uw zin, er is gehuild, jongen! Gij hebt
<pb n="321"/>
geen kinderen, en kunt dus niet meêpraten; een verlies, als het onze zijn zou, kunt gij niet lijden, daartoe zijt ge te kaal. Want wat hebt gij in de wereld, dat u lief en dierbaar is? Uwen vader hebt gij begraven - Ja, huil maar! waarom zoudt ook gij geene beurt krijgen. - Uwe moeder hebt ge nooit gekend - Zeg nu, dat van Beveren laat lagchen - Zoo ge van daag het hoekje omgingt, wie zou u missen? wie zou u beweenen? - Zwijg Hermstad! - wie zou een volle week om u treuren? - Ja, ik zal u eens ter dege aanpakken, want ge zijt veel te rad van tong, ge zoekt altijd rusie. - Gij hebt geen vrouw die ge kunt liefkozen, geen meisje dat alleen u - Neen Hermstad! ik zal hem eens danig den mantel uitvegen, hij is nu in mijne magt. - Gij hebt geen meisje dat u aan den hals hangt, geen hond hebt ge, geen kat die naar uwe liefde vrijt; gij staat alleen op deze aarde, als in een dorre zandwoestijn. Die u doodslaat kunt ge uwen weldoener noemen, en zoo gij naar het graf gedragen wordt, het geschiedt alleen, omdat ge walging verwekt. Neen, Willem, zoo is het niet gemeend, ge moet u niet van droef heid op de borst slaan; ik krijg waarachtig medelijden met hem; vrouw, haal den spiritus! Ge zijt nog jong, Willem, en mans genoeg, om uit die akelige woestijn te kruipen, en zoo God in Zijne wijsheid u een weeskleed hebbe toegeschikt, Hij zal u dit onheil eenmaal vergoeden, door u tot man en vader te maken; dan hoeft gij niet te vreezen, jongen! dat men u schielijk vergeten zal, want in de harten
<pb n="322"/>
uwer kinderen zult gij nog voortleven, als ge reeds lang naar den dit en dat zijt.</p>
<p>Ach, riep Willem, toen zijne wanhoop zich had opgelost in een kalme zielesmart; want van Beveren had zijne lompe slagen zoo onhandig toegedeeld, dat des jongelings hart bijkans verbrijzeld was; ach! snikte hij, ook ik bezit een hart, voor liefde en wederliefde vatbaar; ook ik ben dankbaar voor genegenheid en vriendschap; ook hier smeult een vonk, die gij, o liefde! tot een vuur kunt aanblazen: maar ach! de wreede dood komt telkens in het spel, als zich die vonk tot een vlam wil verheffen. Mijnen vader heb ik bemind, maar de jongeling zag eerst in, wat de knaap had verloren; mijne moeder mogt ik zelfs niet als kind beminnen; toen ik den moedernaam had leeren stameren, bezat ik geene moeder meer! en naauwelijks had Betsie tot dit hart gesproken, of zij voelde den pijl, dien de dood op haar afschoot. Alles, alles, waaraan zich mijne liefde hecht, wordt door mij ongelukkig! En toch, zei Hermstad, vrees ik die liefde niet, en toch zal ik trachten mij van die liefde meester te maken. Ge zijt anders geen held, riep van Beveren; maar welk een wild rumoer hoor ik daar op straat; kijk eens in den spiegel, vrouw! 't is zeker weêr een dronkaard, die uit zijne kerk komt; ziet ge niets, vrouw? In dezen spiegel zie ik niets. - Kijk dan in den anderen, zei van Beveren, doch waar bemoeijen wij ons mee? hij moet immers zelf het gelag betalen. O lieve hemel! riep mevrouw
<pb n="323"/>
van Beveren, onze zuster maakt een straatgerucht, zij staat op de stoep met hare armen in de zijden, de heele buurt komt uitloopen. Dan kan ik met fatsoen t'huis blijven, zei van Beveren, maar ik ben toch benieuwd om te weten, wat zij haren buren vertellen wil, en daarom zal Christiaan de vergadering bijwonen. Christiaan! Christiaan! help mij eens schreeuwen, vrouw! ziet ge nog iets? Ach van Beveren! zij wijst naar ons huis; o 't is zoo ongelukkig, wie weet - Zwijg vrouw! hier is Christiaan; maar wat is er van onzen Hermstad geworden? Uw zwager wandelt met groote schreden in den tuin, antwoordde Christiaan; het was hem in de kamer te benaauwd, vertelde hij, toen wij hem zeiden, dat hij zoo bleek was als een stervende. - En Willem - waar is die gebleven? is hij ook aan het wandelen? anders moeten wij Hermstad bijspringen. Zijne vrouw heeft onzen bijstand niet van noode, die heeft waarachtig reeds bijstanders genoeg; hoe heeft zij het toch zoo druk; zie eens in den spiegel, Christiaan! Mijnheer Willem volgt uwen zwager, alsof hij deszelfs schaduw was, zoo antwoordde Christiaan, terwijl hij tamelijk onverschillig in den grooten spiegel zag, die naar den kant van Hermstad het Rapenburg bestreek; daarenboven is die oude teef van een keukenmeid - Laat mijn keukenmeid in eere, riep van Beveren met zigtbaar misnoegen, voor haar heb ik respect, zij geeft ons meer dan ons dagelijksch brood. - Op marsch gegaan met hare azijnflesch, kwanswijs om mijnheer Hermstad
<pb n="324"/>
te helpen, en ook Mina met haar naaidoos, om des advokaats rok te herstellen, zeide zij, maar de welgemaakte jongeling heeft niet zoetjes haar hoofd op hol gebragt, over wien zij mij den ganschen morgen aan het oor geleld hebben. Ook is er letterlijk niets uitgevoerd: de bedden zijn nog niet afgehaald, het vuur is tot de laatste vonk uitgedoofd, het ontbijt staat nog op tafel, de keukenvloer is zelfs niet gedweild, de regtbank lijkt wel een slagerstafel te wezen, zoo druipt zij van vet en smeer. En als ik mijne kameraden wilde verklappen, zou ik mijnheer en mevrouw kunnen aanbrieven, dat Mina hoogst waarschijnlijk moeder staat te worden, want zij heeft gisteren avond een half uur aan de voordeur gestaan, in de avondlucht, zal ik maar zeggen, mijnheer en mevrouw zullen mij wel begrijpen, vertrouw ik. De zaak is bedenkelijk, riep terstond van Beveren, niet voor u, vrouw, maar voor mij; de meid ziet er snoepig uit, en zoo zij bij ons in de kraam kwam te vallen, zou de eene vertellen, dat het bij een getrouwd man was, en de andere zou er welligt bijvoegen, dat die getrouwde man den naam van van Beveren droeg. De meid zal voor den dit en dat hier komen! laat mevrouw Hermstad maar kakelen; dat het zwaarste is, moet ook het zwaarste wegen: Christiaan! roep Mina. 't Is eene zotte historie, zei van Beveren, toen Christiaan met looden schoenen de kamer had verlaten, en zoo ik niet op mijn tellen pas, zal mij die schelmsche meid een misselijk schandbord op
<pb n="325"/>
den rug plakken. Ach, zuchtte zijne vrouw, het zou mij zoo grieven, indien wij haar de dienst moesten opzeggen, zij is zoo vriendelijk en dienstvaardig. Vriendelijk! dienstvaardig! bromde haar man, maar hoe zal ik het aanleggen, om haar tot een gulle bekentenis te brengen? Zal ik regelregt met de deur in het huis vallen en zeggen; ge zijt een satansche ligtekooi! of moet ik haar door strikvragen verrassen? Vrouw, geef mij raad, ik weet waarachtig niet, hoe ik het varken moet wasschen, kunt ge mij geen stel strikvragen aan de hand doen? maar 't is reeds te laat, zwijg maar. Mina! zeide hij, toen de onnoozele meid voor zijne regtbank was verschenen, mijne vrouw wilde u iets vragen. Wat zal ik haar vragen? vroeg mevrouw van Beveren, en toen haar man niet antwoordde vroeg zij, waar het koffijwater bleef. Ge zijt voor den dit en dat stapelzot! schreeuwde van Beveren, toen Mina op het punt was van wederom de kamer te verlaten; wie heeft ooit van zijn leven iemand zoo een simpele vraag gedaan! Neen, Mina! laat het water maar razen, eerst wil ik weten, waar gij gisteren avond geweest zijt? Ge hebt op de stoep gestaan, zeg ik, denkt ge mij te bedotten? hebt ge niet? Ja! antwoordde zij zonder de minste verlegenheid, waarom zou ik niet? Waarom zou ik niet! schreeuwde van Beveren met een vervaarlijke stem, scheert gij den gek met ons? ge hebt op de stoep gestaan, zeg ik, in de avondlucht. Waarom zou ik niet? zei Mina zonder te blozen; die 's avonds aan de
<pb n="326"/>
deur staan, staan in de avondlucht; deze redenering staat op koten. Die 's avonds aan de deur staan, viel van Beveren uit, zijn ligtekooijen! welke kootjongen is uw speelmakker geweest? met wien hebt ge een avondluchtje geschept, vraag ik. Met onze keukenmeid, antwoordde Mina, waarom zou ik niet? - Ge zult toch voor den dit en dat niet zwaar geworden zijn bij mijne keukenmeid! Hebt ge een vrijer? Waarom zou ik niet? antwoordde Mina. Waarom zou ik niet! schreeuwde van Beveren, wanneer denkt ge te trouwen? Dit was de meening niet, vertelde zij met de meeste openhartigheid, mijnheer moet niet denken, dat ik een vasten vrijer heb, op de kermis zal ik wel eenen beteren opscharrelen, waarom zou ik niet? En ge moet bij uwen vrijer in de kraam, niet waar, vrouw? Nu wordt het tijd, dat ik op stal kom, waarom zou ik niet? vroeg Mina. - Het vervolg van deze interessante geschiedenis zal de tweede helft van het veertiende deel uitmaken, waar gij zien zult, hoe zij aanleiding gaf tot de groote ontdekking, dat Christiaan twee onechte kinderen rijk was.</p>
</div>
<div type="chapter">
<pb n="327"/>
<head rend="h3">Philosophisch hoofdstuk.</head>
<p><hi rend="b">I</hi>n het eerste kapittel heb ik bewezen, dat onze aarde des duivels kippehok is, en de mensch zijn kuiken, en ik zeide, niet zonder reden, vertrouw ik, dat op dit voetstuk de gansche kolom van mijne philosophie zoo veilig rustte, als de trompettersvrouw van wijlen Willem den eersten (in de nieuwe kerk te Delft) op haar grooten teen. Gij moet u niet verwonderen, mijne vrienden! dat die leer tot op den huidigen dag zoo weinig proselieten gemaakt heeft, want zij is in hare geboorte verstikt, omdat zij bij niemand tegenspraak ontmoet, en geene martelaars heeft gemaakt. Niet, dat ik ooit de minste vonk van die gloriedrift bij mij zelven heb waargenomen, die ons aanport, van ons ligchaam een vuurtje te laten maken, maar ik zou toch hartelijk gelagchen hebben, indien sommige heethoofden in hunne overtuiging zoo ver gekomen waren, dat zij om ééne mijner waarheden, want ik bezit ze in soorten, den brandstapel beklommen hadden. Bij zulk een schouwspel zouden mij oogen te kort komen, en ook handen en voeten, om te applaudisseren. Maar tot op dezen dag heeft nog geene mijner stellingen, hoe ongerijmd ook, bij iemand den lust op-<pb n="328"/>gewekt, van een martelkroon te verdienen. Indien dit werk in de Japansche taal overgezet wierd, ik twijfel er niet aan, of menig Japanees zou zich in zijne verrukking den buik open snijden, een voorbeeld, dat ik mijnen crediteuren ten sterkste aanprijze. Maar in Holland laat men zich niet doodslaan uit liefde voor de waarheid. 't Is morbleu! een land vol jabroers; men vindt ze in ieder dorp, in iedere buurt, men vindt ze overal, behalve in de hofstad. Ook mijne landgenooten zijn voor overtuiging vatbaar, maar eene overtuiging van de slechtste soort. Bij elk loos gerucht en onbeduidend praatje ontvlamt zij als buskruid, maar als het waarheden geldt die van het hoogste belang zijn, blijft zij zoo koud als de lucht, die wij inademen, als de grond, dien wij betreden. Vertel maar eens uit eene aardigheid, dat mejufvrouw..... geheel onverwachts maar echter voorspoedig....... gevallen is van een dood of leveed ....., aanstonds is de gansche stad in rep en roer. Hebt gij het gehoord? ach! hebt gij het niet gehoord; wie zou het ook gedroomd hebben? het meisje had zoo een goede reputatie; en het moet toch waar zijn, want men noemt ons den naam van den vrijer, van den accoucheur, van de baker; in 's hemels naam zeg het aanstonds voort! twijfelt gij er aan? simpele Thomas! het kind is reeds gedoopt, de moeder heeft reeds haren kerkgang gedaan; indien gij het niet gelooven wilt, verkies ik niet langer uw vriend te blijven. Zie daar de overtuiging mijner landgenooten!
<pb n="329"/>
en zij is vruchtbaar ook. Want in een oogenblik verspreidt zich het leugenachtig nieuws in iedere straat en steeg, het dringt door in ieders woning, het zweeft op aller lippen, men hoort er van praten tot in de kerk. Maar de wijsgeer die hier eene geurige waarheid wil verkoopen - zoo niet tot nut van het algemeen, ten minste tot eer van zich zelven - vindt slechts doove toehoorders of blinde lezers. Waarlijk! ik spreek bij ondervinding. Is er ooit eene leer van beter deeg gebakken, dan mijn betoog: dat onze aarde een duivelskippehok is, en echter heeft geen haan er tegen gekraaid, geen hond er tegen geblaft: voorwaar een sterk bewijs, dat onze aarde merkelijk laauwer wordt, zoo als reeds Buffon leerde. - Het onthaal, dat dit gulden boek te beurt gevallen is, doet onze eeuw de grootste schande aan; 't is beneden alle critiek. Ik had mij gevleid met een kwaadaardige recensie; in welk geval mijn zegepraal volkomen zou geweest zijn, en mijn naam als schrijver groot: maar helaas! geen recensent heeft tegen mij zijne pen getrokken; is het niet om tureluursch te worden? Door niemand ben ik aan den lijve gestraft, tenzij door een' mijner akademievrienden, die mij heeft verweten, dat het vergift van dezen roman op bladzijde 325 verbruikt was; een gezegde dat, helaas! door de uitgave van dit lijvig deel tot nonsens gemaakt is!</p>
<p>Heeft dan uw boek geene lezers gevonden? Ach ja! vooral de presentexemplaren; die zijn gelezen en te lezen gegeven tot dat zij versleten wa-<pb n="330"/>ren: maar ik bid u! was hiermede mijn boekverkooper geholpen? In ernst, mijne lezers, de goeden niet te na gesproken, waren van de schrielste soort. Indien zij het boek gestolen hadden, zou zulk een onderscheiding voor den schrijver hoogst vereerend geweest zijn, en met allen eerbied voor hun handigheid zou hij hunne executie bijgewoond hebben. Maar rond te loopen, om van dezen of genen den Willem van Bergen te leenen; een boek, dat in iederen winkel (van boekverkoopers zoo wel als spekslagers) voor een spotprijs aanbevolen wordt, en waarvan de voorraad nog zoo verbazend groot is; dit noem ik een armzalig bewijs van edelmoed, en eene moorddadige aanmoediging. Heb ik u niet gezegd, uilskuiken! dat ik van uw geld een ossenhaasje wilde eten, en alleen daarom te paard was gestegen? En met een verstand, dat den afgerigtsten koopman tot eer zou verstrekt hebben, hebt gij weten uit te cijferen, dat het u voordeeliger was, mijn boek te leenen dan het te koopen. Zonder de krachtdadige hulp van een aantal vriendelijke leesgezelschappen zou ik mij tot een geraamte hebben gegalopeerd! De kunst van boeken te schrijven is in ons vaderland ruim zoo winstnemend, als die des bankeroetiers. Mijn zoon! leer een ambacht, word vormdraaijer of passementwerker, reis de kermissen rond met een apenspel, of maal bekkeneelen fijn, maar in 's hemels naam goochel niet met het A. B. C., of gij zult zoo mager blijven als uw vader. Tot overmaat van ongeluk is mijn ne-<pb n="331"/>derig verzoekschrift, dat men mij ondersteuning wilde geven uit het fonds tot aanmoediging der volksvlijt, als geheel ongepast van de hand gewezen, hoe beleefd ook mijne smeekbede beantwoord werd. Vele fabrijken, zoo luidde het antwoord, mogen bij uitstek romanesk zijn, en vruchten van eene soortgelijke oversparmen verbeelding als de uwe, maar zij fabriceren ten minste geen romans, die wij in ons belastingstelsel geene plaats kunnen geven, omdat zij volstrekt geene waarde hebben. Indien gij op ondersteuning aanspraak maakt, moet ge u liever vervoegen bij een armenkas, of soepcommissie, die u van den winter rijkelijk van warme soep zal voorzien, een zeer gezond voedsel voor behoeftige schrijvers! Uit achting voor uw metier heb ik uwen bedelbrief een uitgewerkt antwoord waardig gekeurd, een beleefdheid, die gij zekerlijk op prijs zult stellen. Noem mij, waarde lezer! den man, die den meesten afkeer van vloeken en zweren heeft (welke hoogst waarschijnlijk een zeeman zal wezen, omdat die slechts weinige planken van zijn graf is verwijderd, en derhalve den moed niet zal hebben, van bij voorkeur op zondige woorden te kaauwen); dien pekbroek dan overtref ik verre in diepe verachting van al wat den naam van vloeken kan dragen, en toch moest ik mij zelven geweld aandoen, om, na het lezen van dien beleefden brief, slechts binnen's monds den schobbejak te verwenschen, die zoo veel achting voor mijn talent had aan den dag gelegd, en zoo weinig medelijden met mijne maag. Bougre!
<pb n="332"/>
was het eenige woord, dat er over mijne lippen kwam, hoe overtuigd ik ook ware, dat ik veel te weinig gezegd had. Wij beleven tegenwoordig goedkoope tijden, als wij ons een ridderorder willen aanschaffen of eertitel. De bezitter van een matig kapitaal heeft op die onderscheiding, zoo al geen aanspraak, ten minste eenige kans. Veel verstand bezit ik niet, mijne dwaasheden loopen elkander na, en eer ik wijs geworden ben, zal ik naar alle gedachten reeds kindsch zijn. Om kort te gaan, mijn verstand steekt niemand de oogen uit. Ik meende derhalve, dat ik na het schrijven van zulk een belangrijk werk eenige aanspraak mogt maken op een kleine ridderorder. Een kruisje, dacht ik, zou mijn kalen rok een zekere waardigheid bijzetten. Ik was overtuigd, dat er in mijn boek zoo veel waarheid lag opgesloten, als een roman bij mogelijkheid dragen kon, en rekende het ruim zoo gevaarlijk de waarheid te beklimmen als een batterij van een dozijn vierentwintigponders. Maar deze vleijende verwachting viel als een kaarten huis in elkander, toen ik mijne oogen had laten weiden in dien verwenschten brief. Ik kon maar niet gelooven, dat ik de man was, dien men op warme soep wilde trakteren. Mijn gansche familie, hoe rijk ook in dor en in groen hout, telde slechts éénen romanschrijver, en die was ik! Anders zou mijne eigenliefde mij buiten twijfel verteld hebben, dat de brief en de soep niet voor mij bestemd waren, maar voor een letterkloeken neef, of geleerde nicht. Die eenen schrijver, hoe wijsgeerig
<pb n="333"/>
ook, op de teenen trapt, kan zich verzekerd houden van eene milde belooning. Hij moet zich gelukkig rekenen, indien hij slechts wordt uitgemaakt voor een lompen os, die niet waardig is, met een fatsoenlijk man in dezelfde wei te loopen. Maar doorgaans zal het vergift krachtiger stroomen, en een gansche kronijk zal er zamengesteld worden, om u te bewijzen met waarheid en leugen, dat gij smaak noch verstand bezit, en eene plaats in het dolhuis verdient. Als mensch bezit ik weinig eigenliefde, maar als schrijver, als vriend van vooruitgang en beschaving ben ik op mij zelven razend verliefd. In geen boek lees ik met zoo veel stichting, als in mijnen Willem van Bergen; in het gansche werk is geen bladzij te vinden, die mij niet om honderd redenen diep getroffen heeft. Welk hoofdstuk heeft mij niet de gulle bekentenis ontlokt, dat alleen een schrander vernuft zoo konde schrijven, en tevens den uitroep, hoe jammer dat ik slechts de nakomelingen aan mij verpligt heb! In mijne bibliotheek is deze roman de reivoerder der Classici, de buurman van Homerus en Cicero; en zoo ik ooit ten gevolge van benarde omstandigheden mijnen kleinen boekenschat moest verruilen tegen klinkende munt, zou ik aanstonds de ledige planken der boekenkas met exemplaren van mijnen Willem van Bergen versieren; om kort te gaan, het liefste meisje van Leyden acht ik een schilderstuk van de beste school! Hoe anderen over hunnen letterarbeid denken, weet ik met geene zekerheid te bepa-<pb n="334"/>len, (edoch zij spreken er veel over en tot velen, en ook steeds con amore e reverenzia.) maar dit weet ik, dat ik mij zelven ten allen tijde zal respecteren, hoe een doodeter ik ook zijn moge. Geen wonder derhalve, dat ik na zoo veel verguizing en teleurstelling - waartoe ik ook rekende, dat men mij alleen van die genootschappen tot lid had verkozen, wier leden verpligt waren, contributie te betalen - op mijne beurt de geleerde wereld een poets heb willen spelen, die zelfs de laatste mensch (zijn naam is mij ontschoten) met heete tranen beschreijen zou. Zij hebben niet gesproken, dacht ik bij mij zelven, toen <hi rend="i">ik</hi> sprak, wie weet, wie weet, of zij niet zullen spreken, wanneer ik zwijg. En in plaats van mij, naar oude gewoonte, op te sluiten in mijne studeercel, ging ik regelregt naar de kinderkamer, ten einde daar dienst te nemen bij mijne vrouw, wanneer zij iemand van noode mogt hebben, om ons kind in slaap te wiegen, of den pappot te roeren. Gij zijt hartelijk welkom, kreeg ik tot antwoord, hier is het wiegetouw, en daar een stoel, want gij moogt er wel bij zitten, de kleine is zoo onrustig! En kort daarna werd ik zelfs verzocht een wiegelied aan te heffen, omdat Klaartje zoo veel van muzijk hield. Ik zocht mij te redden met een Grieksch deuntje op te dreunen, uit Anakreon geloof ik, maar zag aanstonds, dat die munt daar niet gangbaar was, want zelfs onze kleine kindermeid begon mij luidkeels uit te lagchen, en mijne vrouw noodigde mij uit, die jodentaal voor mij zelven te bewaren. Edoch een on-<pb n="335"/>gelukkige tobber moet zich naar alle omstandigheden schikken, en mijne verloren eer herwon ik met luister, toen de nood mij het vers van Vondel ingaf; <hi rend="i">Waar werd opregter trouw dan tusschen man en vrouw ter wereld ooit gevonden?</hi> Reeds de eerste regel was zoo zoetvloeijend, dat mijne vrouw aanstonds haar breiwerk ter zijde legde: <hi rend="i">Twee zielen, gloênde aan een gesmeed of vastgeschakeld en verbunden in lief en leed</hi>. Zij drukte mij de hand met eene onbesnoeide teederheid. Geen wonder, dat ik mijne stem niet smoorde, toen ik zag dat mijn wiegelied zoo veel opgang maakte: <hi rend="i">De band, die 't harte bindt der moeder aan het kind</hi>, - hoe vriendelijk zij de kleine langs de wangen streelde! - <hi rend="i">gebaard met wee en smarte, aan hare borst met melk gevoed, zoo lang gedragen onder 't harte</hi> - Het kind ligt niet goed, riep zij, ik moet het uit de wieg nemen, ik moet het aan mijn hart drukken; en er volgde een stroom van tranen, maar niet van droefheid, waarde lezer! Maar toen ik zag dat hare aandacht van mij op het kind was gevallen, verdubbelde ik de kracht mijner stem, en zong met den meesten nadruk: <hi rend="i">Nog sterker bindt de band van 't paar, door hand aan hand verknocht, om niet te scheiden, na dat ze jaren lang gepaard een kuisch en vreedzaam leven leidden, gelijk van aard</hi> - de kleine werd onder de dekens gestopt - ‘<hi rend="i">Daar zoo de liefde viel, smolt liefde ziel met ziel, en hart met hart te gader. Die liefde is sterker dan de dood. Geen liefde</hi>
<pb n="336"/>
<hi rend="i">koomt Gods liefde nader, noch is zoo groot</hi>.’ Hier bleef ik steken, want mijne vrouw kreeg het te kwaad; of liever, zij zelve smoorde mijne stem, vermits zij mijne lippen met de hare toedrukte. Maar toen ik zag dat ook het wiegemeisje steelswijze een' traan afwischte, liep ik op een drafje de kamer uit, de trappen af, de straat op, een koffijhuis in, waar ik tot versterking van mijn hart een borrel bitter dronk, en in het vervolg werd ons kind zonder muzijk in slaap gewiegd; de aandoening was al te geweldig! Intusschen heb ik mijnen lezers een nieuw soort van wijsbegeerte aangeboden; zij is noch Platonisch, noch Epicurisch, en vooral niet uit de school der Stoïcijnen, zij is echte philosophie uit de kinderkamer. - En alzoo verliepen de uren, dagen en maanden, en mijn Willem van Bergen genoot eene zalige rust. Mijnheer van Beveren was niet meer genoodzaakt voor pias te spelen, of zijne vrouw voor lammerschaap; en zelfs de spraakzame mevrouw Hermstad werd voor het eerst van haar leven een slot op den mond gelegd. De schrijver vermaakte zich middelerwijl met de streelende gedachte, dat zijne wraak voorbeeldeloos groot was. Het werd zijnen huisgenooten als een hoofdmisdaad aangerekend, indien zij op den Willem van Bergen de minste zinspeling maakten. Was er voor deze of gene kas misdruk noodig, (wij hebben er velen, maar ze zijn allen ledig) de roman werd zonder genade aan flenters gescheurd. In de gansche stad was er geen huishouden dat zoo veel scheur-<pb n="337"/>papier verslond. Geen pakket ging er op reis, of het werd in een gewaad gestoken, dat uit de beste vellen van mijn rampzalig boek geknipt was. De nachtkaarsen werden er meê omwonden, de keukenmanden meê omkleed, het werd een moordtuig voor mijne messen en scharen; en zoo de kieschheid het toeliet, zou ik u de plaats noemen, die voor mijn papieren kind een ware Charybdis geweest is. Kortom, de heilige inquisitie kon met geen meerdere woede een boek vernietigen. Geen wonder, dat het eerste deel van dit werk zoo peperduur verkocht wordt! Ik geloof niet dat er honderd dozijn exemplaren in het leven zijn gebleven, en geen enkel, hetwelk niet ten minste op zestien plaatsen eene kleine verminking heeft ondergaan. Zoo waar is de oude, maar sierlijke spreuk: als liefde verkeert in haat, is zij een duivelsch kwaad. Ik beminde eerst dat boek als den appel mijner oogen, het was mijn roem, mijn lievelingslectuur, ik had bijkans zes maanden op dat ei zitten broeijen, en het onnoozele kuiken werd door mij met eene wreedheid behandeld, die den ouden Mongolen tot schande zou verstrekt hebben. Zoo gevaarlijk is de woede van een teleur gestelden schrijver, Achilles wrok is er kinderspel bij. Nog op dit oogenblik tril ik van vrees, als ik denk aan dat schrikbewind. - En nu vertrouw ik, dat gij niet meer vragen zult, waarom ik met dit tweede deel van mijnen roman zoo achterhoudend ben geweest? Die vraag heb ik met eene openhartigheid behandeld, waarvan in de letterkundige
<pb n="338"/>
wereld geen voorbeeld is. Maar hetzelfde noodlottig gesternte, dat al de binnen- en buitenwegen van mijnen roman beschenen heeft, vertoont zich ook hier in vollen luister. In plaats van grond te winnen, zoo als uwe en mijne begeerte was, hebben wij veeleer grond verloren, en ik zeg het met eene zielesmart, die mij bijkans berooft van mijne zinnen, wij moeten van voren weder aanvangen. Want de vraag, die wij beantwoord hebben, zal ons den voet niet meer dwars zetten, ik beken het, maar zij heeft slechts plaats gemaakt voor eene andere, wier oplossing ruim zoo moeijelijk, en toch onvermijdelijk is, indien wij ons eigen hart niet willen verraden. Al wederom een trek van den duivel, in wiens kippehok wij onze eijeren moeten leggen! En welke is die vraag? Op weinig na, is zij volkomen gelijkvormig aan de vorige; waarom zijt gij niet met het tweede deel achterhoudend gebleven? Een beleefd man moet zorgen, dat hem niet tweemaal het zelfde gevraagd worde, daarom zal ik spoed maken ook. Maar ik verzoek u, dat gij in dit hoofdstuk met geene derde vraag voor den dag komt, of ge zoudt zonder antwoord vertrekken; ik kan mijnen tijd wel beter besteden. Indien ik alle dwaze vragen beantwoorden wilde, verdiende ik eene plaats in het dolhuis. De eene vraagt mij: hoe veel paarden houdt ge? hoe groot is het getal uwer dienstboden? noem mij hunne namen? van welk geslacht zijn ze? oefent gij een beroep uit? En dan moet ik weer vertellen, hoe veel schoorsteenen mijn dak
<pb n="339"/>
draagt? hoe vele vensters er zijn in mijne muren? houdt gij een koetsier? - ik bid u! - of een tuinman? En zoo word ik vervolgd van den morgen tot den avond met de ongerijmdste vragen; maar de uwe, waarom ik het tweede deel van mijnen roman niet achterbaks heb gehouden? wil ik dolgaarne beantwoorden, zij is niet kostbaar, vatge? Derhalve, in de eerste dagen en weken van mijnen wrok leidde ik een gelukkig leven, en ik durf niet zeggen, in hoe korten tijd ik een volmaakte luiaard was geworden; maar helaas! niet van langen duur was deze zoete rust. Allengskens kwam er een zwerm lastige vragers opdagen, die mij met de vraag bestormde: of het tweede deel de persschroef nog voelde? Mijne belangstelling in uw werk is groot, want uw vriendelijke drukker heeft mij een presentexemplaar t' huis gezonden, dat ik met het meeste genoegen doorbladeren zal, als het werk compleet is; 't is immers een lierdicht? In den beginne werd mij deze vraag slechts tweemaal daags gedaan, en de voorraad mijner uitvlugten stelde mij nooit te leur. Ik had in die dagen nog geen enkele letter op het papier gezet, en men wilde reeds het nur weten, waarop het boek de pers zou verlaten. Maar een paar maanden later konde ik niet, om zoo te spreken, met mijn neus over den drempel komen, of men vroeg mij met een spotziek gelaat: op welk een klip toch mijn Willem van Bergen gestrand was? Die is nog in volle zee, was mijn vriendelijk antwoord, waar hij denkelijk zal overwinteren; gave de hemel,
<pb n="340"/>
voegde ik er binnen 's monds bij, dat hij reeds verzopen ware! En zoo wist ik mij altijd te redden langs de een' of andere ezelsbrug, tot ik eindelijk in handen viel van iemand, die voor het eerste deel een zeeuwschen rijksdaalder had neergelegd. Zoo woest een aanval, als ik toen heb moeten verduren, heeft zelfs geen koningsmoorder moeten doorstaan. Ik dacht waarachtig, dat de barbaar op een vuistgevecht belust was, hoe zeer ik mij ook afsloofde, om bij ieder scheldwoord, dat hij mij toegraauwde, een diepe buiging te maken. Tot mijne schande zal ik het bekennen, ik was op het punt, den gaauwdief eenen rijksdaalder aan te bieden, als eene volkomene schadeloosstelling voor de geleden schade; maar mijne gierigheid behield gelukkig de overhand, hij moest met leege handen vertrekken, na ik weet niet hoe veel scheldwoorden verspild te hebben. Van dit oogenblik af begon mijn voornemen, van Achilles wrok te parodieren op losse schroeven te staan; het kluchtspel was al te gevaarlijk. Ik overwoog reeds bij mij zelven de hoogst belangrijke vraag, wat er van mijne huid zou worden, indien de koopers onderling eene zamenzwering smeedden, en zich onder eede verbonden, mij dagelijks een pak slaag te geven? Mijn angst klom zelfs tot die hoogte, dat ik van mijn buurman een paar vellen wit papier leende, en eene pen op crediet kocht, waarmede ik de houding aannam van iemand die zich nederzet om een kwalijk gemeenden nieuwjaarsbrief te schrijven aan een rijken oom, welke, ter kwader
<pb n="341"/>
ure aardig, maar niet verkiest te sterven. Evenwel daarbij bleef het ook, en daarbij zou het zeker ook gebleven zijn, wanneer er zich geen nieuwe kwelduivel vertoond had, te weten mijn drukker. Aan hem alleen zijn het vaderland, het lezend publiek, de geleerde wereld - die ik híer de laatste plaats toeken, omdat het eene wereld is met vitters en knorrepotten bevolkt - de uitgave van dit tweede deel verschuldigd. Zijne asch ruste in vrede, wanneer hij dood is! Doodarm zal hij weldra wezen, als hij voortgaat, met zulke zotte boeken voor zijne rekening te laten drukken; maar dit is zijne zaak, en niet de mijne, die van hem geen crediteur ben. In de eerste tijden kwam hij slechts iedere week, om mij te vragen, of het tweede deel nog niet naar de pers kon gezonden worden? Nog niet, was dan het laconische antwoord, waarmede hij twaalf keeren huiswaarts ging. Maar toen ik ook voor de dertiende reis dit kernachtig bescheid ten beste wilde geven, zag ik aanstonds, dat mijn mosschenverschrikker zijne kracht had verloren, want er volgde een vloed van Jeremiades, zoo vermakelijk als ge u voorstellen kunt. Ik had hem aan de kaak gesteld, zeide hij, en derhalve was ik een eerroover. Nog niet, wilde ik weer zeggen, maar zijne rede stortte van zijne lippen als van een leijen dakje, er was geene plaats voor de minste tusschenkomst. Hij had het vertrouwen van al zijne correspondenten verloren, en dat was mijne schuld. Die toch een eerste deel uitgeeft, zegt stilzwijgend, dat er een
<pb n="342"/>
tweede volgen zal. Nog niet, wilde ik weer zeggen, maar de scherpte zijner tong schoffelde andermaal deze woorden weg. Door uwe trouwbreuk, ging hij voort, heb ik de helft mijner klanten verspeeld, en ben ik in vijandschap gekomen met zes en dertig leesgezelschappen. De waarde van uw boek vermindert bij dag en bij nacht. De vrees dat het een onvolledig ding zal blijven is reeds door het gansche land verspreid. Gisteren hield het leesgezelschap: <hi rend="i">Rijp en rot</hi> zijne jaarlijksche boekverkooping, en uw boek kon met moeite tien centen opbrengen, zoodat het reeds gedaald is beneden den prijs van het slechtste scheurpapier. Twee en dertig honderd exemplaren moest ik er van opleggen, zeidet gij en ik zweer u bij Laurens Koster, dat er slechts honderd verkocht zijn. Uw Willem van Bergen heeft mijn gansche huis ingenomen; in geen enkele kamer durf ik mijne voeten zetten, uit vreeze van te struikelen over ik weet niet hoe veel exemplaren, en zoo ik het waagde mijnen zolder te betreden, zou ik zeker onder dien puinhoop begraven worden. En mijnheer verkiest maar geen hand uit te steken, om zijnen armen drukker uit dien mestpoel te helpen. Gelukkig, driewerf gelukkig, dat dit monsterachtig boek niet voor mijne rekening gedrukt is! - Hij had gezegd, en wischte met den neusdoek zijne wangen af, want in het zweet zijns aangezigts had hij gesproken. Ik daarentegen was de bedaardheid zelve gebleven, in plaats van te antwoorden stopte ik een versche pijp. Helaas! ik begreep
<pb n="343"/>
niet, dat zijne hoogdravende rede slechts eene kleine inleiding was, en dat het treurspel nog moest beginnen. Ge hebt mij gisteren avond, vervolgde hij op een familiairen toon, een briefje gezonden - ik nam dadelijk mijne pijp uit den mond - om mij te manen, geloof ik, maar, voor zoo ver mij bewust is, ben ik uw schuldenaar niet, ik moet u geen penning betalen, integendeel zal ik u bewijzen, dat gij zelve drie en veertig gulden schuldig zijt gebleven, die ik u voorgeschoten heb aan brievenport en vrachtloon. - En de honderd exemplaren die ge verkocht hebt à ƒ2,60! Maak u niet driftig, antwoordde hij droogjes, van de honderd exemplaren die ik verkocht heb à ƒ2,60 is nog geen enkel betaald, en ik durf u voorspellen, dat ze nooit betaald zullen worden. Geen enkel betaald! riep ik met de grootste ontroering, ge zult toch met geen honderd gaauwdieven negotie hebben gedreven, of mijn boek bij voorkeur aan rasphuisboeven verkocht hebben; daarenboven gij zijt de man, die mij het geld moet verantwoorden. En ik zeg u immers, hernam hij met een spotzieken grimlach, dat er geen geld is ingekomen, derhalve zal die verantwoording niet langwijlig wezen. Gij zult nogtans de verkochte exemplaren vrachtvrij terug ontvangen, want wij hebben met dood eerlijke menschen te doen. Jammer maar, dat zij allen het vouwmes gevoeld hebben, en, naar ik vrees, een weinig bemorst zijn. Voor den boekhandel zijn zij verloren, maar het is excellent scheurpapier, hoewel een weinig kostbaar,
<pb n="344"/>
ik beken het. Wel kostbaar! riep ik met een diepen zucht, en verwenschte het oogenblik, toen de naam van Willem van Bergen voor het eerst uit mijne pen vloeide. Ge zult toch de schelmen geregtelijk vervolgen! riep ik op een kemphaanachtigen toon, terwijl ik mijne pijp tegen den grond kletste. Wat praat ge toch van schelmen? hernam mijn drukker, alleen gij heerschap! hebt hier den schelm gespeeld. Die uw boek gekocht hebben mogen eenvoudige luidjes zijn, maar hunne eerlijkheid is beproefd; de uwe daarentegen is maar alledaagsch. Het stond u vrij, mijnheer! in de Republiek der letteren - Hij zeide dit met een zekere pedanterie, die mijne zedigheid schier in den grond boorde - een ambteloos leven te leiden, en de rol van een stillen burger te spelen; maar toen gij eenmaal hadt begonnen u met staatszaken in te laten - Ik begon min of meer te lagchen in weerwil mijner kwade luim - toen gij eenmaal aan den kruiwagen uwe handen hadt geslagen - Ik bood hem een glas wijn aan, want de uitdrukking beviel mij - moest gij kruijen mijnheer! en geene spaak in het wiel steken, en ik noem het een boevenstuk, een poltronnerie, dat gij hier met uwen drukker een glas wijn zit te drinken, terwijl ginder de wagen nog in den modder steekt. Welaan dan, met frisschen moed de wagen voortgekruid! en ik durf u verzekeren, dat gij tot den laatsten penning uw kruijersloon zult ontvangen. Hier schonk ik hem een boordevollen romer in, omdat het woord kruijersloon zoo bij
<pb n="345"/>
uitstek gepast was. En toen ik zag, dat de wijn hem niet minder aanstond, verdubbelde ik mijne weldadigheid met het meeste succes. Ge zijt een poetsig schrijver, begon hij reeds, en uw schrijftrant is origineel, een gelukkige navolging van den onnavolgbaren Sterne. Mijn overbuurman moge vertellen, dat het boek met den angel eener wesp is geschreven, maar ik houd mij overtuigd, dat gij een ganzenpen hebt gebruikt; want, vervolgde hij, het glas aan den mond brengende, er is pit in, en oneindig veel geest, gij drinkt een goed glas wijn, en het zou, mijns inziens, een wetenschappelijk bankeroet zijn, wanneer wij het goede werk ter halve wege lieten steken. Wat zoudt gij zeggen, als ik u vriendelijk verzocht, het tweede deel voor mijne rekening te mogen laten drukken? Mijnheer is dronken! dacht ik bij mij zelven, ik moet hem aanstonds de volle laag geven. Met uw verlof, mijn waarde vriend, zeide ik, ijlings de kamer verlatende, wij mogen deze zaak niet badinerende behandelen, en ik vloog naar mijnen kelder (sedert mijn huwelijk is het alom vermaarde kabinet in eene alledaagsche linnenkas veranderd), waar ik eene flesch opscharrelde van een onberekenbare waarde, ten minste voor iemand die lijdende was aan een verval van krachten. Ge hebt mij gesmeekt, begon ik op een hoogen toon, het tweede deel van mijnen Willem van Bergen voor uwe rekening te mogen uitgeven, maar wij zullen eerst eene flesch Champanje mousseux uitdrinken, want de zaak die wij behandelen is van het uiterste gewigt.
<pb n="346"/>
Indien wij naar beider genoegen, vervolgde ik, hem een buikigen romer biedende, de voorwaarden kunnen regelen, zou uw nederig verzoek in eenige consideratie kunnen komen, maar ik vrees, dat uwe voorwaarden van dien aard zullen zijn, dat een schrijver van mijn kaliber zulk een eerloos verdrag bij geene mogelijkheid kunne onderteekenen; gij drinkt niet! Weet ik van voorwaarden! kokkelde hij; die wijn is razend pleizierig, en zoo glad als olie; die aan zoo een wijnstok lurken mag, behoeft niet te kuijeren in het paradijs; 't is immers druivenwijn? Er is veel water in, antwoordde ik kort af; want mijn geoefend oog waarschuwde mij, dat ik nu mijnen slag moest slaan, wilde ik niet een oogenblik later met een lijk redeneren. Mijne voorwaarden, vervolgde ik, zijn hoogst billijk, en de eenvoudigheid zelve; ik zal ze met dit potlood op dat papier krabbelen, en met deze pen zult gij ze onderteekenen.</p>
<p>&nbsp;</p>
<p>1<hi rend="sup">e</hi> <hi rend="sc">artikel</hi>.</p>
<p>&nbsp;</p>
<p>Van dit oogenblik af zal de wereldberoemde Willem van Bergen met al zijne dienstbaarheden (de muzen vergeven mij het woord), lijdende zoo wel als heerschende, in vollen eigendom overgaan tot den ondergeteekende ter regter zijde.</p>
<p>&nbsp;</p>
<p>2<hi rend="sup">e</hi> <hi rend="sc">artikel</hi>.</p>
<p>&nbsp;</p>
<p>Het geld der exemplaren, die verkocht zijn, moet met het krieken des volgende dags verantwoord worden aan den ondergeteekende ter linker zijde.</p>
<pb n="347"/>  
 <p>&nbsp;</p>
<p>3<hi rend="sup">e</hi> <hi rend="sc">artikel</hi>.</p>
<p>&nbsp;</p>
<p>De schrijver kent zich het regt toe van chicanes te maken, en uitvlugten te smeden, waar zijne belangen dit vorderen; van welk regt de drukker geheel en al afstand doet.</p>
<p>&nbsp;</p>
<p>4<hi rend="sup">e</hi> <hi rend="sc">artikel</hi>.</p>
<p>&nbsp;</p>
<p>Daarentegen zullen de exemplaren, die nog des drukkers winkel versieren, van meester veranderen, en van nu af toebehooren aan den ondergeteekende ter regter zijde.</p>
<p>&nbsp;</p>
<p>5<hi rend="sup">e</hi> <hi rend="sc">artikel</hi>.</p>
<p>&nbsp;</p>
<p>De ondergeteekende ter regter zijde verbindt zich, zonder en onder eede, op de plegtigste en stevigste wijze, het tweede deel van het gemelde werk met eene fraaije letter en - te laten drukken voor zijne rekening. Teeken maar! ik zal de pen wel voor u vasthouden. Wacht eens! gij schrijft op de tafel; klad liever hier uwen naam; met groote letters, bid ik u, ge hoeft het papier niet te sparen, en mijnen inkt nog minder. Hoe gelukkig, dacht ik, dat zijn naam slechts uit twee lettergrepen bestaat, anders zou ik stellig eene valsche handteekening moeten maken, en de hemel geve, dat hij morgen deze hanepooten voor de zijne erkenne, maar ik twijfel er hard aan, want geen letterschrift ter wereld bezit zulke caricaturen van letters, de grootste geleerde zou ze niet verbeteren. Hoe mijnheer t' huis gekomen is, weet ik waarachtig niet; denkelijk door kracht van zeilen.
<pb n="348"/>
Maar het bevreemdde hem uitermate, toen ik den volgenden morgen met het krieken des dags in zijnen winkel verscheen, ten einde hem vriendelijk te verzoeken, zonder uitvlugten en chicanes, honderd zeeuwsche rijksdaalders af te passen. En hoe hij mij aankeek, toen ik hem vertelde, dat ik in mijnen zakdoek een vijfledig contract geknoopt had, met zijne handteekening bekrachtigd. Maar toen ik hem overtuigde, dat dit tweede deel voor zijne rekening zou gedrukt worden, en hem hartelijk geluk wenschte met zijne goede vooruitzigten, rezen hem de haren te berge, en noemde hij zich een verloren man. Ben ik dan gisteren avond dronken geweest! riep hij in de grootste ontsteltenis. Deze vraag kunt gij zelve beantwoorden, gaf ik hem tot bescheid, maar ik zweer u bij Laurens Koster, dat ge in mijne kamer niets gebruikt hebt dan een simpelen kop thee, die tot mijn spijt vrij waterachtig was. Die vervloekte Chinezen, bromde hij, moeten van die thee een tooverdrank gemaakt hebben! zoo scheef, zoo waggelend, zoo haveloos, als de letters er uitzien - ik ben waarachtig smoordronken geweest. Mijne handteekening wil ik niet verloochenen; de letters mogen u toebehooren, maar de krul is ontegenzeggelijk van mij. Evenwel ge zoudt mij voorbeeldeloos verpligten, en mijne dankbaarheid zou oneindig groot zijn, indien ge voor dezen keer toeliet, dat ik door het laatste artikel de pen haalde; de boete van honderd rijksdaalders zal ik u terstond betalen. Ge zult het wel laten! antwoordde ik met
<pb n="349"/>
dreigende blikken, wat geschreven staat blijve geschreven, was de leer van Pilatus, en die is ook de mijne; al zou er de Hooge Raad aan te pas komen, het tweede deel zal gedrukt worden voor uwe rekening, en met een fraaije letter, verstaat ge! Die zich eenmaal in de Republiek der letteren met staatszaken heeft ingelaten, kan, voor den drommel! geen stap terug treden, maar moet een troon beklimmen of een schavot. En hoe hij ook smeekte en kermde, mijnheer heeft er aan moeten gelooven; voor zijne rekening is dit deel gedrukt; hoezee!</p>
<p>Nu is het uwe zaak, waarde lezers! al de sluizen van uw medelijden voor mijnen drukker te openen. Door mijne schuld is de man geruïneerd, en moet hij weldra het schavot beklimmen; maar de arme Champanje-drinker zal leven, vertrouw ik, want uwe christelijke liefde is groot. Zegt het voort!</p>
<p>&nbsp;</p>
<p>P.S. De drukker beweert, dat mijn roman nergens zoo romanesk is, als in dit hoofdstuk. Een bewijs te meer! dat ik aan mijne eerste leugen niet geborsten ben.</p>
</div>
<div type="chapter">
<pb n="350"/>
<head rend="h3">Elfde hoofdstuk.</head>
<p><hi rend="b">H</hi>et vorige hoofdstuk heeft mij niet veel hoofdbrekens gekost, en de slijtaadje mijner hersens is van luttel beteekenis; maar de akker, die nu aan de beurt ligt, zal menigen zweetdruppel van mij drinken. 't Is zware kleigrond; om aardappelen te telen onvergelijkelijk goed, maar ik weet niet, hoe mijne ossen er door zullen komen. Mevrouw Hermstad maakt een straatgerucht: o! dat wil ik hooren, daar wil ik bij zijn! Wat mij betreft, gij kunt er bij zitten, waarde lezer! mits op uw eigen stoel, den mijnen kan ik u niet aanbieden, want een getrouwd man is geen baas meer over zijne eigen stoelen en tafels. Mevrouw Hermstad maakt een straatgerucht: laat haar maar kakelen, raadt ons van Beveren; maar deze raad komt niet uit zijnen koker; 't is eene wijze spreuk van Socrates, die haar met het beste gevolg tegen Xantippe gebruikte, (de mevrouw Hermstad van den ouden tijd) uit wier hand hij dagelijks den giftbeker moest drinken. Laat haar maar kakelen! dacht dan de wijsgeer, en tot aller verbazing bereikte hij den ouderdom van zeventig jaar; voorwaar een leelijke reis voor hem, die eene Xantippe tot reisgenoot heeft. Voor een getrouwd man
<pb n="351"/>
moge de raad van van Beveren een panacée wezen, den romanschrijver daarentegen is hij geen haaijenvin waard. Alleen door mij met alles te bemoeijen, en mij in te laten met alle schurftige zaken, heb ik meer dan zeven honderd bladzijden over wisjewasjes kunnen schrijven. Van ieder voorval trek ik zoo veel mogelijk partij; ja, er kan geen vlieg om mijne ooren gonzen, of zij wordt met een bakerspeld in mijnen roman gespeld. Ik zal u derhalve de gansche historie met mijne gewone openhartigheid verhalen, en gij zult zeggen dat ik u in het land der mirakelen breng.</p>
<p>Ik begin dan met u vergiffenis te vragen, dat ik, noch in dit, noch in het vorige deel, melding gemaakt heb van Hermstads barbier, die hem dagelijks het vel van de kin haalde, en derhalve buiten twijfel eene eervolle plaats verdient in een werk zoo uitpuilend als het onze. Niet, dat ik de vrijheid neem, u den krommen dwerg aan te prijzen als een kieschen baardschraper. Hij was ronduit gezegd een verwaande gek, en een dief daarbij, ten minste van scheermessen. Zijn ambacht verstond hij niet in den grond: waar zou hij het ook geleerd hebben, die alleen daarom den scheerkwast had opgenomen, dewijl hij niet velen kon, dat zijne vrienden hem den bijnaam van den krommen luiaard gaven? De kerel was buiten kijf niet onaardig, maar een aartsbabbelaar, en, erger nog, een leugenachtige kwaadstoker: het eene bragt zijn ambacht, het andere welligt zijn figuur meê. Maar hetgeen den rekel tot een volslagen booswicht
<pb n="352"/>
maakte, was zijn bespottelijke zucht, om een vrouwenhater te wezen, vermits zijn lijvige bogchel bij de schoone sekse weinig opgeld deed. Alleen mevrouw Hermstad mogt hem tamelijk wel lijden, en zulks om vele redenen. Vooreerst, dewijl haar man een afkeer van den bloedvergieter had; ten tweede, wegens den onuitputtelijken rijkdom zijner nieuwskraam; ten derde, omdat hij haar ieder vierendeel jaars nieuwe boden wist te bezorgen. Maar de vierde reden zult gij nooit van mij hooren, zij is niet meer dan een opgeraapte leugen, en een weinig zonderling; edoch ik heb reeds te veel gezegd, om niet alles te zeggen. Weinige menschen kunnen zich beroemen, dat zij een bult in naturâ gezien hebben: mevrouw Hermstad was hem dit genoegen verschuldigd; ziedaar de vierde reden, op eene kiesche wijze verhaald. Dat die zotte persoon een naam droeg, behoeft ge mij niet te herinneren, want niet mijne pen zal dien naam tot de nakomelingen brengen. Mevrouw Hermstad noemde hem Hans, (om welke reden, weet ik zelf niet, want zijn doopnaam was Jil) en Hans zal hij heeten, zoo dikwijls wij eenen naam van noode hebben. - Hetgeen de schrijver u wilde mededeelen, heeft hij gezegd, waarde lezer! de beurt komt nu aan mevrouw Hermstad, die met hare gewone minzaamheid het gesprek aldus opende. Gij zult mij zeggen, vlegel! wie u de vrijheid heeft gegeven van een uur vóór den bepaalden tijd mijnen drempel te betreden, en als ge dit gezegd hebt, kunt ge weêr vertrekken met pak en zak. Ach,
<pb n="353"/>
mevrouw, hernam de barbier, ik ben altijd vroeg gezadeld, maar die vrijheid heeft mij niemand gegeven, ik heb haar genomen; sedert mijn broer de eer genoten heeft, met mijnheer uw man eenen flikker te slaan, ben ik een weinig familiair geworden. Het scheelt hem in den bol, dacht mevrouw Hermstad, en zij greep reeds naar het aschvarken, waarmede zij den bellenmaker eerbied wilde inranselen. Wacht eens! riep Hans op een vrolijken toon, mevrouw weet nog niets, en zij wil mij reeds de kamer uit vegen. Ik had een koffer vol nieuws, en om denzelven behoorlijk te ontpakken, moest ik een uur vóór mijn tijd hier komen, doch nu ik zie, dat mevrouw geen nieuws van noode heeft, zal ik aanstonds met mijne lading wegzeilen. Gij zult blijven! beval mevrouw Hermstad, je veux. Daartegen valt niet veel in te brengen, antwoordde de leugenzak, en met een zekere deftigheid gaf hij aan zijn verhaal het volgend begin. Hetgeen ik u wilde zeggen, is geen praatje dat uit de lucht is gegrepen, gelijk ik u, om den tijd te dooden, dagelijks opdisch; want zoo gij twijfelt, zal ik u een paar dozijn waarheidsprekers halen, die allen met twee oogen het wonder aanschouwd hebben; en als gij deze vierentwintig onwraakbare getuigen niet verkiest te gelooven, geloof dan ten minste den rok van uwen echtgenoot, die met duidelijke teekenen u aantoonen zal, dat hij eenen harden strijd heeft gestreden. Ja mevrouw! advokaat Hermstad moge een gladden rug hebben, maar zijne innerlijke waarde is van het slechtste
<pb n="354"/>
allooi. In de eerste plaats zal ik u het huis noemen, waar het ergerlijk tooneel gespeeld is. Eilieve, zie dit papier eens in! hier vindt gij de wijk en het nommer, daar den naam van den kastelein, en ginder eenige kleine bijzonderheden, die het buiten allen twijfel stellen, dat het zoogenaamde logement een werf huis van den duivel is. En zonder mij aan de minste overdrijving schuldig te maken, zal ik u in de tweede plaats eene korte beschrijving van het dansfeest geven, hetwelk met de hooge tegenwoordigheid van mijnheer Hermstad vereerd is. Doch ik verzoek u vriendelijk, dat ge mijne rede niet afbreekt, daar het vermaak van zulk eene geschiedenis te verhalen voor iemand van mijn ambacht oneindig groot is.</p>
<p>'t Was nacht, en het uur, dat een trouwe echtgenoot in de armen zijner gade rust - ik slaap liever alleen, maar dit is mijne zaak, want ik ben nog liber - toen er op de Haarlemmerstraat een danspartij werd gehouden, door een balletmeester gedirigeerd. Maar het verheugt mij, dat ook uwe dochter onder mijn gehoor is gekomen. Ik ben bezig, mejufvrouw, met een zeepsopje te maken voor mijnheer uw' vader; wij zullen hem eens ter dege inzeepen. Dan is het beter, zei Maria, dat ik mij aanstonds verwijder, want uw venijn zou ook mij bespatten; en in allen geval moet het kind zelfs den schijn vermijden van te zitten als regter over zijnen vader. Ge zijt een ware nuf, verweet haar mevrouw Hermstad, die zich al heel wat inbeeldt, maar zoo lang uwe moeder hier den
<pb n="355"/>
schepter zwaait, zal uwe regtsmagt bitter weinig beteekenen, en om u reeds nu te toonen, dat uw wil hier weinig geteld wordt, beveel ik u, in de kamer te blijven. Het meisje ging zitten met tranen in de oogen, want zij vreesde, dat zij wederom moorddadig gepijnigd zou worden. Tot een pijnstillend middel leî mevrouw Hermstad haar de geringe taak op, van vóór het ontbijt een halve kous af te breijen, indien zij ten minste hare boterham niet wilde verbeuren, en vertelde nu den barbier met norsche blikken, dat die schermutseling geëindigd was; het woord is nu aan u, maak er u meester van: ge hoeft niet te vreezen, dat mijne dochter u in de rede zal vallen. Ik heb reeds gezegd, zeide hij, zonder een oogenblik te talmen, dat er gisteren een dansfeest is gehouden tot vermaak van een paar dozijn zwierbollen. En niettegenstaande mijn eigen broeder van de partij is geweest, maak ik volstrekt geen zwarigheid, die vier en twintig springkevers eene plaats te geven onder de gemeenste kanalje van deze stad. Om het feest des te meer luister bij te zetten, had ook ieder van hen een paar dames gehuurd, met wie geen ligt matroos gearmd zou hebben willen gaan, van zulk een slechte reputatie waren zij. Gij weet zelf mevrouw! hoe liberaal hier het vrouwvolk is; verbeeld u dan eens, hoe het uitschot van dat volkje wezen moet! Maar naauwelijks had zich de vedel een paar keeren laten hooren, en waren er een paar waltzen afgedanst, met de hoeden op het hoofd - want zulk gespuis heeft volstrekt geen denk-<pb n="356"/>beeld van onze welgemanierdheid - of de deuren der zaal gingen eensklaps open, en ziet! een nieuw cavalier treedt stoutmoedig toe, die, in plaats van een dame, een heer aan zijn arm had. Ik kom eens zien, zeide hij op een familiairen toon, of mijn zwarte rok hier fortuin kan maken; en met de meeste vrijpostigheid grijpt hij de dame van een vleeschhouwer aan, naar ik meen, een wafelwijf van beroep. Dat die grijpvogel advokaat Hermstad was, zult gij niet gelooven, maar vier en twintig getuigen kunnen het onder eede bevestigen, indien u de waarheid ter harte gaat. Gij twijfelt immers niet? Ik zal de drift uwer rede niet stuiten, antwoordde mevrouw Hermstad met eene onverklaarbare koelheid, maar als gij hebt uitgesproken, zal ik mij eene kleine tegenwerping veroorloven. Al moesten ook al mijne klanten, hernam de barbier, van daag geene sikkel voelen, zal ik uwe aanmerking zegevierend beantwoorden. De waarschijnlijkheid pleit voor u, ik beken het, maar de waarheid is op mijne hand, anders zou ik niet de waarschijnlijkheid tot mijne aanklaagster hebben gemaakt. Hetgeen ik u verteld heb, en vertellen zal, is eene daadzaak, mevrouw, een publiek voorval, dat niet plaats gehad heeft in den donker, of bij het schijnsel van een flaauw maanlicht, niet beschenen is door het morgenrood van eene slaperige zon, maar het feit is geschied in een zaal, die met een vorstelijke pracht geillumineerd was. En toch durfde niet één der dansers zijn' oogen en ooren vertrouwen, toen advokaat Hermstad
<pb n="357"/>
zijnen welkomgroet hun aanbood. De gansche dansschool was aanstonds in rep en roer; de muzikanten begonnen een menuet in plaats van een contradans te spelen; chassez à la bedsté! riep de balletmeester, terwijl hij chassez en avant! dacht te roepen; en wat de danseressen betreft, ook bij deze gelegenheid deden zij een valschen pas. Mijnheer Hermstad in ons midden! het kan niet wezen! en 't is toch zeker! was het algemeen geroep, dat van alle kanten opging. Maar Arends, de vleeschhouwer - gij hoort, mevrouw, hoe ik u man en paard noem - kon het maar niet verkroppen, dat zijn wafelmeisje hem zoo handgaauw ontschaakt was, door mijnheer uw man, zeg ik. Een dief moge handig zijn, maar die bestolen is zal op die handigheid geene lofrede houden. En menige lichtmis trok voor hem partij, met een warmte, aan dat slag van volkje zoo eigen. Zoodat alles rijp was voor een algemeenen oorlog, toen de dronken student, wiens roer mijnheer Hermstad was, de dochter van den balletmeester te lijf kwam, waardoor eensslags een batalje ontstond, die derd' half uur aanhield. Dat uw man een pak slaag heeft gekregen, zal hij niet ontkennen, of zijn eigen rok zou hem tot een leugenaar maken, die bijkans aan flarden gescheurd is. En alleen aan de leeuwenkracht van zijnen jeugdigen vriend moet hij het dank weten, dat het papieren mannetje niet zelve aan flenters gescheurd is, maar een nieuwen rok moet hij zich aanschaffen, want die van gisteren is niet meer presentabel. Uw verhaal is nu geeindigd? vroeg mevrouw Hermstad, terwijl zij reeds
<pb n="358"/>
haar armen in de zijde zette. De kleine helft hebt gij gehoord, antwoordde Hans, nu volgt de groote. Maar mejufvrouw wilde mij een vraag doen, geloof ik. Zij zal het wel uit hare hersens laten! riep mevrouw Hermstad. Ik zelf gun mij den tijd niet, van uwe rede af te breken, maar als zij heeft uitgeraasd, zal ik de vrijheid nemen van ook een duit in het zakje te leggen, ga voort, Jill Hans wilde ik zeggen. Als de oorlog is geëindigd, komt er vrede, zei de barbier, zoo ging het ook toe in de danszaal. Het helsche leven loste zich op in een vrolijke waltz, en uw man mogt meedansen, hoe gescheurd ook zijn rok ware. De student was in den hoogsten hemel, en maakte onder de dames niet weinig opgang, want hij was buiten kijf een mooije jongen. Het gelukte hem zelfs, de dochter des balletmeesters, die er lieftallig uitzag, aan zijn snoer te krijgen, maar advokaat Hermstad moest zijne regten laten varen, die hij op de schoone wafelbakster had willen doen gelden, en zich vergenoegen met een oude teef van een vroedvrouw, met wie hij in alle vrolijkheid des harten een patertje langs den kant danste. Maar zijne beenen beginnen hem te begeven, want, onder ons gezegd, hij was de houten klaas van het bal, en altijd buiten de maat. Voor de balie moge hij eenige vertooning maken, maar de danszaal is voor hem te glibberig. Geen wonder dan ook, dat apotheker van Rensen met zijne gewone cordaatheid uitriep: advokaat Hermstad danst vervloekt slecht! Doch toen de scharrelaar voor pater moest spelen - Mevrouw
<pb n="359"/>
verstaat zeker de danskunst, of begeert gij, dat ik u de geheimen van het patertje langs den kant ontvouwe. Zes dat is geen negen! het meisje kan er wel tegen! Het was in den mei, mei, mei! Dien kinderdans, riep mevrouw Hermstad, behoeft ge mij niet te leeren, want mijne kinderschoenen zijn reeds lang versleten; eindig liever uwe vertelling, indien zij nog niet geëindigd is. Om het dansfeest op eene waardige wijze te besluiten, zoo ging Hans voort, werd er door de vrienden een patertje gedanst, en advokaat Hermstad was wederom van de partij. Al de aanzienlijken van het bal werden in den danskring opgenomen, en mijnheer uw echtgenoot had tot naaste buren een vermaarden kiezentrekker, en eene geleerde vroedvrouw. De balletmeester liet zijnen staf van commando vallen, tot een teeken, dat het kattespel beginnen zou. Het was in den mei, mei, mei! zongen zij met schorre kelen, het was in den mei, mei, mei! piepte ook uw man. De koningin van het feest was de dochter van den balletmeester, een wilde kraai van een meid, die menige kwade kraam doorgestaan had, en ook menige goede. Deze benoemde tot haren pater den vrolijken student, die zijne rol voortreffelijk speelde, en buiten kijf een uitmuntend pater was, want hij zoende haar dat het klapte, en toen hij aftrad volgde hem de goedkeuring der gansche vergadering, welke met handen en voeten hare tevredenheid betuigde. Een baaiwever moest vervolgens voor maartschen kater spelen, en na dezen mijn collega Bartels. Een
<pb n="360"/>
man van een groote inbeelding, en met een hoogen rug, maar van een slechte scheerdoos. Die u altijd reukpotjes en reukfleschjes wil verkoopen; want ook ons beroep heeft zijne kwakzalvers, en Bartels is er een van. Maar wij hebben nog niet vergeten, dat de ezel verleden maand een professors kinnebak vermorseld heeft, en de lip gekloofd van een ritmeester. Om kort te gaan, hij is de bloedzuiger van ons gild; die met al zijn reukpoeders en reukballen zelf in geen goeden reuk staat, want de kromhals houdt het met eene reuzin, zoo ver drijft hij zijne verwaandheid! Maar als pater maakte hij weinig opgang, daar niemand zijne non wilde wezen. Advokaat Hermstad stak hem de loef af; op wien aanstonds aller oogen gevestigd waren, toen hij van zijne vroedvrouw de biecht moest afnemen. Maar helaas! mijnheer uw echtgenoot voldeed niet aan die groote verwachting; ja toen hem van alle kanten het pater! geef uw non een zoen! toegezongen werd, bleef hij staan als een zoutpilaar. Hoe meer men hem aanmoedigde, hoe meer hij de kluts kwijt raakte; en toen zij zelve hare schaamschoenen uittrok, om den advokaat een goed voorbeeld te geven, begon hij als een kind te schreijen, in alle eenvoudigheid des harten, tot hem uit medelijden het pater! gij moet scheiden gaan! toegeblaft werd. Is nu, vroeg mevrouw Hermstad, haar geduld verliezende, uw kindersprookje geëindigd? dan zult ge mij toestaan, dat ik de toepassing maak. Teeuwis! Teeuwis! breng mij de koekepan! Ik zal dien rekel een gladden rug bezorgen, die zich ver-<pb n="361"/>stout heeft, eene vrouw van mijne jaren een vertelling uit moeder de Gans op te disschen; ik wil u die drommedariskuren voor altijd verleeren. Mevrouw, antwoordde Hans met de meeste bedaardheid, ik weet bij ondervinding, dat uwe tong zoo scherp is als een scheermes, maar ge moogt mij in den baard varen, zoo veel het u goeddunkt, van hetgeen ik verhaald heb, neem ik niets te rug, geen enkele letter. Gij kunt mij zoo plat slaan als een schol - dit staat aan uwe beleefdheid - maar dat advokaat Hermstad van nacht een patertje gedanst heeft, is eene waarheid, zoo rond als uw koekepan. Wij zullen zien, antwoordde mevrouw Hermstad met haar gewonen grimlach, terwijl zij niet zonder ongeduld de terugkomst van Teeuwis verbeidde. Maar helaas! de bombardier kwam met leege handen de kamer in; de satansche pan was nergens te vinden, of liever, zij was te vinden op eene plaats, waar geen sterveling eene koekepan gezocht zoude hebben. Op eene raadselachtige wijs zal ik trachten u de gansche waarheid te openbaren, want de kieschheid verbiedt, dat ik bij deze gelegenheid met open kaarten speel. Op zulk een gevaarlijke klip zoo onverwachts te moeten stranden! De aanlegster van het schelmsche feit was Lenemie, de werkmeid, die, als gij weet, met Teeuwis oorloogde, en ook Petronella niet zoetjes verfoeide. Om haren kameraden een poets te spelen - maar ik weet waarachtig niet, hoe ik u de zaak aan het verstand zal brengen, want ge zult buiten twijfel uitroepen: het schort den schrijver
<pb n="362"/>
in de bovenste verdieping! Dat zij de koekepan gloeijend heet had gemaakt, wil ik u wel zeggen, maar bij geen mogelijkheid kan ik u de plaats noemen, waar zij die gebragt had: ieder huis heeft zijne kamer, (hoe best ook) die niet in de termen valt van genoemd te kunnen worden in een deftig boek, als het onze. Doch waarom zoude ik verzwijgen, dat de heete pan daar in een hinderlaag lag? En nu vraag ik, met het volste vertrouwen dat uw antwoord van het mijne geen haar breed zal verschillen, of de duivel zelve daar een koekepan gezocht zoude hebben? En ter geruststelling mijner lezeressen, wier gevoeligheid mij bekend is, zal ik er nog bijvoegen, dat de brander reeds lang zijne kracht had verloren, toen hij des vijands achtersteven bereikte; anders zouden de gevolgen vreesselijk geweest zijn, en de blaren ontelbaar. Maar de teleurstelling van mevrouw Hermstad was groot, toen Teeuwis haar zeide, dat het geduchte wapen nergens te vinden was. En zonder vele woorden te verspelen, beval zij den bombardier, den armen Hans bij de lurven te pakken, en hem hals over kop de deur uit te smijten. Dit noemde zij, van den nood eene deugd maken. Korporaal Teeuwis, die, waar de overmagt op zijne hand was, zich een voorstander van de stiptste krijgstucht betoonde, en eerst dan begon te redeneren, wanneer de bevelen van zijn chef ten uitvoer gebragt waren, bewees ook bij deze gelegenheid, dat hij een uitmuntend soldaat was. Jonge heer! vertelde hij den barbier op een norschen toon, ons voornemen was, u in de
<pb n="363"/>
pan te bakken, maar ons zwaar geschut schijnt onderschept te wezen, doch als ge uwe achterhoede niet wilt blootstellen aan een onherstelbare vernieling, verlaat dan onze vesting, met den gezwinden pas, zeg ik; retireer u, de generaal beveelt het. En toen de dappere bultenaar stoutmoedig front maakte, en tot alle antwoord zijne scheermessen liet zien, toonde Teeuwis wederom, dat hij een bedreven krijgsman was. Want aanstonds maakte hij een meesterlijke wending, met dit gunstig gevolg, dat hij een' paraplui bemagtigde, waarmede hij zijnen vijand een half dozijn slagen op hoogstdeszelfs rugstuk gaf. Ai! ai! piepte de dwerg, en het geluid, dat hij maakte, wederlegde zegevierend de valsche beschuldiging, dat hij ook van achteren ongevoelig was. Maar toen de zevende parapluislag zijne rugwervelen bedreigde, verliet hij ijlings het slagveld, en vlood de kamer uit op een barbiersdrafje. Met gelijke drift raapte mevrouw Hermstad zijne scheermessen op, die, zeide zij, haar eigendom waren. Maar den scheerkwast kreeg Teeuwis, als eene gepaste belooning voor zijne betoonde dapperheid. De kwast is niet aanzienlijk! bromde de krijgsheld, die middelerwijl den dwerg als een kaatsbal de voordeur had uitgerold; maar zoo gaat het in den oorlog, de wonden zijn voor de soldaten, en de generaal loopt pardi! met den buit weg. Ge zijt een vlugge kerel, prees hem mevrouw Hermstad, maar zoo mijne koekepan niet te regt komt, laat ik van avond een paar nieuwe halen, voor uwe rekening, verstaat ge? en ook Petronella
<pb n="364"/>
zal mij de oude betalen; ik wil wel bestolen worden, maar ik moet er bij winnen, en als moeder ben ik mijne dochter een goed voorbeeld verschuldigd. Zoo sprak de brave vrouw, terwijl zij met den meesten spoed alles in gereedheid bragt, dat tot een ontbijt volstrekt onontbeerlijk was. Het schijnt wel, verweet zij Maria, dat gij aan uwen stoel vastgepekt zijt. In plaats van hare moeder eene behulpzame hand te bieden, speelt mejufvrouw voor breimatres; maar zoo ge niet oogenblikkelijk uwe handen uit de mouw steekt, zal ik de mijne gebruiken, om u de kamer uit te zetten. Ge hebt zeker geen honger? Ach, neen! snikte Maria. Anders moogt gij deze korst met een ziertje boter besmeren, ten einde u rond en vol te eten, naar oude gewoonte; en als <hi rend="i">ik</hi> de noodige thee gebruikt heb, kunt <hi rend="i">gij</hi> op den pot het noodige water gieten, tot uw gebruik, beste! doch gij moet niet talmen, anders zal uw brave vader het ontbijt met u deelen, en ik vleije mij met de zoete hoop, dat hij weer den hond in den pot zal vinden. Maar wat zie ik! valt uw breiwerk u te zwaar? ge zijt toch niet van plan, met uwe poppige handjes over elkander te zitten? ik bid u, maak eerst uw knoeiboel af, dan kunt ge huilen en pruilen zoo lang uwe oogen water afgeven, en desverkiezende in een appelflaauwte vallen. Maar lieve moeder! vroeg het goedige meisje met eene vleijende stem, wat kan ik beter doen dan u in alles gehoorzaam te wezen? Uwen vader niet te gehoorzamen, was het antwoord dat onze Medea gaf, en dat, antwoord
<pb n="365"/>
was eene Medea waardig. 't Is, openhartig gesproken, vijf zeeuwen waard, niettegenstaande het gansche deel u op geen twee rijksdaalders te staan komt. Rekent nu eens uit, mijne vrienden! welk een voordeeligen koop gij wederom gesloten hebt, toen gij dit deel van mijnen Willem van Bergen besteldet; of liever zal ik zelf deze kleine berekening voor mijne lezers maken, en hun vertellen, dat zij toen in hunne onwetendheid drie zeeuwen verdiend hebben voor hunne vrouw en kinderen. Indien wij zoo voortgaan, gij met te koopen, en ik met te schrijven, zullen wij rijk worden, ja, ja! Ten minste ik houd mij reeds nu overtuigd, dat ik eerlang een koets met een paar zwarte paarden zal moeten koopen, om als een fatsoenlijk man op mijne buitenplaats te kunnen verschijnen. Maar dit spel eener holzieke verbeelding zal ik bij tijds breken, want ik zou gevaar loopen van wederom mijn onderwerp te verspelen. In de kooi dan, mijne schapen!</p>
<p>Met een onuitsprekelijk genoegen zult gij van mij vernemen, dat die zamenspraak tusschen moeder en dochter bij tijds werd afgebroken; want een gesprek tusschen twee vrouwen is altijd langdradig. Hesiodus moge zeggen: het begin is de helft van het gansche werk, maar voor een kijvende vrouw is het einde de heksenkunst, en niet het begin. De moeder zou zeker nog veel gezegd, en weinig bewezen hebben, wanneer niet haar jeugdige vriend Boudewijn haar verzocht had om een mondgesprek. Ik weet niet, tante, fluisterde hij haar in het oor, of mijne onverwachte komst u wel aangenaam zal
<pb n="366"/>
wezen, maar zonder u te verraden kon ik niet wegblijven. Hetgeen ik u te zeggen heb, betreft uwen man, en hier zit zijne dochter. Ik wilde u verzoeken, vervolgde hij, toen zijne meening niet begrepen werd, Maria voor een oogenblik de kamer te ontzeggen, want het is beter dat wij deze zaak onder vier oogen behandelen; hetgeen ik pligt acht, zou een ander trouwbreuk kunnen noemen. Mijne dochter is hier een nul in het cijfer, mompelde mevrouw Hermstad, maar zoo gij het verlangt, maak ik volstrekt geen zwarigheid, haar elders eene voegzame plaats te geven. Maria! ga naar de keuken, waar gij desverkiezende eenen stoel kunt gebruiken. Het meisje gehoorzaamde, zonder de minste tegenspraak, en ik durf wedden dat zij niet onwillig de kamer verliet, want Boudewijns verwaandheid was haar niet minder hatelijk dan de tirannij harer wreede moeder. De wijsneus is nu vertrokken, zei mevrouw Hermstad, en ik moet u toegeven, dat ook kleine potjes ooren hebben; als ge wilt, kunt gij nu een begin maken. Indien ik dan, begon Boudewijn tamelijk hoogdravend, als een andere Aeneas u den val van Priamus moet beschrijven, dien ik, de hemel zij dank! niet met mijne oogen aanschouwd heb, en waaraan ik, gelukkig! geen deel heb gehad; indien gij, mijne Dido! Trojes ondergang wilt vernemen, zal ik eerst dezen stoel naast den uwen plaatsen, en beginnen met te zeggen, dat uw man een schoft is. Maar nu volgt er een derde uitgave van Hermstads feestelijke ontmoeting, die ik, tot
<pb n="367"/>
mijne bittere spijt, hier eene plaats moet weigeren, om niet eeuwig den zelfden steen te wrijven. Doch de narede van mevrouw Hermstad wil ik u gaarne mededeelen. En deze geschiedenis, brulde zij, terwijl zij bijkans hare lippen van kwaadaardigheid verscheurde, zoo beet zij er op; en deze fraaije geschiedenis hebt ge uit zijn eigen mond vernomen, en Willem heeft ze bevestigd, uwe ouders kunnen er op zweren? Is daarom de barbier kreupel en lam geslagen! Wat zal ik doen? waar zal ik gaan? Mijn fatsoen heeft hij te grabbelen gegooid, de naam van Hermstad is voor altijd gebrandmerkt, zijne ongelukkige vrouw heeft hij meer dan vergiftigd. Een vrouw van mijn karakter - en dat heeft hij gedaan, de droomer! - En ik sta hier in de kamer, om als een kind onnoozele klagten te verspillen, in plaats van wee en wraak te roepen ten aanhooren der gansche stad. Zulk een schelmstuk moet niet binnen de vier muren blijven; ik wil de eerste zijn, die den trouwbreker aan de algemeene verachting prijs geef, en als hij gesteenigd word', zal deze hand hem den laatsten steen op het hart smijten. Zoo redeneerde zij in hare onbegrensde woede, maar om den kring harer toehoorders nog meer uit te breiden - dat buiten twijfel voor ieder redenaar eene gewenschte zaak is - verliet zij pijlsnel de kamer, opende de voordeur, en begon andermaal tot nut van het algemeen eene kleine redevoering te houden, die allengskens door meer dan honderd straatloopers met het grootste genoegen aangehoord werd. De eer-<pb n="368"/>ste, wien zij aanklampte, was een ouderwetsche katechiseermeester, die aanstonds halt hield, in de hoop dat een diep bedroefde weduwe zijnen bijstand wilde inroepen, want hij was tevens een vermaarde ziekentrooster. Maar toen mevrouw Hermstad van een patertje begon te spreken, en haren man voor een nachtkroeger uitmaakte; toen zij een vroedvrouw aan de galg wilde spijkeren, bekroop hem de vrees, dat hij met een razende te doen had, en hij ging voorbij met de woorden van een heiligen kerkvader: dat men een dollen hond aan een stevigen ketting moest binden. De beurt kwam nu aan twee studenten, die met trage schreden naar een geliefkoosd collegie gingen, maar zich aanstonds in den draf gezet hadden, toen er in volle parade een colossale pruik verscheen, door een katechiseermeester gedragen. Doch het Medusahoofd van mevrouw Hermstad had zulk een versteenende kracht, dat ook zij dadelijk bleven stil staan, elkander vragende, wie van de drie Furien eigenlijk die dame was? Dat ge uwen man verwenscht, riep de eene, is mij tamelijk onverschillig, doch ik wil gaarne gelooven, dat hij elders troost zoekt, want uw apengezigt zal hem zeker de koorts op het lijf jagen. Waarachtig! ge moest u zelve te koop zetten, dan zou het museum u opkooijen als een zeldzame vleermuis. Wat is hier te doen? vroeg op zijne beurt een segrijnbereider. Die dame wil geportretteerd worden, hernam de andere student, maar ik vraag u zelven, of er in de gansche stad een schilder te vinden is,
<pb n="369"/>
die zulk een tronie naar het leven kan afbeelden? Hij houdt je voor het lapje, riep een appelwijf, 't is mevrouw Hermstad, die altijd onze appelen voor niet wil hebben. Die altijd haar boden honger laat lijden, voegde er een handig naaimeisje bij. En van lieverlee begon reeds de gracht door den toevloed van menschen versperd te worden. Hoe ongunstig ook de eerste aanval uitgevallen ware, liet toch mevrouw Hermstad den moed niet zakken. Is er dan onder u allen, vroeg zij op een' roerende toon, is er dan onder zoo vele menschen niet één', die medelijden heeft met eene bedrogene vrouw, met eene beleedigde moeder? O! bij de borsten die u hebben gezogen, bij de moederzorg en moederliefde die uwe kindschheid bewaakten, luistert naar de stem eener zwakke vrouw, en wordt hare wrekers! - De indruk, welken deze welsprekende inleiding maakte, is moeijelijk te beschrijven, maar ik overdrijf niet, als ik u verzeker, dat er onder al de omstanders slechts weinige waren, die den moed hadden, van zich de minste smaadrede tegen de verdrukte onschuld te veroorloven, en zelfs de student, die het eerst zijnen schimplust bot gevierd had, dacht aan zijne moeder, en kreeg een blos van schaamte. Mevrouw Hermstad vervolgde aanstonds hare rede onder een diep stilzwijgen van de aangroeijende menigte. Ik leefde gelukkig, en meende dat geluk niet onwaardig te wezen, daar ik al mijnen tijd en al mijne zorg aan de opvoeding van ons eenig kind besteedde, en alleen in huisselijke bezigheden mijne
<pb n="370"/>
uitspanning zocht. De gehoorzaamheid, die ik mijnen man was verschuldigd, betaalde ik hem rijkelijk; de minste zijner wenschen was mij een wet, gelijk dit een brave vrouw betaamt. Maar konde ik vermoeden, dat ik zoo veel liefde aan een huichelaar verspilde, die alleen aan mij zijn goede naam is verschuldigd: dat zoo veel liefde zoo snood moest vergolden worden! O, gij! die niet met eeden den spot drijft, voor wie de band des huwelijks heilig is! ziet eene vrouw, die haar man niet meer haar eigendom kan noemen, en alles met haren man verloor; hoort eene moeder met hangende haren en verwilderde blikken de zaak eener jeugdige dochter bepleiten, die van haar vader niet dan schande zal erven; en zoo uwe harten nog onbedorven zijn, zult <hi rend="i">gij</hi> die moeder en die dochter beschermen. En met ijsselijke verwen begon zij nu te malen, hoe hare kleine bezitting reeds was ingebrokkeld om de booze lusten van haren man te voeden, en haar armoe zoo groot, dat reeds haar kind van honger kermde. Het laatste huisraad werd gisteren de deur uitgedragen, en voor een spotprijs verkocht. Zij had geen stoel dien zij nog haar eigendom mogt noemen; en de grond was haar legerstede, wanneer zij, afgemat van droefheid, wilde slapen. Met brood en water moest zij haar rampzalig leven verlengen. Dat leven zou zij reeds lang verkort hebben, indien zij geen kind bezat; maar wat zou er dan van haar lieveling worden! Het was ook niet noodig, dat zij tot zulk een vreesselijk middel haar laatste toe-<pb n="371"/>vlugt nam, want zoo wreed werd zij dagelijks mishandeld, dat de dood er weldra op volgen zou. Maar dat hij mij mishandelt, riep zij op een' hartverscheurende toon, wil ik den dronkaard vergeven, doch mijn kind zal ik beschermen, ik zal sterven voor mijn kind, gelijk ieder moeder doen zou; want een moeder is een leeuwin, wanneer haar kroost wordt mishandeld. En nu begon zij zich zoo geweldig op de borst te slaan, dat het hart van niet weinige omstanders dacht te zullen breken. Die aterling, riep een veerschipper, schijnt een weerslagsche gaauwdief te wezen; hij verdiende, de schobbejak, dat wij hem gezamenlijk het huis uit haalden; indien wij hem eens ter dege afrosten, zouden wij zekerlijk een weldaad bewijzen aan deze ongelukkige vrouw. Ik wist niet, zei een wagenmaker, dat ook mijnheer Hermstad een lid van de natte gemeente was; maar niet te vergeefs zegt het spreekwoord: stille waters hebben diepe gronden; men kan tegenwoordig zijnen eigen broeder niet vertrouwen. Moedertje! vroeg een hoefsmid, is uw man hier in huis? Ach neen! snikte mevrouw Hermstad, hij zit ginder bij zijn zwager van Beveren, die zich vet mest van uw zweet, en van uwen arbeid den grooten mijnheer speelt. Indien gij hem spreken wilt, hoeft ge niet ver te loopen, gaat slechts, waar die twee groote spiegels uithangen, daar zit hij u te bespotten, achter het vensterglas. Ik zelf zou u den weg banen, indien ik niet vreesde, dat ik op straat van droefheid bezwijken zou. Liever zal ik aan
<pb n="372"/>
mijn kind de laatste snee brood toereiken, die de barbaar ons nog gelaten heeft. Met deze woorden ging zij ijlings het huis in, terwijl de stroom der menschen meer en meer naar van Beveren begon te drijven: want zulk volkje is het liefst waar het meest te halen is. Hoe de oude het maken zal, zei Boudewijn, die niet weinig verbaasd was, dat mevrouw Hermstad tot zulk een uiterste haar toevlugt had genomen, weet ik waarachtig niet, maar dit is zeker, dat gij voor den tobber een vreesselijk vuur hebt ontstoken. Dat, hoop ik, voegde zijne tante er bij, ook mijnen schelmschen man verteren zal. Zij beklimmen reeds onze stoep, zei Boudewijn, terwijl hij met een zekere huivering in het glas des spiegels zat te kijken, maar ik begin te vreezen, tante, dat de woeste hoop op een plundering belust is, en als dat geschiedt, hebt ge ook mij een aardig kooltje gestoofd. Dat zou mij leed doen, antwoordde mevrouw Hermstad met eene geveinsde meewarigheid, en als het daartoe mogt komen, zal ik aanstonds voor u in de bres springen; maar ik moet eerst aan Maria vertellen, dat haar vader eene schoone kans heeft op een glorierijken dood. Met dit menschlievend doel verliet zij de kamer, om ook in de keuken hare rol te spelen.</p>
<p>Maar de verwondering van van Beveren was onbeschrijfelijk groot, toen zijne vrouw hem aanbriefde, dat er voor zijn huis wel drie honderd menschen stonden, die met dreigende vuisten en woeste blikken door de glazen keken, elkander
<pb n="373"/>
toeroepende dat de vrouwebeul daar in de kamer zat. Ben ik een vrouwebeul! riep van Beveren, maar ik weet waarachtig niet, om welke reden hier dat apenspel vertoond wordt. Indien zij Hermstad den hals willen breken, behoeven de satanskinderen niet op mijne glazen te hameren. Daar smijten zij voor den dit en dat mijne spiegels in het water! Ach lieve van Beveren, schreeuwde zijne vrouw met een geweldig misbaar, wat zullen wij in 's hemels naam beginnen? zij willen met straatsteenen onze glazen insmijten. Als dat het geval wordt, antwoordde haar man, zit er niets anders op, dan dat ge aanstonds den glazenmaker laat halen; maar <hi rend="i">ik</hi> geef er den brui van, want het geknor van die straatvarkens begint mij mooi te vervelen, en als ik gesteenigd moet worden, wil ik ten minste weten, waarom. Gij kunt blijven, vrouw, indien het gezelschap van zulk kanalje u aangenaam is. Maar ook mevrouw van Beveren blies aanstonds den aftogt, toen een zware kei haren kostbaren spiegel verbrijzelde, die dadelijk van een paar dozijn andere gevolgd werd; en het woest getier vermeerderde bij iedere minuut. Zij begonnen reeds de voordeur te beuken, die echter met kracht hunne plunderzieke woede bedwong.</p>
<p>Maar mijn boeksken begint van lieverlee naar een alledaagschen roman te gelijken, die u niets aanbiedt dan een vlugtige beschrijving van wel bevestigde daadzaken, welke nooit gebeurd zijn. Dit komt er van, als een getrouwd man, een vader
<pb n="374"/>
van een paar kinderen, die in de kracht huns groeis zijn, en hem derhalve de noppen van de kleeren houden, een almanak voor blijgeestigen wil schrijven. Hij zal het loodje leggen, als een geestelijke die de ronzebons wil vertoonen, als een patriarch die u de rariteitkamer laat zien. Hij moge een grooten boha maken, maar hoe meer hij zich afslooft, hoe meer zijn luimig geschrift in een loodgieterij ontaardt. O Huwelijksgod! waar is mijn boert en jokkerij gebleven? Ge hebt mij in een vuurkolk van huwelijksliefde en huwelijkstrouw gesleept, maar toen ik nog een kale jonker was, en in mijn hondenkot leefde, stond mij een gansche zoutberg van aardigheden te dienste, en als ik maar mijn hengel in den inkt liet vallen, vischte ik op zijn minst genomen een calembour op. Doch sedert ik het ratelend huwelijksjuk moet torschen, en het vaderschap mijne schouderen indrukt, schijnt die oude vruchtbaarheid tot mijne vrouw te zijn overgegaan, en is mijne luim in de kraamkamer gebleven. Geen wonder voorwaar, dat dit vermaledijde boek allengskens een ware ijszee is geworden. Gave de hemel, dat die Willem van Bergen reeds op den droogzolder ware, en ik een diamantslijper van de grofste soort!</p>
<p>En nu, mijne lezers! zullen wij wederom de kaarten opnemen, en ons verhaal uitspelen; wij zouden anders gevaar loopen van een valsche kaart te trekken, en ons spel te verliezen. Ik heb bijkans vergeten, welke troef er gekeerd is; was het niet troefnel? - De deur, hoe ook geketend,
<pb n="375"/>
bood nog weerstand, zeide ik, maar tegen zulk een hagelbui van keisteenen was zelfs het beste eikenhout niet bestand. Doch het zou mijne krachten te boven gaan, indien ik u den angst der huisgenooten wilde beschrijven, toen de volkswoede zich zoo vreesselijk ontlastte. Van Beveren zat in zijne staatsiekoets, en zijne vrouw stond aan het portier, maar hierin verschilde de vader van de moeder, dat hij zijn eigen lot beweende, en zij het lot van haar kind. In de keuken was de potvoogdes in zwijm gevallen, want in volle glorie lag zij naast haar vuurpot met de aschschop in hare hand. Christiaan zat op het dak, doch Mina koos de wijste partij en vlugtte naar den kelder, terwijl Hermstad in den tuin met een aantal fraaije spreuken zijne lafhartigheid verbloemde. Alleen Willem van Bergen stond pal, en bewees op dien grooten dag, dat hij met het volste regt de eer verdiende, van zijnen naam aan dezen roman te geven. Met de grootste onverschilligheid had hij het opkomend onweder gadegeslagen, maar nu hetzelve was losgebroken, en het huis op zijn grondslag stond te beven, had alleen hij den moed, of liever de vermetelheid, hetzelve te trotseren. Hermstad werd doodbleek, toen de wakkere jongeling met vaste schreden den tuin verliet, om, zeide hij, dat straatgespuis eene les te geven, die het niet ligt vergeten zou. Gij loopt den dood in de kaken! riep zijn vriend hem toe, maar Willem was reeds het huis in. Dan is ook voor mij de laatste ure geslagen! zei Hermstad tamelijk mistroostig, en
<pb n="376"/>
volgde den koenen jongeling, terwijl hij aan zijne Maria dacht. Met looden schoenen liep Hermstad, maar Willem zoo vlug als de wind. De vader was naauw in den gang, de jongeling reeds aan de voordeur. Die deur was reeds bezweken, en de voorhoede van de bende stormde reeds den gang in. Willem had ijzeren vuisten, en een moedig hart in een jeugdige borst; de overmagt van den vijand tergde zijnen moed. Aan het hoofd van den woesten drom stond een grimmige hoefsmid; groot van persoon, van schouderen forsch en breed. Tot hem voerde Hermstad het woord, of liever zou hij het woord voeren; want Willem met zijn ijzeren vuisten greep ijlings den smid om zijn middel, donderde hem in de ooren, dat nu de moordklok zou luiden, plakte hem aan den wand, dat het gansche voorhuis dreunde, en toen hij op de tweede rij aanviel vond hij slechts zwakke strijders; zoo veel ontzag had zijn ijzeren vuist reeds gewonnen. Maar in de derde rij stond een zekere wever, met een blaauwe muts op het hoofd, een ijzeren bout in de hand, dien hij van het hek had gewrongen, dat de rijke woning versierde. Plaats moet ge maken, lafaards! zoo riep hij met woeste woorden, terwijl hij zijn wapen zwaaide, <hi rend="i">ik</hi> wil de ijsbreker zijn; den weg zal <hi rend="i">ik</hi> u banen, en gij hebt maar te volgen, waar deze muts u leidt. Maar in steê van voorwaarts te rukken, en den jongeling op te roepen tot een kamp op leven of dood, week hij ijlings te rug, tot dat hij aan de deur was gekomen. O die laffe zwetser!
<pb n="377"/>
zullen mijne lezers zeggen, maar de wever was geen lafaard. Want met zijn ijzeren bout dreef hij de woeste menigte van de deur, tot over den drempel, en met een forschen ruk smeet hij de voordeur toe. Nu is er plaats om te strijden, en nu zullen wij zien, of twaalf wakkere mannen den voet niet kunnen zetten op éénen dwazen jongeling, die zijn leven moe is, en zijn leven ook zal verliezen. Zoo sprak hij, en snelde Willem tegen, die op hem aan kwam stormen met de woede van een' orkaan; Willem, de schrik van de bende, die allen weerstand verpletterde, en met bebloede koppen zijn aanvallers terug smeet. De wever had een ijzeren bout, maar Willem ijzeren vuisten; een forsche kerel was hij, vol jeugdige vlugheid Willem. O jongeling! riep de blaauwmuts, terwijl hij met beide handen zijn bout in de hoogte hief, om met dubbele kracht het hoofd van Willem te treffen, om met een enkelen slag dat hoofd van een te splijten; jongeling! riep de blaauwmuts, wat doet u den dood verachten? Denk aan uw ouders, jongeling, wie gij een rouwkleed bestelt; denk aan uw meisje, wreedaard, indien gij een meisje bezit. En Willem dacht aan zijn ouders, en Willem dacht aan zijn Betsie, en de moed van den jongeling werd woede, zijne droefheid werd razernij. Want met een vluggen sprong ontweek hij den ijzeren knuppel, die zijnen schedel bedreigde, en met een tweeden sprong schoot hij als een tijger toe. Den wever de keel toe te nijpen, den bout
<pb n="378"/>
uit zijn handen te wringen, was het werk van ééne minuut. Redt, o redt! riep nu de blaauwmuts, maar met een gesmoorde stem, want zijn keel werd toegeschroefd. Hij is de duivel zelf! was het eenparig antwoord; strijde die strijden wil, wij kunnen u niet helpen. En eer de schrik was geweken, die aller harten versteend had, lag de wever voor Willems voeten bewusteloos op den grond. Één vuistslag had hem geveld, maar een slag, die een os zou vellen. Hermstad deinsde terug, toen die slag zijne ooren trof; voor zulk een' wilden strijd was Hermstad niet berekend. Maar Willem vliegt andermaal op, en met den bout in zijn handen slaat hij de bende terug, die met vereenigde krachten hun makker wilde ontzetten. Driemaal vloden zij heen, als weerlooze schapen, die een leeuw voor zich uitdrijft, en driemaal keerden zij weer, om nieuwe slagen te halen. Maar toen zij, van schaamte woedend, en steunende op hun magt, een vierden aanval beproefden, had er een voorval plaats, waar Willem niet op verdacht was. Want terwijl hij met reuzenkrachten en met leeuwenmoed kampte, en menigen arm verbrijzelde, en menigen schouder deed kraken, was er een viertal strijders, die den koenen jongeling schuwden, maar Hermstad niet vreesden, aan zijne tuchtroe ontsnapt, en dadelijk slagvaardig, om aan den zwakken Hermstad hun bittere spijt te wreken. Zij rukten op hem aan in gesloten gelederen, en toen hij wilde wijken breidden zij hun rij uit, om hem van Willem af
<pb n="379"/>
te snijden. Daar stond nu de arme Hermstad midden in hunnen kring, maar niet in een kring van huisselijke vrienden! Want gelijk een hagelslag zich in tallooze steenen outlast, die, voortgezweept door den wind, elkander in de lucht verdringen, zoo regende het slagen; en klaterend als die hagel kwamen hun vuisten neer. En gelijk het goudgele graan, de roem des nijvren landmans, in weinige minuten door zulk een bui geknakt wordt, zoo zeeg ook Hermstad neêr, onder een luid gegil van Willem, Willem, help! Deze gil kwam tot Willems ooren, en aanstonds was hij marschvaardig, met den ijzeren bout in de hand, in zulk een vuist een vreesselijk wapen! Hij smakte een kamper neêr, die zijnen loop wou keeren, en trapte een tweeden omver, die zijne hielen wou volgen; maar, ziet! een derde trekt weêr het mes, de moedigste strijder der bende, die, waar hij in kracht te kort schoot, kwaadaardigheid in de plaats stelde. Toen sloeg Willem een van die slagen, die men reuzenslagen kan noemen; want met de linkerhand greep hij hem om den pols, dat hem het mes ontgleed, en met den ijzeren knuppel sloeg hij hem tegen den grond, dat hij geen vin verroerde; zoo werd de weg gebaand, die hem tot Hermstad bragt. Maar wie kan zijn woede beschrijven, toen hij zag, dat een viertal lafaards eenen gevallen vijand met gebalde vuisten tergde; wie kan zijn woede beschrijven, toen hij bloed zag vloeijen, bloed van zijn vriend. Gelijk een grimmige tijger, door den
<pb n="380"/>
spriet eens jagers gewond, op zijn vervolger toespringt, om met gesperden muil, en met gestrekte klaauwen wraak te eischen, wraak voor het vergoten bloed en voor de bloedige wonde, die hem toegebragt werd van verre, op een verradersche wijze; zoo schoot ook Willem toe, met gelijke woede in de oogen, met dezelfde drift in de borst. Schelmen! bulderde hij - en zijn stem klonk in den hollen gang, als de donder in het gebergte - schelmen! die het bloed zult betalen, dat ge zoo snood deedt vloeijen. Wanneer gij strijden wilt, hier is uw man, daar ligt zijn wapen, raapt het, zoo gij den tijd hebt! En hij smeet hun den bout voor de voeten; tegen lafaards versmaadde hij wapens. Niet één had den moed, het wapen van den grond te nemen; zij stonden als van den bliksem getroffen. Zij waren vier tegen één, doch Willem was die één', wiens slagen zoo hevig troffen, wiens vuisten zoo deden bloeden. Maar de grimmige tijger vraagt niet, wie den strijd wil beginnen? en de bout lag nog te drillen, toen Willem met vrije handen, en met een' honende lach toesprong als een leeuwin, die, strijdende voor haar welpen, sterft of overwint. Met onweerstaanbare kracht viel hij op zijne prooi, gelijk het loodzware heiblok, door honderd handen bewogen, nederkomt op den paal, die in den metalen grond moet worden ingebonsd. Twee strijders klampte hij vast met zijne gespierde handen, als met een paar ankerhaken. Dat het bloed hun de keel uit vliegt, zoo smakt hij hen tegen elkan-<pb n="381"/>deren. En aanstonds heft hij de hand op, om ook hun makkers te straffen, die reeds de vlugt wilden nemen. Jongeling! smeekte de een', terwijl hij Willems kniën omarmde, indien ge mij verplettert, ontmergt gij het leven aan vier onnoozele kinderen, met wie ik mijn brood deel, voor wie ik dat brood win. Zij missen reeds hunne moeder, die zij naar de oogen zagen, als hun hartje iets verlangde. Eén slag kan mij vermorselen, maar het bang geschrei van die kinderen zal u in de ooren klinken, zoo lang gij de aard' betreedt. Jongeling! bad ook de andere, ik moog geen kinderen rijk zijn, maar ik leef toch voor een' vader, voor wien mijn handen werken, voor wien mijn stem u smeekt. Een blinden vader voed ik, met hem breek ik mijn brood. Als uwe hand mij straft, knakt gij tevens den staf, waarop die grijsaard rust. Zijn eenige zoon ben ik, want zijne andere kinderen leven slechts voor zich zelven, en niet voor hun blinden vader. Indien ge op kracht kunt bogen, misbruik die sterkte niet, door zulke wonden te slaan. Zoo smeekten zij om strijd, terwijl het klamme doodzweet zich mengde met hun bittere tranen. Leeft! zoo antwoordde Willem, gij voor uw blinden vader, gij voor uw arme kinderen, uw moordenaar wil ik niet zijn. En nu stroomden er dankbare tranen, en nu kusten zij Willems handen. ‘Wilt ge uw schuld betalen, ach zorgt dan voor mijn vriend, dien ik aan uw hoede vertrouw, tot dat de strijd is geëindigd. Voor hem zijt gij aansprakelijk, en
<pb n="382"/>
deze marmeren steenen zult ge verwen met uw bloed, bij het minste verraad dat ge pleegt!’ Zoo sprak de wakkere jongeling, en liet de oogen rondgaan; want hij zocht naar sterke mannen, die slagen wisten te geven, en weerstand durfden biên. Hij zocht naar sterke mannen, en, ziet! een jeugdig meisje komt met driftige schreden en met hangende haren van het andere eind des gangs. Waar is mijn vader? roept zij, leeft nog mijn goede vader? Dat meisje was Maria, en Hermstad was die vader. Zij had van haar moeder gehoord, hoe zijn leven bedreigd werd, dat reeds de steen werd geraapt, die hem zoude verbrijzelen; en met dien pijl in 't hart was zij het huis uitgevlogen, niet wetende, waar de plaats was, die het bloed van haar vader zou drinken. Dit raadsel was weldra ontcijferd, toen zij de woeste kreten der woedende menigte hoorde. Daar waar de glazen klaterden, door honderd steenen getroffen, daar moest haar vader wezen. En aanstonds rept zij de voeten, tot dat zij de plaats bereikt had. Wreedaards! roept zij van verre, indien ge dorst naar bloed, hier komt een weerloos meisje, dat met haar vader wil sterven. Laat uwe steenen los, werpt ze uit al uwe magt, op dit jeugdige hoofd, op dezen teederen boezem. Dit ligchaam zult ge verpletteren, eer ge mijn' vader bereikt! Heeft iemand lust om te moorden, ik heb moed om te sterven! En menige steen ontgleed reeds aan menige ruwe hand, en menige wilde gast was reeds tot tranen bewogen. Gelijk olie, in de
<pb n="383"/>
branding geworpen, zoo droop hare rede in de verwilderde harten. Een ieder wilde nu weten, en velen begonnen te vragen, wie de gelukkige vader was, die zulk een kind bezat, zoo tenger en zoo moedig, zoo klein en welbespraakt. Die zulk een dochter rijk is, zal die zijn kind mishandelen! Mijn vader mij mishandelen! begon weêr Maria te spreken; hij die zijn kind bemint, als geen vader een kind bemint. En die voor mij zou strerven, gelijk ik voor hem wil sterven. Indien ge mijne woorden niet gelooft, wilt dan mijne tranen gelooven; deze zullen u zeggen, hoe groot een verlies ik lijden zou, wanneer ik mijn vader verloor. Bij elk woord, dat zij sprak, verflaauwde hun blinde ijver; het werk der vernieling staakte, de handen hongen reeds slap. En toen zij met vriendelijke woorden den vrijen toegang verzocht, werd haar met vriendelijke woorden de vrije doortogt gegeven. Ja velen baden in stilte, dat haar vader nog mogt leven, en die een' steen had geworpen, beefde bij de gedachte, dat die vader welligt niet leefde. Maar toen zij de stoep bereikt had, werd haar de deur geopend. Niet door vriendelijke handen, een bende lafaards rukte ze open, en smakte ze wederom toe; zoo vreesden zij Willems slagen. Zij hadden den leeuw getergd, en schuwden nu zijnen klaauw, toen hij aan het woeden ging. Zij vloden met rassche schreden, maar grooter nog was de drift, die Maria bezielde, toen zij den drempel bereikte, toen zij het slagveld betrad. Overal zag zij bloed,
<pb n="384"/>
was het ook bloed van haar vader? Maar toen zij den wever voorbij ging, die, uitgestrekt op den grond, kermde van de pijn, begonnen haar leden te rillen, en hare schreden te wankelen. Hemel! in welk een moordhol moet ik mijn vader zoeken, zoo sprak zij, en haar angst verdubbelde bij elken stap dien zij deed. En toen zij Willem nabij kwam, toen haar de vraag ontsnapte, leeft nog mijn goede vader? dacht zij in onmagt te zinken. Maria, zoo moedig daar buiten, meende in onmagt te zinken, toen zij van Willem zou hooren, of nog haar vader leefde. Maar Willem nam haar bij de hand, wie is die vader? vroeg hij, wien gij zoo angstig zoekt? En naauw was die vraag van de lippen, of hij herkende Maria; gisteren nog een roos, en nu zoo bleek als een lelie. Willem herkende haar naauw, maar de vader voelde aan zijn hart, dat zijne dochter daar was, die hij zoo teeder beminde; en aanstonds strekt hij de armen naar zijne Maria uit; en aanstonds lag zijne dochter in de armen van haren vader: hoe klopte haar hart aan het zijne! Mijn vader! snikte het meisje; mijn kind! snikte weêr Hermstad: een aandoening, zoo verterend, kon door geen woorden gebluscht worden! Maar weldra werd de boezem hun ruimer, en begon Maria te vragen; iedere vraag verried haren angst, die haar het harte vlijmde. Hoe dan met troostrijke woorden de vader dien angst bestreed! Maar <hi rend="i">zij</hi> moest zijn wonden verbinden, <hi rend="i">zij</hi> zou zijn rustbed spreiden, bij haar vader wilde zij waken, wanneer zij zat
<pb n="385"/>
bij vader, zou haar geen slaap vermeesteren. Hermstad drukte haar de hand, en bragt die hand aan zijne lippen; mijne wonden zullen genezen, riep hij met heelende woorden, nu ik mijn kind aanschouw, voel ik mijn wonden niet. En Willem zocht naar een plaats, waar Hermstad kon verpleegd worden. In het vorstelijke huis was menige groote kamer, en de plaats was weldra gevonden, waar hij zijn' vriend zou brengen. IJlings keerde hij weer, en gaf Maria een wenk, dat zij van haar vader moest wijken. Maar het meisje was doof voor rede. Zij sloot haar vader in de armen, en dekte hem met haar boezem, doch Willem stiet zij terug. Lsquo;Op deze kille steenen, in dezen togtigen gang kan toch uw vader niet blijven!rsquo; Daar kan mijn vader niet blijven, begreep Maria ook, en wilde nu van hem wijken, en kon van haar vader niet scheiden. Maar Willem liet zich niet gezeggen: Maria, zoo ligt als een veer, was weldra van de hand; en Willems gespierde armen dienden nu voor een draagbaar, tot de kamer bereikt was, voor Hermstad bestemd. Daar ontving hem een rustbed, en Maria zat aan zijn zijde, om in zijne oogen te lezen, wanneer hij iets mogt verlangen. En Willem vloog nu het huis uit, om eenen wondarts te halen. Doch toen hij op straat was gekomen, werd hij met de vraag bestormd, of nog die vader leefde, voor wien dat aanvallig meisje zoo moedig gesproken had? En toen zij van Willem hoorden, dat nog die vader leefde, kwam er vreugd in ieders
<pb n="386"/>
hart, in veler oogen een traan. Eerst toen wilden zij vertrekken, en ging ieder zijnen weg.</p>
<p>Zoo werd die stortvloed bedwongen, door Willems ijzeren vuisten, en den moed van de kleine Maria.</p>
</div>
<div type="chapter">
<head rend="h3">Twaalfde hoofdstuk.</head>
<p>'t <hi rend="b">I</hi>s voor den dit en dat een sprookje van het rood kousje, bromde van Beveren; gij hebt zeker misgezien, Christiaan! Ter wereld niet, antwoordde deze, ik heb op het dak gezeten. - Dat gij op het dak gekropen zijt, wil ik gelooven, want gij zijt een ware lafaard, maar niet, dat Maria zoo een hachje geweest is; gij zult zeker mijne snebbige zuster, hare moeder bedoel ik, voor de kleine Maria aangezien hebben. Die heeft haar genoeg op de tanden, om voor monstertemster te spelen; als zij voor mijn huis op schildwacht stond, zou de duivel zelve er niet inrijden, hoe paardenpootig hij ook zijn moge; maar de lammerzachte Maria, met hare fluweelen handjes - gij hebt den kolder in het hoofd, Christaan! Ach, zuchtte mevrouw van Beveren, Maria is zoo
<pb n="387"/>
een engel, ik wenschte, dat ik haar moeder ware! Haar moeder, riep van Beveren, is de opperste van de duivelen, en ik houd staande, dat alleen zij den courage gehad heeft, van hare handen in die brandnetelen te slaan; de heele gracht was immers op de been. En ik verklaar u, zei Christiaan, op mijn woord van eer - Ba! viel van Beveren in, gij moogt een goed schoenpoetser zijn, maar wat uw eer betreft, die is maar lapzalf. Indien ge eene vrouw meer, of twee kinderen minder voor uwe rekening hadt, zou uw eer een betere vertooning maken. Maar ik wil u niet op de hakken zitten, en zal u liever vragen, hoe mijne zuster het aangelegd heeft, om die steenensmijters te muilbanden? Mejufvrouw Maria, begon Christiaan - Daar drijft hij weer den ouden ezel, bromde van Beveren; heb ik u niet gezegd, dat Maria veel te popachtig was, om aan zulk een ploeg hare handen te slaan; dat haar moeder van de regte fabrijk was, om tegen zulk een oven te gapen. Ge moogt Christiaan heeten, maar dit neemt niet weg, dat ge een regte os zijt. Mijnheer is niet wel gemutst, klaagde zijn lijfknecht, anders zou hij een trouwen dienaar, die de helft van zijn leven - Een trouwen dienaar! viel van Beveren uit, ge moogt u desverkiezende een trouwen dakbewaarder noemen, maar een trouwe dienaar zijt gij nooit geweest: anders zoudt ge u zelven voor deze koets gespannen hebben, toen daar buiten de trompet gestoken werd; maar in plaats van met uwen heer te harddraven, kroopt
<pb n="388"/>
ge het dakvenster uit; noemt ge dit uwen heer trouw zijn? Maar van Beveren, riep zijne vrouw, gij vergeet dat Christiaan de eerste geweest is, die ons is komen vertellen, dat Boudewijn nog leefde. In plaats van te juichen, en op uwe kniën te vallen, om den hemel te danken voor zijne genadige bescherming - Dat moog de glazenmaker doen, knorde haar man, wanneer zijne rekening hem betaald wordt. Maar ik heb reeds lang genoeg in die satansche koets gezeten, en als ik ten volle verzekerd was, dat ik zonder gevaar mijnen leuningstoel kon bezetten, zou ik aanstonds dit konkelhuis verlaten; en daarom, Christiaan, zeg mij met korte woorden, hoe het nu in ons huis gesteld is? - Men hoort er geen muis. - Vraag ik u naar muizen? riep van Beveren, terwijl hij zoo vlug, als een vogeltje dat koe heet, uit zijne coupé-koets kroop. Ik geloof waarachtig dat ge een kei in het hoofd hebt; indien ik niet wist, dat ge op het dak gezeten hadt, zou ik denken: hij is het keldergat uitgekropen, zoo onverstandig redeneert ge! Maar al dat volkje van uw soort is voor den dit en dat goed, om een kind in slaap te wiegen, doch veel te zwaar van tong om de ooren van een fatsoenlijk man te bedienen. En zoo bromde hij, tot hij de achterdeur van zijn huis bereikt had. Ik geloof dat wij in een zuren appel zullen bijten, voorspelde hij zijne vrouw; want als die kanalje eens loslijvig is geworden,.... het al wat het onder den staart krijgt. Mevrouw van Beveren schudde het hoofd, uit
<pb n="389"/>
schaamte over haren man, geloof ik. En waarlijk de uitdrukking was al te gewaagd. Maar dit is het treurig gevolg, als men een vriend van historische waarheid is, en zijne personen zóó laat spreken, gelijk zij inderdaad gesproken hebben. Ja, vrouw! riep van Beveren, gij moogt vrij uw hoofd schudden, want zie ik wel, dan hebben de schobbejakken ons aan den bedelzak geholpen. Dat zou mij spijten, hernam zij met een diepen zucht, voor onzen lieven Boudewijn. Niet Boudewijn, maar ik, riep van Beveren, heb den bout op den kop gekregen, want zij hebben voor den dit en dat mijn wijnkelder geplunderd; overal zie ik wijnvlekken. Dat die varkens hunnen buik aan zoo een kostbaren trog gevuld hebben, kan er nog door; maar het schreit tot den hemel, het kermt om wraak, dat hunne brooddronkenheid zoo ver gegaan is, om met zulk een wijn te wasschen en te plassen, alsof het voor den drommel gootwater was. In den ganschen gang zie ik geen marmeren tegel, die mijn wijn niet geproefd heeft, en daar bij die slaapmuts ligt een plas van een halven emmer. Mijnheer kan volkomen gerust zijn, zei Christiaan, die aanstonds bereid was, om een plasdank te behalen; want deze vlekken zijn geene wijnvlekken. Hoe heb ik het toch met u? vroeg van Beveren niet weinig verstoord, denkt ge dat uw heer met blindheid geslagen is? Ik kan geen voet verzetten, zonder mijne schoenen tot wijnflesschen te maken, en gij komt mij met uwen wijvenpraat vertellen, dat ik volkomen gerust kan
<pb n="390"/>
wezen. Ik geloof voor den dit en dat, dat uwe lippen nog dronken zijn van die wijnsoep. Indien ge op uwe woorden geen betere wijs kunt stellen, zal ik u voorzingen, waar het gat van de deur is. Ach, Christiaan! fluisterde hem mevrouw van Beveren toe, mijn man heeft van daag een overval van knorrigheid gekregen, wees gij maar de wijste. Doch Christiaan wilde niet toegeven: ik weet wel, mijnheer! zeide hij, dat oude paarden achter de schans gejaagd worden; zoodat het mij niet verwonderen zou, als ook mijne veeljarige diensten een soortgelijk loon ontvingen; maar wat waarheid is moet waarheid blijven, en daarom zeg ik nogmaals, dat ge voor uwen wijnkelder geen aasje te vreezen hebt, want deze vlekken zijn geene wijnvlekken. Christiaan! hernam zijn heer op denzelfden knorrigen toon, ge moest liever met duidelijke woorden zeggen: mijnheer van Beveren is een schele wip. De weerslagsche kerel heeft een kop als een olifant, en het haar groeit er op, als gras op een mesthoop; de bullebak, dien mijn apotheker voor zijne glazen heeft staan, is er een kinderhoofd bij, en hij staat hier te redeneren, als iemand, wiens hersenkas geplunderd is door een breinontsteking. Wat waarheid is moet waarheid blijven, en de aartsleugenaar wil mij diets maken, dat deze vlekken niet rood zijn. Dat ontken ik niet, zei Christiaan, maar wel dat het wijnvlekken zijn. - Hoe noemt gij ze dan? - Bloedvlekken, antwoordde Christiaan tot groote ontsteltenis van mevrouw van Beveren, die aan-<pb n="391"/>stonds van schrik terug deinsde. Is er dan hier een os geslagt? vroeg haar man, terwijl hij met verhaaste schreden voortwandelde; en wie heeft hier voor beul gespeeld? Ik wist wel, dat mijne zuster een scherpe tong had, - of wilt ge ons weêr vertellen dat de simpele Maria die slagersbaas geweest is? Ik heb op het dak gezeten, zei Christiaan, en derhalve kan ik u niet zeggen, wie dezen gang tot een slagveld gemaakt hebben; maar dat mejufvrouw Maria uw huis aan de straatzijde heeft beveiligd - Beveiligd! viel van Beveren uit, die juist zijne voorkamer bereikt had; 't is voor den dit en dat, alsof ik in een moordspelonk kom. Daar hebben zij mijn tafel den nek gebroken, hier ligt mijn spiegel te zieltogen, mijn pendule is onder de keijen begraven, en deze canapé lijkt wel bestraat te wezen. Bespottelijke kerel! noemt ge dit beveiligd! de gansche kamer is een glaswinkel geworden. En mijn theeservies! riep mevrouw van Beveren met een diepen zucht. En mijn leuningstoel! schreeuwde haar man; maar dit komt er van, wanneer men lafaards den kost geeft, die, als de nood aan den man komt, naar het dak vlugten. Ik bezit geene staatsiekoets, dacht Christiaan, toen er onverwachts een vierde persoon in de kamer kwam. Een fatsoenlijk man, indien een zwarte rok iemand het regt geeft, van aanspraak te maken op dezen alledaagschen eertitel. Ja, mijnheer! kijk maar, riep van Beveren den vreemdeling toe, die met een stomme verbazing dat tooneel van armoê en grootheid gadesloeg; 't is
<pb n="392"/>
hier de verwoesting van Jeruzalem, de groote Turk kon het niet slimmer gemaakt hebben. Ik moet u toestemmen, zei de vreemdeling, dat er hier een kwaadaardige inflammatie heeft plaats gegrepen. Mijn forte-piano! weeklaagde mevrouw van Beveren, dien de lieve Boudewijn zoo meeslerlijk bespeelde. Mijn spiritus! riep haar man, niets is den philistijn heilig geweest. Ik kan niet ontkennen, zei de vreemdeling, dat er hier een geweldige desorganisatie bestaat. Mijnheer is zeker een professor? vroeg van Beveren. - Nog niet, maar ik ben doctor in al de medicijnen, en in de chirurgie daarbij. Om u de waarheid te zeggen, zei van Beveren, ik meende dat ge een luizenknipper<note n="(1)" place="foot">Dievenleider.</note> waart, en gekomen om te zien, op welk een wijze de inbraak geschied was; want die putdempers van verzopen kalveren willen altijd de dieven nazwemmen. Maar toen mijnheer die kwakzalverachtige woorden uit de mouw schudde, zei ik in mij zelven, de duivekater! ik heb met een professor te doen, want die zulke colossale woorden onder het juk brengt, moet een heele os wezen. Evenwel het verheugt mij, dat ge maar een alledaagsch mensch zijt, want ik spreek het liefst met mijns gelijken. De jeugdige arts zag van Beveren over den schouder aan, en zijne kwade luim vermeerderde niet weinig, toen deze hem met eene zekere vertrouwelijkheid de vraag voorstelde: hoe veel doctors er noodig waren, wilde men
<pb n="393"/>
éénen professor snijden? Ik ken menig' geneesheer, gaf hij tot antwoord, die voor geen professor uit den weg zoude gaan. Dat antwoord vat ik niet, riep van Beveren, indien ik u gevraagd had, wie van beiden de grootste buffel was? zou uw antwoord zeer juist zijn. Waar is mijn patient? viel de doctor hem in de rede. Van Beveren keek hem aan met open mond, en liet hem andermaal vragen, waar toch de zieke zich bevond? Ik ben satansch gezond, antwoordde hij, maar als mijne vrouw lust heeft, om zich den pols te laten voelen, kunt ge van haar een patient maken. Ach van Beveren! riep deze met hare gewone onnoozelheid, ik wil gaarne mijne tong te kijk zetten, maar wij lezen immers, dat de gezonden geen medicijnmeester van noode hebben. Bij wien ben ik dan ontboden? vroeg de geneesheer. Weet ik het? vroeg van Beveren. Ik ben in drie vakken gepromoveerd - Ja, viel hem van Beveren in de rede, ik houd mij ten volle overtuigd, dat gij geen flodderkous zijt, maar ik vraag u zelven, of iemand met een goed gebit een kiezentrekker van noode heeft? Een gestudeerd persoon - begon weêr de doctor - Is dikwijls een gek in folio, vervolgde van Beveren, en gij zult lang fluiten, eer ge mij in uw kooi sluit. Maar uw toeleg is voor een gestudeerd persoon satansch kinderachtig. Mijnheer had gehoord, dat Jan rap en zijn maat hier de beest speelden, dat het huis van van Beveren met keijen werd begroet, en om nu ook een duit in het zakje te leggen, komt hij ons met
<pb n="394"/>
zijne pillen bestoken. Ge zijt een regte stommeling, verweet hem de arts. Met zijn pillen! schreeuwde van Beveren, terwijl hij lachte dat het schaterde, waardoor de gramschap van den doctor nog meer werd aangevuurd. Galenus, riep hij buiten zich zelven van drift, moge u de pest op het lijf jagen, want de hondsche behandeling, die zijn kweekeling hier ondervindt, is eene beleediging voor onze gansche faculteit; Hippocrates moge u de gele koorts t' huis zenden, en Aesculapius een windkolijk. Ja, zei van Beveren met een gullen lach, al kwaamt ge met al de heiligen uit uwen almanak, ge kunt voor mijn part met uw pillen naar den dit en dat knikkeren, mijn maag is geen apothekerswinkel. Ik wenschte, riep de doctor, dat ik de tien plagen van Egypte voor u medegebragt hadde. Welke waren die? zei van Beveren; ik weet wel dat ze in het vraagboekje staan, maar ik ben een schurk, als ik er nog twee bij elkander kan brengen. De eerste is zeker een boos wijf, maar de tweede zal u mijne vrouw noemen, die is satansch bijbelvast. Wacht eens, heer doctor! ge moet niet voor uw beurt spreken. Kom aan, vrouw! de tweede plaag, en dan de derde. Mevrouw van Beveren begon aanstonds met de meeste dienstvaardigheid haar lesje op te zeggen, maar reeds bij de vijfde plaag verloor de geneesheer al zijn geduld. Gij dingt beiden naar het dolhuis, zeide hij, en na hun een donkere toekomst te hebben gewenscht, liep hij woedend het huis uit. In het dertiende deel zullen
<pb n="395"/>
wij hem weêrvinden, als pretendent van Maria. Die spotmeeuw, bromde van Beveren, zou mij niet bevallen, hij schijnt een rare apotheker te zijn; maar Christiaan! wat wildet ge ons vertellen? Dat mijnheer Hermstad eindelijk begint te bedaren. Is hij dan dronken geweest? vroeg van Beveren, of was het hem in de hersens geslagen? Hermstad is altijd de bedaardheid zelve; rijdt holderdebolder ooit over zijn zolder? en ge komt ons vertellen, dat hij begint te bedaren, dat vat ik niet. - Mijnheer weet zeker niet, dat zijn zwager in gindsche kamer bedlegerig is. Dat verhoede de hemel! viel mevrouw van Beveren uit. Houd uw mond, vrouw! - wat noemt ge bedlegerig, Christiaan? - 't is gelukkig, vrouw, dat uw mond geen stinksloot is, want hij kan gapen als een oven; waar blijft uw antwoord Christiaan? - Ik wilde maar zeggen, dat mijnheer Hermstad te bed ligt. - Ba! riep van Beveren, is het anders niet! Ik heb wel honderd keeren op klaar lichten dag, gelaarsd en gespoord, te bed gelegen, en altijd met vermaak; maar gij schudt het hoofd, Christiaan, heb ik den bal weêr misgeslagen? Wat er eigenlijk gebeurd is, hernam deze, kan ik u niet zeggen, want ik heb op het dak gezeten - Als een gek, riep van Beveren, zwijg daarvan! Indien mijnheer Hermstad zoo wijs geweest was, zou hij niet voor dood weggedragen zijn, zei Christiaan op een zegevierenden toon. O lieve hemel! viel aanstonds mevrouw van Beveren uit, wat zullen wij nu beleven! Voor dood weggedragen! schreeuwde ook
<pb n="396"/>
haar man, en hij begint te bedaren, zegt ge; ik geloof waarachtig, dat ge een wippertje hebt genomen. Indien ik mijn broeder moet verliezen, weeklaagde mevrouw van Beveren, zullen mijne dagen niet vele meer zijn, en slecht ook. Ach van Beveren, laat ons geen minuut verspillen, maar aanstonds naar onzen broeder vliegen, eer de laatste snik hem ontsnapt is; een handdruk van een' stervende broeder is zoo opbeurend, van Beveren! Wipneus! riep haar man zijnen lijfknecht toe, indien ge ons voor het lapje houdt, moogt ge voor mijn part twee armen en twee beenen breken. Wijs ons terstond de kamer van Hermstad! Mijne zuster zit zeker aan zijn bedstee? Die heb ik niet gehoord, zei Christiaan. Ge liegt weer! verweet hem van Beveren, een klokluider, als mijne zuster is, zal haar klepel niet vasthouden, wanneer haar man op het punt is, van het hoekje om te zeilen; ga terstond naar mevrouw Hermstad, en zeg haar uit naam van van Beveren, dat zij een satansche mopmuts is, als zij niet binnen vijf minuten met haar traanflesch op marsch gaat, verstaat ge? Christiaan! zeg maar, mijnheer uw man is morsdood gebleven, dan zal zij wel beenen maken, doch gij moet het op een drooge wijze zeggen. Ja, vrouw, ik kom al. Met deze woorden ging ook hij de kamer in, waar Hermstad zich bevond met Willem en Maria. De hemel zij dank! juichte mevrouw van Beveren, onze broeder leeft nog; maar mijn bloed wordt er koud van, als ik zie hoe zij hem toegetakeld
<pb n="397"/>
hebben. Ach van Beveren, kom toch aan zijn bed, dan kunt ge hem eens ter dege toeknikken; hij reikt u reeds de hand toe. Die ik aanneem, zei van Beveren met ongemeene hartelijkheid; die ik aan mijn hart zal drukken, met eene warmte, welke geen broeder ooit gevoeld heeft. Indien dezelfde moeder ons onder het hart gedragen had, indien wij gezogen hadden aan dezelfde borst, zou ik het niet beter met u kunnen meenen; maar laat ons geene tranen storten! Hoe gaat het Hermstad? ik dacht waarachtig, dat ge reeds het hoekje waart omgezeild, hoe gaat het, broeder? geef mij toch een goed woord, ge voelt immers hoe mijn hart klopt. Daar, jongen! hebt ge beide mijne handen; gij ligt mij zoo na aan het hart, wij kennen elkander sinds zoo vele jaren, en zoudt ge ons nu verlaten. Kom Hermstad! trek toch die muts van de oogen, dan kunt ge ook mij eens toelagchen; gij hebt immers geen pijn, dat ge zoo schreit? Ge zijt mijn broeder, snikte Hermstad, in de volste beteekenis van het woord. Dat weet ik wel, riep van Beveren, en daarom heb ik u zoo lief. Ach, zei Willem, gij doet hem het hart breken. Is dan het mijne in zijn geheel? vroeg van Beveren, of denkt ge dat ik een hart van steen heb; zit ik hier niet te snotteren uit al mijne magt. Maar ik wil Hermstad wel loslaten, mits Maria mij zegge, dat haar vader in geen kwaad vel steekt. Neen! riep Hermstad, de hand van een broeder als gij zijt, is mij niet bezwarend, zulk een handdruk is regt verkwikkend, van Be-<pb n="398"/>veren! En liever zult gij uit mijnen mond willen hooren, dat ik mijne ongesteldheid weldra vergeten zal hebben, maar niet de liefde, die ge mij wederom zoo ondubbelzinnig betoond hebt. Die is reeds betaald, hernam van Beveren, toen ge mij zeidet, dat uw leven buiten gevaar was; ik kan immers niets beters verlangen? Eenmaal zullen wij moeten scheiden, maar hoe ik het dan maken zal, weet ik waarachtig niet. Gave de hemel, dat van Beveren het eerst naar den grafkelder gesleept wierd! Ach, riep zijne vrouw, hoe kunt ge toch zoo goddeloos praten: indien zulk een ijsselijkheid over ons gezin besloten wierd, zou de eerste beurt immers mij toekomen, die een vrouw ben en een moeder. Wij zullen er niet over kijven, antwoordde van Beveren. Zeg mij liever, Hermstad, welke eervergeten schurken u zoo beestachtig gekorven hebben? Gij ziet er uit, alsof ge blaauwbaard in eigen persoon waart; hier een buil en daar een jaap; uw gezigt kan doorgaan voor een paauwenstaart; ik vrees maar, dat gij het zonder wondarts niet zult rooijen. Zoo dacht ook ik, zei Willem, en daarom heb ik er een' ontboden, den eersten den besten, dien ik konde oploopen, maar die schelmsche kerel laat zoo lang op zich wachten. Verduiveld! riep van Beveren, daar heb ik u een leelijken trek gespeeld. Gij moet niet boos worden, Hermstad, als ik u vertel, dat die doctor door mij op het sleeptouw gehouden is. Waar is hij dan? vroegen Willem en Maria als uit éénen mond. Naar den dit en dat,
<pb n="399"/>
antwoordde van Beveren, maar wat zoudt ge ook met dien apothekersjongen begonnen hebben? Met al zijn windbrekende middelen was hij een regte windzak, niet waar vrouw? Ach van Beveren, hernam zij, ik zou hem gaarne in zijne waarde willen laten, maar ik kan niet velen, dat hij u een stommeling heeft genoemd. Dat was zeker ezelachtig, zei haar man, en toen wij hem de tien plagen van Egypte wilden opnoemen, liep hij reeds bij de vijfde het huis uit, zoo een onbeschaamde kerel was hij. Indien Maria, riep Hermstad, de moeite wil nemen van mijne wonden te verbinden, vleije ik mij, dat wij geen geneesheer van noode zullen hebben. - Vader kent Maria, en weet dan ook, dat al wat zij voor haar vader doet, geene moeite voor haar is. Ik weet niet, zei van Beveren, het woord tot Maria rigtende, of die spreuk van Salomo is of van u, maar van Beveren bezit geen betere; en als <hi rend="i">ik</hi> Hermstad een raad schuldig zij, eindige hij liever met een doctor te nemen, en beginne met te genezen. Wanneer dan de polsvoeler, uit liefde voor zijn' zieke beurs, wat dikwijls aan de schel trekt, kan de knecht zeggen, mijnheer is uitgegaan, loop naar de galg! ik ben een aartsvijand van onnoodige drukte.</p>
<p>Zoo redeneerde men in de ziekenkamer, en, gelijk altijd het geval was, van Beveren voerde er het hoogste woord. Maar zijn gehoorzame dienaar Christiaan was intusschen naar mevrouw Hermstad gestapt, om haar met alle mo-<pb n="400"/>gelijke droogheid de tijding te brengen, dat haar echtgenoot eensklaps dood was gebleven. Teeuwis deed de deur open: ha, kameraad! leeft je nog? Alle gekken op een stokje, hernam Christiaan leuk weg; is uwe mevrouw t' huis? Zeg haar dan uit naam van mijnheer van Beveren, dat advokaat Hermstad zoo even den adem heeft uitgeblazen. Is hij dan gesneuveld? vroeg de bombardier met de uiterste verbazing. Hij is steendood, antwoordde Christiaan, maar hij moet nog begraven worden. Jongen! zei Teeuwis, terwijl hij zich het hoofd kraauwde, ik zou u geen kleintje verpligt zijn, wanneer je zelf dat rapport aan mijnen chef wildet brengen; de discipline - Ik ga uwen heer afleggen, viel hem Christiaan in de rede, en met eene gemaakte deftigheid keerde hij huiswaarts. Een koelbloedige kerel! dacht Teeuwis bij zich zelven, maar ik, die op kondschap uitgegaan ben, zit nu leelijk in de konkels. Ik weet waarachtig niet, hoe ik mijn rapport zal inrigten. Mijnheer uw man is op het bed van eer - op het slagveld - den dood der braven is hij - als held heeft hij geleefd, als held is hij gestorven. 't Is alles lood om oud ijzer - hij heeft mevrouw in zijn testament bedacht - ik sta reeds onder het bereik des vuurmonds, en weet, pardi! nog niet, hoe ik de schans beklimmen zal. Maar toen mevrouw Hermstad in den gang verscheen, om te onderzoeken, wie er aan de schel getrokken had, raakte de bombardier nog meer de kluts kwijt, en hij werd geheel kapot gespeeld, toen zij hem
<pb n="401"/>
uitmaakte voor een drakenkop. In de eerste vijf minuten durfde hij kikken noch mikken, en het zou uwe milt gekitteld hebben, wanneer ge zijne beteuterdheid aanschouwd hadt. Maer eindelijk begon hij boven water te komen: mevrouw moet niet schrikken, zeide hij. - Denkt ge dat ik een non ben? - Dat weet ik beter, hernam de bombardier, maar ik zou u toch raden, dat ge een schrikpoeder bij de hand naamt, want de tijding, die ik u mededeelen zal, is geen kinderpraat. Kom, kom! riep mevrouw Hermstad, ge hebt nu lang genoeg gekieskaauwd. Zeg mij liever kort en goed, wat er gebeurd is; op eendengekwaak ben ik niet belust. - Wanneer dan mevrouw haar harnas heeft aangetrokken, zal ik de vrijheid nemen van toe te stooten, en haar zeggen, dat zij een zwaar verlies heeft geleden, want mijnheer uw man - Begint ge weer te stotteren, vroeg mevrouw Hermstad, met de noodige vinnigheid. Zijn kanon is afgevuurd! zei de bombardier, en ik dank den hemel, dal mij die steen van het hart is. Denkt ge, riep mevrouw Hermstad, dat ik in een caserne ben groot gebragt, dat ge mij altijd met die soldatentermen aan boord komt. Zijn kanon is afgevuurd, wat moet dit beteekenen? schielijk een antwoord! want ik sta op heete kolen. Hij is immers niet dood? Als een pier, antwoordde Teeuwis. - Dan heeft ook Willem hier afgedaan; maar zijt ge wel zeker, dat mijn man overleden is? Die tijding komt mij zoo onverwacht toewaaijen, dat ik weten wil, met welken wind zij aangespoeld
<pb n="402"/>
is. Zij is niet met wind gekomen, gaf Teeuwis tot antwoord, want de druiloorige Christiaan heeft u de weet gedaan uit naam van mijnheer uw zwager, en hij is aanstonds weer weggeschoven, om uwen man af te leggen, zeide hij. - Uwe tijding schijnt echt te zijn, maar om geene snoeken op zolder te zoeken, wil ik ook weten, welke ziekte al dien omslag gemaakt heeft; hij is immers niet gesteenigd? De ziekte heeft Christiaan niet genoemd, antwoordde Teeuwis, evenwel hij zeide, dat mijnheer uw man steendood was; de tijding is al te waar, mevrouw! Dat geloof ik ook Teeuwis, en wat mijn man betreft voel ik spijt, ik wenschte wel, dat hij zijn natuurlijken dood gestorven ware; maar als ik denk aan Willem, noem ik mijn triomf groot, en de eerste wet die ik afkondig is deze: dat gij aanstonds den slagboom laat vallen, wanneer de windbuil aan mijne deur komt. Voor het overige zal alles bij het oude blijven. Teeuwis! zeg Petronella, dat zij van middag andijvie moet stoven voor binnen, en voor de keuken boerenkool, want ik ga naar mijn zwager om mijnen man te beweenen.</p>
<p>Bij het oude blijven! bromde Teeuwis, toen mevrouw Hermstad het huis had verlaten, en daarom zullen wij, morbleu! weer boerenkool eten. Wanneer onze mijnheer een knap generaal geweest ware, zou ons verlies onberekenbaar groot wezen, maar hij was niet meer dan kolonel; de generaal en chef leeft nog, die ons pardi! tot koolhazen wil maken. Dat zij onder weg de netelkoorts
<pb n="403"/>
krijge, of een splinterbreuk; want zoo een soldatenbeul moet er nog geboren worden!</p>
<p>Intusschen roeide mevrouw Hermstad met al haar riemen, tot dat zij het huis van haren zwager bereikt had, en liet nu met een stille vreugd hare oogen weiden in de ruïne, waarin het gansche voorhuis verkeerd was. Deze serenade, dacht zij, is van Beveren aan mij verschuldigd, en ik moet zeggen, dat de Leydsche burgerij hem eer heeft bewezen. Met die vrome gedachte ging zij de deur in, waar zij Christiaan aantrof. Ik behoef u niet te zeggen, zeide zij, in welk een verslagenheid die noodlottige boodschap mij gestort heeft: van morgen nog een gelukkige vrouw, en reeds nu een bedroefde weduwe! Maar, Christiaan! vertel mij eens, hebt gij zelve mijnen man afgelegd? Helaas! antwoordde deze. Gij snijdt mij in het leven, Christiaan! maar is hij dan ganschelijk dood, dat hij nooit weer levend zal worden? Helaas! antwoordde deze, want ook hij had voor mevrouw Hermstad diep ontzag, en derhalve zocht hij zich te redden met dubbelzinnige woorden. Schotellikker! riep zij, wat moet dit helaas! beteekenen? mijn man is immers gestorven? laat mij niet in onzekerheid! De levenden worden niet afgelegd, antwoordde Christiaan, die hoe eer hoe liever haar den mond wilde stoppen, en tevens de noodige zorg droeg, dat hij niet meer zeide, dan hij later verantwoorden kon. Ge zijt een brave kerel, Christiaan, maar aan welke ziekte is mijn man gestorven? Is mijnheer uw man aan een
<pb n="404"/>
ziekte gestorven? vroeg Christiaan. - Druiloor! moet ik nog langer op uwe pijnbank liggen! zult ge nu weer zeggen dat mijn man nog leeft? Dan zou hij niet gestorven zijn, antwoordde Christiaan, die niet weinig ontstelde, toen mevrouw Hermstad zulke groote oogen opsloeg. Hij is dan dood? riep zij met een gemaakte naargeestigheid, maar Christiaan vond goed, deze strikvraag onbeantwoord te laten. - Schelmsche kerel! wilt ge mij niet op het paard helpen. Leeft mijn man, of is hij gestorven? antwoord met ja of met neen! Hij kan geen vin verroeren, antwoordde Christiaan - ten minste als mijnheer uw zwager de waarheid heeft gesproken. - Os der ossen! riep mevrouw Hermstad, terwijl zij schuimbekte van kwaadaardigheid, indien ge niet wilt, dat ik u op de ribben kom - Maar dit scheen Christiaan niet te begeeren, want hij vloog hals over kop de keuken in, en liet mevrouw Hermstad naar de maan loopen. Maar zoo onderzoeklievend was zij, dat zij aanstonds al de kamers ging doorsnuffelen, tot een gelukkig toeval haar het vertrek wees, waar Hermstad zich bevond. En welk toeval was dit? Een neusbloeding? een nierpijn? Rade die raden wil, ik vergenoeg mij met te zeggen op eene geheimzinnige wijze, dat de nood mijnheer van Beveren de kamer uitdreef, toen mevrouw Hermstad in de buurt huiszoeking deed. Het spreekt van zelve, dat zij zonder het minste tijdverzuim op van Beveren aanrende, en hem met geweld tot staan bragt, toen hij vertelde, dat zij tot een dooven zou spreken. Ge
<pb n="405"/>
hebt mij laten weten, zeide zij, dat mijn beste man - Loop naar den dit en dat! bromde van Beveren; liever wilde ik, dat ge in het hartje van den nacht kwaamt, dan op een oogenblik, dat mij elke minuut een eeuwigheid is. Bij al wat heilig is! laat mij los, zuster! - Eerst zult gij zeggen, riep mevrouw Hermstad met niet minder drift, of mijn man nog leeft, dan of hij gestorven is? - Hij is razend levend, maar ga nu uit den weg, of ik zal u omver loopen. - Is het jok of ernst? vroeg mevrouw Hermstad met een geweldigen aandrang. Hij zit in deze kamer, riep van Beveren in den hoogsten nood, indien gij hem zien wilt, kijk door het sleutelgat. Valsche kerel! schreeuwde zij, terwijl zij hem een venijnige kneep in zijn linker oorlel gaf, waarom hebt ge mij dan die judasboodschap gezonden? Maar in plaats van te antwoorden, begon van Beveren zoo vervaarlijk te schreeuwen, dat zijne vrouw in de grootste ontsteltenis de kamer uit kwam. O lieve zuster! wat heeft mijn man misdreven, dat ge hem zoo aan de ooren hangt? - Wanneer hij niet gezondigd had, zou ik hem geen opdril hebben gegeven, maar de schobberd heeft nu geleerd, dat ik geen simpel naaimeisje ben. - Die vervloekte schoolmatres! bromde van Beveren, en schold haar de huid vol, tot dat hij de gewenschte haven bereikt had. Maar hoe valschhartig mevrouw Hermstad de kamer intrad! welke wraakgierige blikken zij op Willem liet vallen! met welken grimlach zij haar man begroette! De jongeling rees aanstonds van
<pb n="406"/>
zijnen stoel, en ruimde haar eene plaats in aan het ziekbed van haren man. Die moeite kunt gij wel sparen, beet zij hem toe, want op uwe plaats verkies ik niet te zitten. Hier hebt ge mijnen stoel, zei Maria met de meeste dienstvaardigheid. Die staat naast Willems stoel, antwoordde zij, en ging niet zitten voor dat haar vijand het veld had ontruimd. Nu kan ik vrij adem halen. Maria! wie heeft u vergund het huis te verlaten? buiten mijne toestemming langs straat te zwerven? heb ik u niet gezegd, dat uwe plaats in de keuken was, waar gij voor Petronella aardappelen hadt kunnen schrappen, doch uwe luiheid evenaart uw weerspannigheid; maar bijna had ik vergeten mijnen man te vragen, of hij zich niet wel bevindt, dat hij zoo ontijdig te bed ligt. En deze zwachtels - wat moeten ze beteekenen? Ach vrouwlief! antwoordde Hermstad, naar oude gewoonte - Vrouwlief! viel hem van Beveren in de rede, die op dat oogenblik weêr de kamer inkwam; zoo als ik door haar geknepen ben, knijpt geen schout zijne boeren. Ge zijt een knol van een vent, prees hem mevrouw Hermstad. - En gij een knijpnimf; iemand zoo baldadig het vel over de ooren te halen! - Ik laat mij niet voor den gek houden, daarvoor ben ik te heet gebakerd. Uwe laffe scherts mogt ik niet onbeloond laten. - Mijne scherts moge laf zijn, bromde van Beveren, maar uw ernst is waarachtig niet beter. Het schijnt wel, dreigde mevrouw Hermstad, dat ge uwe les weer vergeten hebt. Ja dreig maar, riep van Beveren op een'
<pb n="407"/>
zegevierende toon, ik zit nu bij Willem, die een paar gezonde knuisten heeft, en bij den minsten storm mijn plechtanker zal zijn; wanneer ik zit naast zulk een sluiswachter, vrees ik uw mondgat niet. Ach van Beveren! kwam zijn vrouw tusschen beiden, wat hebt ge toch aan die onnoodige rusie? ge zijt immers elkander veel te na in den bloede. - Omdat ik niet velen kan, dat Hermstad zoo een harrewarster eene lieve vrouw noemt; mij dunkt, de naam van allemansverdriet was ruim zoo gepast; haar straatmuzijk suist ons nog in de ooren. Mevrouw Hermstad stoof geweldig op, en ik noem het een groot geluk voor van Beveren, dat zij niet het een of het ander werptuig onder haar bereik had, anders zou hij wederom een slecht paard bereden hebben.</p>
<p>De wijsbegeerte van een helleveeg is in vele deelen krank, maar vooral aan dit been hinkt zij geweldig: dat dusdanig een dame nooit disputeren, of wilt ge liever een Hollandsch woord, kakelen kan, zonder de grimmigheid zelve te worden. Ook van Beveren was een slecht philosooph (hoewel veel beter dan zijne vrouw, die niet meer dan een snuifneus was), maar in het disputeren had hij dezen hoogen trap van volkomenheid bereikt, dat zijn hoofd zelden warm werd. Hij maakte een grooten boha, maar dikwangig werd hij zelden, terwijl mevrouw Hermstad opzwol als eene padde. Nu is het eene uitgemaakte waarheid, dat iemand van een opvliegend gestel niet bestand is tegen een phlegmaticus in alle mogelijke disputen (ik zonder er niet een uit, al disputeerde hij tegen zijne pan-<pb n="408"/>toffel.). Want waar de laatste door een plank zonder gat ziet, is de eerste zoo blind als een foetus. Gezonde rede toch vermag oneindig meer dan drift, hoe gezond die ook zijn moge. Is het dan niet doemenswaardig, mevrouw! dat ge u altijd zoo warm maakt als ge uwen man wilt overtuigen van zijne dwaling? Zoudt ge uw oogmerk niet oneindig beter bereiken, indien gij redeneerdet koelsmoeds en koelsbloeds? Uw antwoord is zeker, yes! En ge hebt gelijk, dame, zie zelve! Mevrouw Hermstad stoof geweldig op, zeide ik. Om welke reden? om te toonen dat zij een redelijk mensch was? Pardonneer mij; het geschiedde slechts, om met nadruk te zeggen: gij zijt een smakmuil, van Beveren! Deze bleef bedaard op zijnen stoel zitten; en reeds dit acht ik een bewijs van gezond verstand; maar hoe veel hooger rijst hij niet in onze schatting, als wij nagaan, met welk eene vaardigheid hij de driftige mevrouw Hermstad neersabelde. Een smakmuil! bromde hij, en bij u zuster! is smalhans keukenmeester. Nu vraag ik een iegelijk, die onbevangen van oordeel is, en opregt daarbij, wie van beiden aan de winnende hand was? de kwaadaardigheid, door mevrouw Hermstad vertegenwoordigd, of de bedaardheid door van Beveren ten tooneele gevoerd? Wanneer u de waarheid lief is, zult gij zeggen: van Beveren was de winner. En zoo denk ook ik, want mevrouw Hermstad wilde hare nagelen gebruiken, voorwaar een sterk bewijs dat haar drift het onderspit dolf. Maar zij bedacht zich; wat in het vat is, verzuurt
<pb n="409"/>
niet, zeide zij, ge hebt nu allemanspraat, maar het blaadje zal schielijk omslaan, dit beloof ik u. Steek nu maar uwe vlag op, zij zal weldra slap hangen, daar kunt gij staat op maken. Buiten twijfel zou van Beveren schot en lot betaald hebben, wanneer hij niet geschuild had onder Willems krachtige vleugelen; zonder die voorzorg zou zij hem denkelijk de oogen uitgekrabbeld hebben: maar zij kende Willems krachten. Niet dat zij bang was, waarachtig niet, geen vrees kortte haar de nagelen, maar haat. Zij wist bij ondervinding, dat zij tegen Willem niet opgewassen was, ten zij met haar tong, die voor de beste stadshuisklok niet onderdeed; en het zou haar derhalve een nagel aan hare doodkist geweest zijn, wanneer zij andermaal had moeten bukken voor Willem, haren bittersten vijand, en wel in tegenwoordigheid van zoo vele getuigen. Van daar die bezadigdheid, waarmede zij eindigde, want van Beveren liet haar het laatste woord, anders zou zij het genomen hebben, die in sterkte van tong haars gelijke niet had. Van Beveren derhalve zweeg als een mof, dit is de waarheid, anders zou ik het niet gezegd hebben; maar daarmede had het gezelschap bitter weinig gewonnen, want mevrouw Hermstad had nu de handen ruim, om den aanval tegen haren man met kracht voort te zetten. Maar in plaats van hem bestraffende woorden toe te slingeren, vroeg zij met de meeste bescheidenheid, wat er toch onder die zwachtels schuilde? En zonder zijn antwoord af te wachten, begon zij met eene ruwe
<pb n="410"/>
hand al de windsels los te rukken. In een oogenblik had zij weêr de gansche kamer in lichtelaaije vlam gezet. Hermstad hief eene jammerklagt aan, als een martelaar die van den steen gesneden werd; Maria een smeekgebed, alsof een dief met haar zwart-zijden japon wilde wegloopen; mevrouw van Beveren begon moord en brand te schreeuwen, als iemand die in een' gloeijende oven werd gesmeten; terwijl haar man zonder te stotteren elf scheldwoorden uitbraakte, alsof de keukenmeid zijnen waterbaars had bedorven. Maar Willem verzocht haar vriendelijk, die simmenkuren tot een betere gelegenheid uit te stellen, en toen zij goedvond, aan zijn beleefd verzoek eene goede plaats te weigeren, tilde hij haar met stoel en al van den grond, en plakte haar, ik bid u! achter den schoorsteenmantel. Zoo waar is het spreekwoord: dat gestrenge heeren niet lang regeren. Van Beveren betuigde, dat hij zich dood zou lagchen, wanneer zij bij toeval een paar emmers kagchelroet op haar pogchel kreeg. Maar de goedige Maria hielp aanstonds hare moeder verhuizen, hoe overtugd zij ook ware, dat dit schoorsteenvegen haar zuur zoude opbreken. Met een moederlijke teederheid gaf haar ook mevrouw Hermstad een pikante krabbel, en een frissche oorveeg op den koop toe, en rigtte vervolgens al de pijlen harer toomelooze gramschap naar Willem, den rasphuisboef, gelijk zij hem noemde. Maar wij kunnen niet verder springen dan onze pols lang is; en niettegenstaande zij zeer goed van wapens voor-<pb n="411"/>zien was, - in de eene hand had zij een pook, in de andere een tang - raakte zij weldra onder het rad. Want met de snelheid eener gedachte werd zij door Willem de kamer uitgezet; naauwelijks had zij tijd, om te voorspellen, dat zij hem zou vergeven met rattenkruid. Zij kan nu brieschen in den gang, juichte van Beveren, doch Hermstad verzocht Maria, hare moeder eene liefderijke hand te bieden. Dat was juist mijn voornemen, zei het engelachtige meisje, en aanstonds wipte zij de deur uit. Ge zijt voor den dit en dat gek! riep van Beveren haar na, ge weet immers dat uwe moeder een tijgerkat is. Ik geloof waarachtig, dat Hermstad den kolder in het hoofd heeft: zoo een weerloos duifje aan den klaauw van zulk een havik prijs te geven! Waarom niet Willem losgelaten? die zou dat schichtige paard wel op stal gebragt hebben. En de uitkomst bewees, dat de vrees van van Beveren allezins gematigd was; daar de grootste spotter zich bijkans blind zou geschreid hebben, als hij de lijfstraffelijke regtspleging bijgewoond had, die mevrouw Hermstad zich tegen Maria veroorloofde; want o mijnheer! zij had zulke snoode ranken onder den staart. Zij gaf daarvan een nieuw bewijs, toen zij wederom te huis gekomen was, waar zij den ouden Wijbrand ontmoette, die door den akeligen Boudewijn braaf voor den gek gehouden werd, en dapper uitgescholden. De oude man verweerde zich met alle mogelijke bescheidenheid, en dacht reeds zijn spel gewonnen te hebben, toen
<pb n="412"/>
mevrouw Hermstad de kamer intrad, na Teeuwis bij kris en kras te hebben bezworen, dat haar man niet gestorven, maar van den duivel was bezeten. Uw zoon, zeide Wijbrand - en deze vergeetachtigheid van den ouden man was buiten twijfel zeer vergeeflijk - heeft zich bijkans een uur vrolijk gemaakt, ten koste van mij, een' grijsaard, en arm daarbij. Ik heb hem verscheidene keeren op mijne jaren gewezen en op zijne jeugd, maar hij heeft goedgevonden den spot te drijven met deze grijze haren en met dit nederig gewaad. Dat de hemel <hi rend="i">hem</hi> zoo rijkelijk met aardsche goederen gezegend, en <hi rend="i">mij</hi> zoo stiefmoederlijk bedeeld heeft, geeft hem dit het regt, mevrouw, zulk een hooge gedachte van zich zelven te koesteren, en van mij zoo een lage. Toen ik hem onder het oog bragt, dat ook de worm zich van smarte kromde, als hij vertreden, werd, dat ons aller Vader geen meerdere waarde aan hem hechtte dan aan mij, die Zijne hulp zoo zeer van noode had; toen ik hem vroeg, of hij niet vurig wenschte, dat ook zijn vader zulk een hoogen ouderdom mogt bereiken, en of hij dan met den weerloozen grijsaard spotten zou, omdat zijn rug gekromd was, en zijne wangen waren ingevallen - Toen heeft hij u het gat van de deur gewezen, dat is zeer natuurlijk. - Neen, mevrouw! hij heeft het nog slimmer gemaakt, die mij heeft uitgescholden voor een witbek en grijskop; die zich niet geschaamd heeft, eenen man, welke meer dan zestig jaren Gods aardrijk betrad, met een karwats in het
<pb n="413"/>
aangezigt te slaan. Is het mogelijk! liet zich Maria ontvallen, maar mevrouw Hermstad sloeg aanstonds een paar blikkers op, en beval, dat zij haar tong in rust zou houden. En wat wilt ge nu van mij? vroeg zij den ouden Wijbrand. Kan ik het beteren, dat uwe vrijpostigheid - want ge zijt een brutale kerel, dat kan men u aanzien - een weinig beteugeld is? Die bedelaars-bezoeken ben ik reeds lang beu! Eet ik bedelbrood? vroeg de oude, met de uiterste verontwaardiging. Ge weet niet, tante, zei de goddelooze Boudewijn, welk een' Griek ge in uw huis hebt. Hij is een opligter van den eersten rang, en nu wil de lampoot met zijn Farizeesch gezigt maar eventjes vijftig rijksdaalders van de tafel strijken. Wees in 's hemels naam voorzigtig, want ge hebt met een ouden sater te doen. - Laat die zorg maar aan mij, Boudewijn; wat is uw boodschap, vroeg zij Wijbrand kort af. - Ik wilde mijnheer Hermstad spreken. Die is plotseling gestorven, loog zij, en nu ben ik hier baas, zoo als ik u toonen zal; Teeuwis! Teeuwis! - Wat wordt er gecommandeerd? kwam de bombardier vragen. - Dat ge dezen fijmelaar de deur uitsmijt, of zoo ge wilt, uit een venster. Maar laten uwe handen zich een weinig reppen, want wij moeten nog naar boven gaan, om Willems kamer toe te spijkeren. Hebt ge mij niet begrepen, dat ge hem zoo aangaapt? ge lijkt wel een begrafenisbidder te wezen. Zit de jicht u weêr in de vingers? Korter kunt ge niet antwoorden, maar wat moet dit <hi rend="i">fi!</hi> beteekenen?
<pb n="414"/>
Fi! riep de bombardier ten tweeden male; zoodat Wijbrand den tijd had om de kamer te ontruimen, onder deze nadrukkelijke woorden: wanneer ge van avond uwe kniën buigt, bid dan, dat de wraak des hemels u niet verplettere; want gij zijt een slang, en uw zoon een adder, zulk een boezem waardig. Hondsvot! bafte hem Boudewijn na, maar mevrouw Hermstad bewaarde hare scheldwoorden voor Teeuwis: indien hij ongemoeid vertrekt, schreeuwde zij, zult gij voor hem schot en lot betalen. Boudewijn! geef mij uw karwats, dan zal ik den ouden schobbejak mores leeren; en gij Teeuwis! kunt een andere dienst zoeken: een schapenkop heb ik niet van noode. Maar de bombardier was niet te verbidden; tegen een invalide kon hij niet vechten, zei de poltron, dat verbood hem zijn point d'honneur. - 't Is zonde en schande, schreeuwde mevrouw Hermstad, dat zoo een buffelos heels huids mijn huis heeft verlaten, maar Teeuwis zal ik tot keizer kroonen, daarop kan hij staat maken. Hoe ongelukkig, dat men in 't huishouden zulk kruipend gedierte van noode heeft. Als de nood aan den man komt, verzaakt het alle trouw; het werkt maar om den broode, zonder de minste eerzucht. Geen wonder, dat deszelfs luiheid zoo grenzeloos groot is: boerenwerk aan tafel, en voor de rest kattekwaad! Zoo redeneerde zij, terwijl Wijbrand in een grooten tweestrijd verkeerde, of hij regelregt naar huis zoude trekken, of eene laatste poging bij mijnheer van Beveren moest wagen. Ach, die grooten!
<pb n="415"/>
dacht hij bij zich zelven, terwijl hij twee-, driemaal het eerwaardig hoofd schudde; ach, die grooten! Zij gelijken elkander als twee droppelen water. Diepe eerbied voor zich zelven, voor al wat het hunne is, zelfs gebreken niet uitgesloten, maar een liefdeloos hart voor hunne minderen, indien een nederig kleed, een schamele woning een schepsel Gods verlagen kan. Zij juichen zich zelven toe, wanneer zij hunne hebzucht een graankorrel hebben afgeperst voor dezen of genen bedelaar, gelijk zij hun natuurgenoot noemen, en gelooven met die kleinigheid den hemel te kunnen omkoopen, die getuige is van hunne zwelgerij in den nood van zoo velen. Ach, die grooten! zij konden zoo veel wonden heelen, zoo vele dankbare tranen doen vloeijen, en zij schijnen zelfs niet te weten, dat de minste korst brood, hun zoo nietig, een schat is voor zoo menige woning. Wanneer zij wisten, hoe vele handen zich dagelijks krom wringen bij het noodgeschrei van onnoozele wichtjes, hunner ouderen eenige blijdschap; wanneer zij de diepte kenden der wanhoop, die de hoogste nood overal graaft - dan zou God hun steenen hart vermorzelen; zij zouden versplinteren tot brandhout voor het toekomstig oordeel. Maar hoe ook vertrapt en met slijk bespat, zal ik mij wederom aan hunne verguizing blootstellen, schoon ik moet vreezen dat ook deze mijnheer zijne menschelijkheid verbrast hebbe; want ik kom niet vragen voor mij zelven. Zoo sprak hij, en met een kloppend hart verzocht hij Christiaan, hem bij deszelfs
<pb n="416"/>
heer aan te dienen. - Wijbrand! riep van Beveren, dien naam heb ik meer gehoord, maar ik ben een schurk, als ik mij herinner, door wien dat uithangbord gedragen wordt; om het even, laat hem binnen komen! Dan zult ge hem aanstonds herkennen, voorspelde Hermstad, het is nog niet lang geleden, dat ge met hem in gezelschap zijt geweest. Schoorvoetende kwam Wijbrand de kamer in, en hoopte maar, dat hij niet te veel vraagde, wanneer hij verzocht om een vriendelijk bescheid. Gij zult toch niet vragen, zei van Beveren, of ik voor u aan de galg wil hangen, dat ge bevreesd zijt voor een buffelachtig antwoord. En waarom gaat gij niet zitten? Er zijn immers stoelen in overvloed; anders zou ik u den mijnen aanbieden. Willem! ge moest onzen ouden man eens een makkelijken stoel geven, met een leuning, bedoel ik. Ge ziet, Wijbrand! dat van Beveren wel weet, wat den ouden dag toekomt. Ge zijt immers niet bang, dat ge zoo ver van mij afzit? ik ben zoo mak als een schaap. Kom, Willem! schuif zijnen stoel wat aan, maar uwe handen schijnen te beven, wat schort er aan, jongen? Willem haalde zijne schouders op, en ging zitten naast Hermstad. Nu kunnen wij eens vertrouwelijk spreken, zei van Beveren tot Wijbrand, maar het zou mij leed doen, indien ik u op een droogje liet zitten: vrouw, de madera! Ik gebruik nooit geen sterken drank, verontschuldigde zich Wijbrand. Geen regel zonder uitzondering! riep van Beveren, en op mijn vriendelijk verzoek, zult ge met mij een wip-<pb n="417"/>pertje nemen; maar wilt ge liever een glas mallaga? - Ge moet niet bleu zijn, drong ook zijne vrouw aan, want het wordt u hartelijk gegund, goede, oude man! - Dat spreekt van zelf, zei van Beveren, doch wat moet ik u inschenken? madera of mallaga? weet gij het niet, ik ook niet, en daarom zal ik maar uit tweederlei vaatje tappen. Neem nu eens een frissche teug, moedigde hij Wijbrand aan, terwijl hij hem met de meeste vertrouwelijkheid op den schouder tikte, en zeg ons dan, wat gij gedronken hebt. Hij is immers niet hoofdig, vroeg de eenvoudige grijsaard, terwijl hij den mallaga aan zijne lippen zette. Als gootwater, hernam van Beveren, doch wilt ge niet rooken? - Uwe vriendelijkheid is wel groot, moest reeds Wijbrand bekennen. Ook goed gemeend, voegde van Beveren er bij, en waarom zoudt ge ook uwe zaak niet onder eene pijp kunnen bepleiten. Ik ben geen stout rooker, aarzelde Wijbrand. Mijn tabak is ligt, vuurde hem van Beveren aan. Hier hebt gij een pijp, en daar is een dopje, nu moet ge maar doen, alsof ge hier t' huis waart. He! riep Wijbrand, die tabak zal graveelig voor de beurs zijn, en toch moet ik u bekennen, dat ik liever van mijn knaster zou willen stoppen; ik ben maar een burgerman, ziet ge! - Daaraan kan ik u niet helpen, zei van Beveren, en dat spijt mij. Ge hebt immers den uwen niet bij de hand? voel eens in uw zak, Wijbrand! 't Is maar een staartje, antwoordde deze, terwijl hij een verkreukt peperzakje voor den dag haalde. - O welk een gelukkige
<pb n="418"/>
vond! riep mevrouw van Beveren uit, en met zoo een blijmoedig gelaat. Wel gelukkig! stemde ook haar man toe; nu kunt ge uw hart eens ter dege ophalen. Ik vrees maar, riep Wijbrand, dat de lucht u zal hinderen; hij wordt niet aan het hof gebruikt, die tabak. En wie, vroeg van Beveren, zal hier een viezen neus trekken, als hij ziet, dat een oud man met smaak zijn pijpje rookt. Al stinkt uw tabak nog zoo, gij kunt hem vrij in brand steken. In mijne schooljaren rookte ik wel lindeloof, wanneer het ongeluk wilde, dat ik geen duit op zak had. - Als de pijp u maar smaakt, voegde mevrouw van Beveren er bij, zal de hoofdpijn ons geen zeer doen, ten minste wat mij betreft, ik zal ze met geduld lijden. - Gij kunt gerust voortgaan, zei van Beveren tot Wijbrand, die terstond zijne pijp ter zijde had gelegd, toen mevrouw van Beveren het noodlottig woord <hi rend="i">hoofdpijn</hi> uitsprak; ik heb een beste vrouw, maar zij timmert niet hoog. Ja, vrouw, ik zeg niet meer dan de waarheid; want gij hadt even goed zijne pijp aan stukken kunnen slaan, als hem voorbarig te beschuldigen, dat hij de oorzaak uwer toekomstige hoofdpijn was. Neen, vader! ik sta er op, dat ge uwe pijp weêr opneemt, en vraag u nederig om verschooning, dat mijne vrouw zich voorbij gepraat heeft. Gij rookt zonder damp, beschuldigde hij Wijbrand, durft ge niet van leer trekken? welaan! ik zal u eens een hart onder den riem steken; laat mij eens stoppen, uit uw peperhuisje, meen ik. - Hij zou u kwalijk beko-<pb n="419"/>men, die klappermanstabak. - Dan kunt ge mij uitjouwen, antwoordde van Beveren met een vriendelijken lach, maar gij zult zeggen, dat ik geen lekkerbek ben. - Ik moet bekennen, mijnheer, dat ik u straks groot ongelijk aangedaan heb, en ik heb er spijt van ook. - Om welke reden? vroeg van Beveren, ik wensch maar, dat ik u daartoe geene aanleiding gegeven hebbe. Ge zijt door mij, hernam Wijbrand, over éénen kam geschoren met die hoogmoedige rijkaards, welke met trotsche oogen op ons armen nederzien, alsof zij ons willen neêrbliksemen, indien mij die uitdrukking veroorloofd zij. De uitdrukking is zeer goed, hield van Beveren staande, zij is schilderachtig. Er zijn in den lande genoeg rekels, Wijbrand! die wanen, dat zij een poolshoogte boven u en uws gelijken verheven zijn, omdat zij een figuur in hun schild voeren, of een kist met goudkeutels hebben; maar van Beveren houdt zich aan zijn evangelie, en als gij van middag met hem tafelen wilt, zult gij zien, dat ge van harte welkom zijt; ik zal u eene plaats geven naast mijn eigen zoon, Wijbrand, of naast mij. Maar ik wil toch de reden weten, waarom gij zoo onbarmhartig over mij geoordeeld hebt? Ik ben te verontschuldigen, antwoordde Wijbrand, want geen worm is er ooit zoo vertreden, als ik oude man ginder vertrapt ben, en dat door een jongen, en eene vrouw. Hoe zoo? vroeg mevrouw van Beveren met de meeste deelneming, terwijl Hermstad zijne ooren spitste, alsof hij een voorgevoel van een' naderende storm
<pb n="420"/>
had. Wie kan u beleedigd hebben? vroeg Willem. Een paar galgenbrokken, antwoordde van Beveren, maar wij moeten zwijgen, en hij vertellen. Ge moet dan weten, begon Wijbrand, dat ik om dezelfde reden, welke mij herwaarts gevoerd heeft, naar mijnheer Hermstad gegaan was, die tot mijn bittere spijt zoo plotseling overleden is. Daar ligt hij, riep van Beveren met een schalkschen lach. Als van den donder getroffen rees Wijbrand van zijne zitplaats, is het mogelijk? vroeg hij Hermstad zelven, naar wiens rustbed hij zich aanstonds begeven had: maar gij ziet nu, hoe zij met mij den gek geschoren hebben. En wien, vroeg Hermstad, ben ik dan in den weg, dat hij zoo voorbarig mijnen dood heeft verkondigd. Naar ik vrees, uwe vrouw, gaf Wijbrand tot antwoord, en dat antwoord was een moordpriem voor Hermstads hart. De oude laakte reeds zijne openhartigheid; maar van Beveren was van eene beproefde eerlijkheid; hij beleed schuld, en kreeg vergiffenis, behalve van zijne vrouw, die hem met vrome woorden verweet, dat hij den spot had gedreven met den dood van haar eenigen broeder. Noemt ge dit een grap? een onnoozele scherts? De aardigheid is laf, hielp haar van Beveren, en ik wenschte wel, dat ik met mijne klompen van het ijs gebleven ware: maar dit komt er van, als men eerst handelt en dan denkt. Ge ziet, Wijbrand! riep Hermstad van zijne legerstede, dat mijne vrouw niet de minste schuld heeft. Zij is de onschuld zelve, zei van Beveren, en die haar be-<pb n="421"/>schuldigt, noem ik een ezelskop; wat hebt ge hiertegen in te brengen, oude heer? Indien ik geweten hadde, antwoordde Wijbrand, dat mijnheer Hermstad onder mijn gehoor was, zou ik dit zijpad niet zijn ingeslagen, en ik reken het een groot geluk, dat uwe waarschuwing niet te laat komt: maar welke ziekte houdt hem aan dit ziekbed gekluisterd? Wilt ge mij bedotten? vroeg van Beveren. Ge zijt immers een eerlijke karel? Zeg, ja! riep zijne vrouw met hare gewone onnoozelheid, toen zij zag, dat die vraag den goeden Wijbrand onthutste, die niet bevroeden kon, waarom zijne eerlijkheid ter tafel gebragt werd. Een eerlijk speler, drong van Beveren aan, moet geene valsche kaart trekken. Ik versta u niet, antwoordde Wijbrand. - Dan zal ik harder schreeuwen, zijt ge een jan regtuit? vroeg hij met eene stentors-stem, die Hermstad door het hoofd dreunde. Ik geloof van ja, antwoordde Wijbrand. - Dan moet ge ook van uw hart geen moordkuil maken, en dit doet ge, grootvader! wanneer ge ons het verhaal ontlorst van hetgeen u aan Hermstads woning wedervaren is. Gij waart daar niet welkom, beken het maar! Ik ben er een weinig gehavend, liet Wijbrand zich ontvallen. - Zeg liever, dat mijne zuster weer een goddeloos leven heeft gemaakt. Gij tracht de zaak te verbloemen, om een plasdank te behalen bij Hermstad, maar ik wil er haring of kuit van hebben. Heeft zij u niet uitgescholden, Wijbrand? - Waar is uw verstand, van Beveren!
<pb n="422"/>
vroeg hem zijne vrouw, wie zou het hart hebben van te schelden op een grijsaard? - Die een vergiftige tong heeft, gelijk uwe zuster. Neen, Hermstad! ik wil mijn zwaard niet in de scheede steken, uwe vrouw deugt niet, dit weet gij zelf. Heeft zij u niet de deur uitgesmeten, Wijbrand? - Een' man van zijne jaren! riep wederom mevrouw van Beveren, onze zuster is geen heidin, van Beveren! - Zij is voor den dit en dat geen tamme philistijn; maar, Wijbrand! zijt ge waarachtig de deur uitgesmeten? - Ziet ge dan niet, zei Willem, dat dit gesprek voor uwen broeder eene ware pijniging is. Denkt ge, vroeg van Beveren, dat haar razen en schelden Wijbrand als muzijk in de ooren geklonken hebbe? Maar wie toch die satansche jongen geweest is, die haar zoo dapper geholpen heeft? deze biecht moet ik u nog afnemen? Maar van Beveren, vroeg zijne vrouw, een weerlooze, oude man - zal die door een jongen mishandeld worden? welke moeder zou zoo een bengel gezogen hebben? - Zeker geen schaap, gaf van Beveren tot antwoord, maar oude! gij vergeet, dat ge nog biechten moet. De zoon van mijnheer Hermstad, fluisterde hem Wijbrand in het oor. De zoon van mijnheer Hermstad, riep van Beveren overluid, die moet nog geboren worden, hij heeft maar ééne dochter. Wij bezitten een' zoon, juichte mevrouw van Beveren, o zoo een lieven jongen! Dan weet ik u niet te zeggen, zei Wijbrand, wie dat jong mensch geweest is; zij noemde hem Boudewijn, meer weet
<pb n="423"/>
ik niet. Boudewijn! riep van Beveren, terwijl hij met zijne vuisten op de tafel sloeg, Boudewijn! 't is voor den drommel! een leugen. Beschrijf mij zijne kleeding! Hij droeg immers geen blaauwen rok en ligte broek? Ja, antwoordde Wijbrand zonder de minste zwarigheid, en hij hield een fraaije karwats in de hand. Die ik op zijne ribben aan stukken zal slaan! viel van Beveren uit, want zoo waar als ik leef, gij hebt van mijn zoon gesproken. Dat was onmogelijk! hield zijne vrouw staande, zij had nooit in haar kind een aasje boosheid ontdekt. Omdat ge een blinde moeder zijt, verweet haar van Beveren, maar <hi rend="i">ik</hi> heb doorzigt, en daarom zal ik hem van middag de hersens inslaan. Mag ik nu vragen, zei Wijbrand, aan welke ziekte mijnheer uw broeder lijdende is? Aan een alledaagsche kwaal, antwoordde van Beveren, hij heeft een pak slaag gekregen. Zonder <hi rend="i">hem</hi>, riep Hermstad, terwijl hij met vervoering Willems hand aan zijn hart drukte, zou die ziekte mij grafwaarts gesleept hebben. En toen van Beveren wilde weten, welke kuur Willem aan hem beproefd had, vernam hij tevens, dat ook hij deszelfs schuldenaar was. Ge zijt waarachtig een heele knevelbaard, redeneerde hij op zijne wijze, maar mijn marmeren gang hebt ge in den grond bedorven. Alsof er een bloedbruiloft gevierd is, zoo is hij gebruineerd. Twaalf kerels tot kampersteur te hakken, is voor den dit en dat geen futselwerk! Ik vrees maar, dat Willem zich verteld hebbe. In mijn keukenboek lees ik: het
<pb n="424"/>
moet tot de helft verkookt worden: en, mij dunkt, die zes kerels op hun wambuis komt, moet voor den dit en dat geen knikkerjongen zijn. Ik heb hen niet geteld, zei Willem met de grootste onverschilligheid; maar Hermstad hield staande, dat zijn verhaal de zuivere waarheid was. <hi rend="i">Gij</hi> waart overbluft, ging van Beveren voort, maar 't is waar, van daag vallen er wonderen uit de wolken. Zoo heeft Christiaan mij diets willen maken, dat de kleine Maria driehonderd hannekemaaijers voor de broek heeft gegeven. Ja, oude heer! ge zijt hier in een herberg, waar goed geschaft wordt; het spit wordt er lustig in de asch gewend. - En toch wordt het tijd, antwoordde Wijbrand, dat ik huiswaarts keere; ik hoop maar met een gunstig antwoord. Ik heb begonnen met u te verzoeken om een vriendelijk bescheid, zoudt ge uwe vriendelijkheid daarmede willen bekroonen? De reden van mijne komst is u niet onbekend, gij weet dat ik geen pleizierreis gemaakt heb, en ik durf vertrouwen, dat ge niet pligttraag zult wezen. Ik bid u, zei van Beveren, houd eens op met jakken en jagen, tot ik weet wat ge eigenlijk van mij verlangt. Gij zingt als een sireen, maar wanneer je om je weet wel komt, zal ik zorgen, dat ik niet in uw strooppot val; want, man! ik ben zoo kaal geschoren als een varkensworst, gelijk gij zien kunt, wanneer ge maar door een spleet in mijne voorkamers kijkt. Met onwillige honden is het kwaad hazen vangen, dacht reeds Wijbrand, toen Hermstad tot Willems groote
<pb n="425"/>
vreugd het gesprek aldus opnam: mijn zwager, Wijbrand! schijnt u niet te herkennen. - Nu spreekt gij de waarheid, prees hem van Beveren. - Maar met zijne gewone menschlievendheid heeft hij reeds voor u gezorgd. Dit is een leugen, zei van Beveren. Doch toen Hermstad, uit zijn broekzak, meen ik, de vijftig rijksdaalders haalde, herkende van Beveren aanstonds zijn geld, en nu ontwaakte zijn geheugen in zoo verre, dat hij zich ook herinnerde, tot welk treurig oogmerk dat geld bestemd was; maar wie Wijbrand ware, bleef hem nog altijd een raadsel, tot dat zijne vrouw hem in het oor fluisterde: hij is de man die gisteren avond bij u geweest is, toen gij zoo ongelukkig ziek waart, dat ge van hemel noch aarde wist. Dan wil ik waarachtig wel gelooven, zei van Beveren, dat ik den ouden heer niet herkend heb, en ik wenschte wel, dat hij ook mij niet herkend hadde. Maar ik verzeker u, Wijbrand, en mijne vrouw kan het getuigen, dat van Beveren geen kittebroer is. Hij drinkt een stout glas wijn, getuigde zijne vrouw, maar niet meer dan hij verdragen kan. En nu, vervolgde Hermstad, terwijl hij half overeind op zijn rustbed ging zitten, om Willem te ondersteunen, die wederom in tranen verzonk; zullen wij de voorwaarden regelen, en de eerste, die ik maak, bestaat hierin, dat van Beveren zijne weldaad bevestige. Die dat vlas gerokkend heeft, bromde zijn zwager, moge het ook afspinnen. Ja maar, zei Hermstad, de omstandigheden zijn welligt veranderd, ten minste wanneer
<pb n="426"/>
het waar is, dat die plundering u zoo hoog komt. Dat die sprinkhanen mijne voorkamers kaal gevreten hebben, is maar al te waar, Hermstad! Dat haanknuppelen zal van Beveren duur te staan komen. Maar ik zou het een groote smouserij achten, zoo ik daarom Wijbrand beknibbelde, of hem betaalde met valsch geld. Ik weet wel, dat de zeeuwen thans zeer gewild zijn, doch op mijn gegeven woord verkies ik geen inbreuk te maken. Uwe oorblazerij is meer oolijk dan regtschapen; zulk een ophitsing is geen bewijs van een goed hart, en gij zult er geen briezeltje meê winnen. - Ik kan niet zeggen, zei Hermstad, dat ik u deze overwinning afgeperst heb, en ik vleije mij, dezelfde toegevendheid bij Willem te zullen ontmoeten, wanneer ik de tweede voorwaarde hem opleg, omdat die alleen hem aangaat. Gij hebt maar te spreken, antwoordde Willem. Beloof niet te veel, waarschuwde van Beveren, ge hebt met een advokaat te doen; maar ik ben satansch nieuwsgierig, wat zijn tweede artikel behelzen zal. Ik wil volstrekt niet, zei Hermstad op een ernstigen toon, dat Willem in die zaak behaald wordt. Neen! riep deze met diepen weemoed, ik moet de eerste en ook de laatste zijn, die haar het eeuwig vaarwel toeroep. Dan trek ik aanstonds mijne hand er van af, zei Hermstad met den meesten nadruk; maar het had veel moeite in, eer Willem toegaf. Hij wilde zoo gaarne aan den grafkuil staan, als Betsie's kist in de aarde zonk; zoo gaarne zijne tranen plengen, als Betsie's graf ge-<pb n="427"/>sloten werd, en van de zode een bloempje plukken, die Betsie tot een zerk zou strekken: doch Hermstad bleef onverbiddelijk, en Willem gaf zijne toestemming, ja, maar onder een vloed van tranen. Ik dacht het wel, riep van Beveren, dat hij eijeren voor zijn geld zou kiezen, want Hermstad is een man, die zijn naadje wel weet te naaijen, zijne tong hangt aan een goeden slinger; maar ik zie niet in, waarom gij Willem huisarrest geeft. Ik wel, antwoordde zijn zwager, en als Willem zijne bedaardheid herwonnen heeft, zal hij mijne voorzorg allezins billijken. En vervolgens het woord tot den ouden Wijbrand rigtende, nu ligt gij aan de beurt, zeide hij, doch het is bijkans onnoozel, uwe goedkeuring te vragen; ik kan volstaan, dunkt mij, met u het geld te overhandigen. Handel, gelijk uw hart u zal ingeven. Maar Willem greep met een woeste hartstogtelijkheid Wijbrands hand, en liet hem beloven op de plegtigste wijze, dat hij voor Betsie's uitvaart zou zorgen, alsof hij een kind aan de aarde borgde. Dit bezwoer de oude: en hij heeft woord gehouden, want hartelijk en naauwgezet werd die uitvaart gevierd, en 't plekje, waar de asch van Betsie rustte, heeft nog menigen traan van Willem gedronken.</p>
<q rend="bq">En nu, waarde lezers! is de tijd gekomen, dat de schrijver met fatsoen luilakken kan, vermits de eerste afdeeling van zijn werk - die met alle regt den naam van WILLEM en BETSIE draagt - heeft uitgekinderd; want de tweede - WILLEM en MARIA bedoel ik - zal mijn oudste zoon schrijven, die schier te gelijk met dit boekdeel uitgekomen is.</q>
<p>EINDE.</p>
</div>
<div type="chapter">
<pb n="428"/>
<head rend="h3">Verbeteringen.</head>
<div type="section">
<head rend="h4">Eerste deel.</head>
<p><table>
<row>
<cell>Bl.</cell>
<cell>21,</cell>
<cell>reg.</cell>
<cell>21,</cell>
<cell>staat:</cell>
<cell>is advokaat geweest</cell>
<cell>lees:</cell>
<cell>is advokaat</cell>
</row>
<row>
<cell>Bl.</cell>
<cell>130,</cell>
<cell>reg.</cell>
<cell>22,</cell>
<cell>staat:</cell>
<cell>veronderstellen</cell>
<cell>lees:</cell>
<cell>vooronderstellen</cell>
</row>
<row>
<cell>Bl.</cell>
<cell>138,</cell>
<cell>reg.</cell>
<cell>9,</cell>
<cell>staat:</cell>
<cell>die</cell>
<cell>lees:</cell>
<cell>dien</cell>
</row>
<row>
<cell>Bl.</cell>
<cell>198,</cell>
<cell>reg.</cell>
<cell>29,</cell>
<cell>staat:</cell>
<cell>den minsten</cell>
<cell>lees:</cell>
<cell>de minste</cell>
</row>
<row>
<cell>Bl.</cell>
<cell>302,</cell>
<cell>reg.</cell>
<cell>18,</cell>
<cell>staat:</cell>
<cell>hun</cell>
<cell>lees:</cell>
<cell>haar</cell>
</row>
</table></p>
</div>
<div type="section">
<head rend="h4">Tweede deel.</head>
<p><table>
<row>
<cell>Bl.</cell>
<cell>5,</cell>
<cell>reg.</cell>
<cell>1,</cell>
<cell>staat:</cell>
<cell>zijne</cell>
<cell>lees:</cell>
<cell>zijnen</cell>
</row>
<row>
<cell>Bl.</cell>
<cell>19,</cell>
<cell>reg.</cell>
<cell>14,</cell>
<cell>staat:</cell>
<cell>si</cell>
<cell>lees:</cell>
<cell>s'il</cell>
</row>
<row>
<cell>Bl.</cell>
<cell>88,</cell>
<cell>reg.</cell>
<cell>8,</cell>
<cell>staat:</cell>
<cell>lettre</cell>
<cell>lees:</cell>
<cell>lettres</cell>
</row>
<row>
<cell>Bl.</cell>
<cell>95,</cell>
<cell>reg.</cell>
<cell>8,</cell>
<cell>staat:</cell>
<cell>den</cell>
<cell>lees:</cell>
<cell>de</cell>
</row>
<row>
<cell>Bl.</cell>
<cell>122,</cell>
<cell>reg.</cell>
<cell>9,</cell>
<cell>staat:</cell>
<cell>welken</cell>
<cell>lees:</cell>
<cell>welke</cell>
</row>
<row>
<cell>Bl.</cell>
<cell>131,</cell>
<cell>reg.</cell>
<cell>7,</cell>
<cell>staat:</cell>
<cell>grenadiers</cell>
<cell>lees:</cell>
<cell>granadiers</cell>
</row>
<row>
<cell>Bl.</cell>
<cell>172,</cell>
<cell>reg.</cell>
<cell>22,</cell>
<cell>staat:</cell>
<cell>niet</cell>
<cell>lees:</cell>
<cell>niet,</cell>
</row>
<row>
<cell>Bl.</cell>
<cell>179,</cell>
<cell>reg.</cell>
<cell>15,</cell>
<cell>staat:</cell>
<cell>roekoekte</cell>
<cell>lees:</cell>
<cell>roekkoekte</cell>
</row>
<row>
<cell>Bl.</cell>
<cell>184,</cell>
<cell>reg.</cell>
<cell>26,</cell>
<cell>staat:</cell>
<cell>siffleur</cell>
<cell>lees:</cell>
<cell>souffleur</cell>
</row>
<row>
<cell>Bl.</cell>
<cell>249,</cell>
<cell>reg.</cell>
<cell>19,</cell>
<cell>staat:</cell>
<cell>die</cell>
<cell>lees:</cell>
<cell>dat</cell>
</row>
<row>
<cell>Bl.</cell>
<cell>341,</cell>
<cell>reg.</cell>
<cell>13,</cell>
<cell>staat:</cell>
<cell>die</cell>
<cell>lees:</cell>
<cell>dewijl ik</cell>
</row>
<row>
<cell>Bl.</cell>
<cell>360,</cell>
<cell>reg.</cell>
<cell>7,</cell>
<cell>staat:</cell>
<cell>vermorseld</cell>
<cell>lees:</cell>
<cell>vermorzeld</cell>
</row>
<row>
<cell>Bl.</cell>
<cell>381,</cell>
<cell>reg.</cell>
<cell>9,</cell>
<cell>staat:</cell>
<cell>vermorselen</cell>
<cell>lees:</cell>
<cell>vermorzelen</cell>
</row>
</table></p>
</div>
</div>
</body>
</text>
</TEI.2>
