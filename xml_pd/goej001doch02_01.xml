<?xml version="1.0" encoding="UTF-8"?>
<!DOCTYPE TEI.2 PUBLIC "-//DBNL//DTD TEI.2 XML//NL" "https://www.dbnl.org/xml/dtd/teixlite.dtd">
<TEI.2>
   <teiHeader>
        <fileDesc>
           <titleStmt>
               <title type="main">De dochter van den kozak. Een historisch verhaal voor meisjes</title>
               <author>Reinoudina de Goeje</author>
               <editor role="illustrator">G.J. Bos</editor>
           </titleStmt>
           <editionStmt>
               <edition>
                   Dit bestand biedt, behoudens een aantal hierna te noemen ingrepen, een diplomatische weergave van de derde druk van <hi rend="i">De dochter van den kozak. Een historisch verhaal voor meisjes</hi> van Reinoudina de Goeje uit 1878. De illustraties zijn van de hand van G.J. Bos. De eerste druk dateert uit 1861.
               </edition>
               <respStmt>
                   <resp>
                       <corr><p>Advertenties zijn niet opgenomen. Pagina II is hierdoor komen te vervallen.</p></corr>
                   </resp>
               </respStmt>
           </editionStmt>
           <extent><!-- aantal pagina's --></extent>
           <scandetails>
               <scan type="I">
                   <extent-detail><!-- pagina range van een sectie --></extent-detail>
                   <empty-page>3, 6, 8</empty-page>
                   <!-- <insert after="na deze pagina begint de insert"> aantal insert pagina's </insert> -->
                   <insert after=""></insert>
               </scan>
           </scandetails>
           <publicationStmt>
               <idno type="titelcode">goej001doch02_01</idno>
               <idno type="format">DBNL-TEI 1</idno>
               <availability>
                   <p>2013 dbnl</p>
               </availability>
           </publicationStmt>
           <notesStmt>
               <note>ebook</note>
           </notesStmt>
           <sourceDesc>
               <bibl>
                   <idno type="isbn"></idno>
                   <idno type="usedcopy">eigen exemplaar DBNL</idno>
               </bibl>
               <p>Reinoudina de Goeje, <hi rend="i">De dochter van den kozak. Een historisch verhaal voor meisjes</hi>. Met illustraties van G.J. Bos. G. Theod. Bom, Amsterdam 1878 (3de druk)</p>
               <p>&nbsp;</p>
           </sourceDesc>
       </fileDesc>
       <encodingDesc>
           <projectDesc>
               <p>Wijze van coderen: standaard</p>
               <p></p>
           </projectDesc>
       </encodingDesc>
       <profileDesc>
           <langUsage>
               <language id="nl">Nederlands</language>
           </langUsage>
       </profileDesc>
       <ebook>
           <bibl>
               <title type="main">De dochter van den kozak. Een historisch verhaal voor meisjes</title>
               <author>Reinoudina de Goeje</author>
               <editor role="illustrator">G.J. Bos</editor>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </ebook>
       <pod>
           <bibl>
               <title type="main">De dochter van den kozak. Een historisch verhaal voor meisjes</title>
               <author>Reinoudina de Goeje</author>
               <editor role="illustrator">G.J. Bos</editor>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </pod>
       <revisionDesc>
           <change>
               <date>2013-09-10</date>
               <respStmt>
                   <name type="person">MdK</name>
               </respStmt>
               <item>colofon toegevoegd</item>
           </change>
       </revisionDesc>
   </teiHeader>
   <text>
<body>
<cf>
<div type="chapter">
<pb n="I"/>
<p>DE DOCHTER VAN DEN KOZAK.</p>
</div>
</cf>
<div type="chapter">
<pb n="IV"/>
<p><figure><p><xptr to="goej001doch02ill0001.gif"/></p>
<figDesc>G.J. Bos hth
<lb/>
Steendr v P.W.M. Trap
<lb/>
pag. 21.</figDesc></figure></p>
<cf>
<pb n="V"/>
<p>DE DOCHTER VAN DEN KOZAK.</p>
<p>EEN HISTORISCH VERHAAL VOOR MEISJES, door AGATHA.</p>
<p>MET VIER PLATEN.</p>
<p>DERDE DRUK.</p>
<p><figure><p><xptr to="goej001doch02ill0002.gif"/></p></figure></p>
<p>AMSTERDAM,</p>
<p>G. THEOD. BOM.</p>
</cf>
<div type="section">
<pb n="VII"/>
<head rend="h3">Voorbericht bij den derden druk.</head>
<p>Vele jaren zijn verloopen sedert dit boekje - de eerste vertelling die ik schreef - het licht zag.</p>
<p>Aangenaam is het mij, in deze derde uitgave het bewijs te zien, dat mijne ‘Dochter’ gastvrij ontvangen werd.</p>
<p>Moge zij bij de aankomende meisjes van dezen tijd een even vriendelijke ontvangst vinden.</p>
<p>&nbsp;</p>
<p>R<hi rend="sc">otterdam</hi>, Mei 1878.</p>
<p>AGATHA.</p>
<cf>
<pb n="IX"/>
<p><hi rend="spat">INHOUD</hi></p>
<p>
<table>
<row>
<cell role="header" cols="2">Blz.</cell>
</row>
<row>
<cell><hi rend="sc">het nieuwe zijden kleedje</hi></cell>
<cell>1.</cell>
</row>
<row>
<cell><hi rend="sc">eene geheimzinnige ontmoeting</hi></cell>
<cell>7.</cell>
</row>
<row>
<cell><hi rend="sc">de vreemdeling</hi></cell>
<cell>11.</cell>
</row>
<row>
<cell><hi rend="sc">een treurige dag</hi></cell>
<cell>14.</cell>
</row>
<row>
<cell><hi rend="sc">in de kamer der keizerin</hi></cell>
<cell>19.</cell>
</row>
<row>
<cell><hi rend="sc">eene dwergenbruiloft</hi></cell>
<cell>24.</cell>
</row>
<row>
<cell><hi rend="sc">het groote feest te zarsko-celo</hi></cell>
<cell>27.</cell>
</row>
<row>
<cell><hi rend="sc">in de hermitage</hi></cell>
<cell>35.</cell>
</row>
<row>
<cell><hi rend="sc">het einde van het feest</hi></cell>
<cell>3S.</cell>
</row>
<row>
<cell><hi rend="sc">de gevangenis te casan</hi></cell>
<cell>50.</cell>
</row>
<row>
<cell><hi rend="sc">de geschiedenis van het kruisje</hi></cell>
<cell>55.</cell>
</row>
<row>
<cell><hi rend="sc">een nacht in de boekerij</hi></cell>
<cell>65.</cell>
</row>
<row>
<cell><hi rend="sc">milna's terugreis naar malekoffska</hi></cell>
<cell>68.</cell>
</row>
<row>
<cell><hi rend="sc">het onderzoek van den prior</hi></cell>
<cell>72.</cell>
</row>
<row>
<cell><hi rend="sc">de wijding van het water</hi></cell>
<cell>77.</cell>
</row>
<row>
<cell><hi rend="sc">wreede teleurstelling</hi></cell>
<cell>82.</cell>
</row>
<row>
<cell><hi rend="sc">een gesprek van milna met ottekesa</hi></cell>
<cell>85.</cell>
</row>
<row>
<cell><hi rend="sc">het diner</hi></cell>
<cell>89.</cell>
</row>
</table>
</p>
<pb n="X"/>
<p>
<table>
<row>
<cell role="header" cols="2">Blz.</cell>
</row>
<row>
<cell><hi rend="sc">een ongeluk</hi></cell>
<cell>93.</cell>
</row>
<row>
<cell><hi rend="sc">aan huis bij dokter dimsdale</hi></cell>
<cell>99.</cell>
</row>
<row>
<cell><hi rend="sc">eene veeschrikkelijke ontdekking</hi></cell>
<cell>102.</cell>
</row>
<row>
<cell><hi rend="sc">het verhaal van den heer lowitz</hi></cell>
<cell>108.</cell>
</row>
<row>
<cell><hi rend="sc">de reis tan romanowna</hi></cell>
<cell>112.</cell>
</row>
<row>
<cell><hi rend="sc">de gevangenneming van pugatscheff</hi></cell>
<cell>117.</cell>
</row>
<row>
<cell><hi rend="sc">simbirski</hi></cell>
<cell>128.</cell>
</row>
<row>
<cell><hi rend="sc">het ontdekte geheim</hi></cell>
<cell>133.</cell>
</row>
<row>
<cell><hi rend="sc">de spinschool</hi></cell>
<cell>136.</cell>
</row>
<row>
<cell><hi rend="sc">oude bekenden</hi></cell>
<cell>143.</cell>
</row>
<row>
<cell><hi rend="sc">het bezoek in de getangenis</hi></cell>
<cell>148.</cell>
</row>
<row>
<cell><hi rend="sc">het verhaal van pugatscheff</hi></cell>
<cell>154.</cell>
</row>
<row>
<cell><hi rend="sc">het vervolg van de geschiedenis</hi></cell>
<cell>161.</cell>
</row>
<row>
<cell><hi rend="sc">nog een bezoek bij de keizerin</hi></cell>
<cell>168.</cell>
</row>
<row>
<cell><hi rend="sc">romanowna te petersburg</hi></cell>
<cell>171.</cell>
</row>
<row>
<cell><hi rend="sc">een gewaagde stap</hi></cell>
<cell>179.</cell>
</row>
<row>
<cell><hi rend="sc">eene bloem</hi></cell>
<cell>184.</cell>
</row>
<row>
<cell><hi rend="sc">treurige inbeelding</hi></cell>
<cell>191.</cell>
</row>
<row>
<cell><hi rend="sc">een voorstel van dokter dimsdale</hi></cell>
<cell>193.</cell>
</row>
<row>
<cell><hi rend="sc">vele bijzonderheden en een huwelijk</hi></cell>
<cell>197.</cell>
</row>
<row>
<cell><hi rend="sc">naschrift</hi></cell>
<cell>207.</cell>
</row>
</table>
</p>
</cf>
</div>
<div type="section">
<pb n="1"/>
<head rend="h3">Het nieuwe zijden kleedje.</head>
<p>Het is in den kouden winter van het jaar 1778, dat dit verhaal een aanvang neemt en ons verplaatst in het paleis van Catharina II, die toen keizerin aller Russen was. Binnen de muren van dit paleis zou men bijna niet hebben kunnen gelooven dat het buiten zoo bitter koud was; want reeds in de voorportalen en de lange gangen brachten de groote houtvuren, die dag en nacht in de steenen kachels brandden, eene verkwikkende en aangename warmte te weeg; en daarbij weerden de driedubbele deuren en vensters elken kouden tocht af. Het woord ‘koude’ was dan ook voor de bewoners van dat prachtige gebouw bijna niets meer dan een klank, en althans op dit oogenblik werd er zeker door niemand binnen die muren aan gedacht, dat zoovele arme en zwakke menschen de slachtoffers van de felle vorst werden.</p>
<p>Zonder ons op te houden willen wij maar dadelijk onze lezers binnenleiden in de kamer van prinses Romanowna, die zich laat kleeden voor de partij, welke er dien avond ten hove zal worden gegeven.</p>
<p>Het is een niet onaardig kijkje dat die kamer oplevert: twee fraaie kristallen kronen hangen aan den zolder, en de dubbele rijen waskaarsen, die er op branden, verspreiden een helder licht door het smaakvol gemeubileerde vertrek. Twee groote staande spiegels, in het midden der kamer juist tegenover elkander tusschen de kronen geplaatst, maken het de prinses gemakkelijk zichzelve te bekijken, of liever te bewonderen, want dat is het wat zij doet op het oogenblik dat wij binnenkomen.</p>
<p>De kamenier heeft juist haar kleedje vastgeregen en gezegd: ‘Nu prinses, nu moogt ge kijken.’</p>
<pb n="2"/>
<p>Milna Wolodna was eigenlijk voor Romanowna meer dan eene kamenier; want door het gedurig samenzijn schenen de beide jonge meisjes eer vriendinnen dan wel meesteres en dienstbare, en zij hadden steeds zooveel te verhandelen, dat Romanowna gewoonlijk nadat zij gekleed was nog een geruimen tijd met haar bleef praten. Milna was vroolijk en levendig van aard, en niemand zou zich licht met haar vervelen; maar dezen avond was zij stil en afgetrokken, en sprak bijna geen woord. Romanowna lette er evenwel niet veel op, zoo vervuld was zij met het nieuwe costuum dat zij aan zou krijgen.</p>
<p>Tegenwoordig is er in Rusland even weinig buitengewoons aan een zijdje als bij ons; maar in het jaar, waarin wij nu verplaatst zijn, was die stof daar nog niet bekend, en de keizerin en Romanowna zouden hedenavond voor het eerst in zijden japons verschijnen.</p>
<p>Toen Milna binnenkwam, had zij de japon in een doos en zette die in een hoek der kamer neder.</p>
<p>‘Laat mij eens spoedig kijken, Milna,’ zeide Romanowna naar de doos gaande, ‘'k ben recht nieuwsgierig.’</p>
<p>‘Neen, neen,’ riep Milna plagend, ‘ge moogt de japon niet zien voordat gij ze aan hebt.’</p>
<p>‘Kom, malligheid,’ hernam Romanowna, ‘doe die doos toch open.’</p>
<p>‘Neen, stellig niet, ik heb vast besloten u dezen keer uw zin eens niet te geven.’</p>
<p>‘En als ik het nu eens beval, als uwe gebiedster?’ vroeg Romanowna.</p>
<p>‘Dat zult gij niet doen,’ antwoordde Milna, ‘daarvoor ken ik u veel te goed. Maar komaan, mijn gebiedster,’ vervolgde zij schertsend, terwijl zij voor Romanowna neerknielde, steek mij uwen voet eens toe, dan kan ik uwe danslaarsjes aanrijgen.’</p>
<p>‘Denkt gij dat ik er goed zal uitzien?’ vroeg Romanowna, terwijl Milna haar de wit satijnen laarsjes aanreeg, die met een smal randje hermelijn omzet waren.</p>
<p>‘Ongetwijfeld,’ hernam Milna achteloos.</p>
<p>‘Weet gij,’ vroeg Romanowna weder, ‘dat de keizerin voornemens is dezen winter een prachtig feest te geven te Zarsko-Celo?’</p>
<p>‘Neen,’ zeide Milna kortaf, terwijl zij uit hare knielende houding opstond.</p>
<p>‘Ja,’ vervolgde Romanowna opgewonden, ‘een zoo luisterrijke partij als er nog nooit in Rusland is geweest. Ik geloof dat er vuurwerk uit Parijs voor is ontboden. Begrijp toch eens, Milna, wat dat
<pb n="3"/>schitterend zal zijn. Maar,’ voegde zij er in denzelfden adem bij, terwijl ze van haar stoel opsprong, ‘ik moet toch eens zien wat ge daar voor bijzonders aan mijne haren doet.’</p>
<p>‘Geduld, geduld, mijn schoone prinses,’ was het antwoord van Milna, terwijl zij Romanowna tegenhield, ‘ik heb vast besloten dat ge geen blik in den spiegel zult slaan, voordat ge geheel gereed zijt en ik u verlof geef om uzelve naar hartelust te bewonderen.’</p>
<p>‘Nu, dan zal ik mij maar onderwerpen,’ zeide Romanowna, terwijl zij weder ging zitten, ‘maar 't is toch alles behalve prettig, dat ik mijzelve niet eens mag bekijken als ik wil.’</p>
<p>‘Er zijn wel minder prettige dingen,’ bromde Milna somber.</p>
<p>Romanowna verstond haar niet, want Milna bukte zich juist om de japon uit de doos te krijgen.</p>
<p>‘Nog niet kijken,’ beval Milna, en hield het kleedje achter zich, toen de prinses omkeek.</p>
<p>‘Nu dan,’ zeide Romanowna en kneep hare oogen dicht, ‘ik beloof stellig ze niet te openen, voordat gij mij permissie geeft.’</p>
<p>En werkelijk hield zij de oogen gesloten totdat Milna haar, nadat zij de japon van voren en van achteren met een wit zijden koordje vast had geregen, bij de hand nam en tusschen de beide spiegels geleidde.</p>
<p>‘Welnu, prinses?’ vroeg Milna, nadat Romanowna eenigen tijd in stilte had gekeken.</p>
<p>‘Ik kan bijna niet zeggen hoe mooi ik het wel vind,’ luidde het antwoord.</p>
<p>Romanowna wist zeer goed dat zij een mooi meisje was; want, behalve dat elke spiegel haar dit deed zien, was het haar al tot vervelens toe gezegd en toegefluisterd; maar op dit oogenblik stond zijzelve geheel verbaasd over hare schoonheid, die zoo schitterend uitkwam door de rijke en smaakvolle kleeding.</p>
<p>Haar rose-zijden kleedje was gegarneerd met echte kant en zat als geschilderd, terwijl op hare donkere krullen een kransje van witte veeren en paarlen vastgehecht was, dat haar allerbeelderigst stond. Het was een lust om naar haar te kijken; en toch keek Milna wel over den schouder der prinses heen in den spiegel, maar waren hare gedachten blijkbaar ergens anders, en zag zij, ofschoon hare oogen op Romanowna's beeltenis gevestigd waren, in het geheel niets. Romanowna keek en keek, rechts en links; keerde zich een beetje ter zijde af, om beter in den tegenovergestelden spiegel te kunnen
<pb n="4"/>zien, hoe het kleed van achteren er uitzag; maakte eenige danspassen, om de golvende beweging der zijde te kunnen gadeslaan, en zeide eindelijk, terwijl zij zich met eene plotselinge beweging naar Milna keerde: ‘Prachtig, waarlijk prachtig, ge hebt er alle eer van en ik... Maar hoe nu? weent gij?’ vroeg zij, ‘wat scheelt er aan, Milna?’</p>
<p>‘Niets, in het geheel niets,’ antwoordde Milna ontwijkend, terwijl zij met haar voorschootje een traan afveegde, die ondanks haarzelve over hare wangen rolde.</p>
<p>‘Niets? Weent gij dan zonder reden? Neen, dat geloof ik niet, gij zijt geen meisje om zonder aanleiding te schreien. Toe, zeg mij eens wat u deert?’</p>
<p>‘Dat kan en mag ik niet,’ zeide Milna.</p>
<p>‘Kan en mag,’ herhaalde Romanowna, hare lipjes een weinig minachtend krullende, ‘ge kunt en moogt niet alleen, maar ge moet zelfs, want ik sta er vast op om alles te weten wat u deert, en... maar, Milna,’ fluisterde zij, zichzelve aarzelend in de rede vallende, ‘het kan toch geen jaloezie zijn die u doet weenen?’</p>
<p>‘Neen, waarlijk niet,’ verzekerde Milna, blijkbaar eenigszins verontwaardigd over deze veronderstelling.</p>
<p>‘Kom,’ zeide Romanowna, ‘ga hier eens bij mij zitten en vertel mij wat u droevig maakt,’ en bij deze woorden liet zij zich op de sofa vallen en trok Milna met zachten dwang naast zich.</p>
<p>‘Voorzichtig, prinses, pas toch op uwe japon,’ waarschuwde het meisje.</p>
<p>‘O, ik denk niet aan mijn kleeren; ik wil maar weten welk verdriet gij hebt.’</p>
<p>‘Ik heb zooveel verdriet niet,’ beweerde Milna, ‘die tranen kwamen onwillekeurig in mijne oogen.’</p>
<p>‘Onwillekeurig weent men niet,’ sprak Romanowna, ‘maar ge wilt mij niet zeggen wat u deert.’</p>
<p>‘Ik wil wel, maar ik mag niet,’ hernam Milna.</p>
<p>‘Waarom moogt ge niet?’ vroeg Romanowna.</p>
<p>‘Gij weet,’ begon Milna, ‘dat ieder, die in uwen dienst is, het bevel heeft gekregen, om u nooit treurige dingen te vertellen.’</p>
<p>‘Een dwaas bevel,’ riep Romanowna, ‘maar ik sta er op, dat gij mij alles meedeelt wat u droevig maakt, en ik geef er u mijn woord op, dat ik zal doen wat ik kan om uw leed te verzachten.’</p>
<pb n="5"/>
<p>‘Daarvoor is het te laat,’ zeide Milna somber. ‘Prinses,’ voegde zij er vragend bij, ‘weet gij wat het geweten is?’</p>
<p>‘Jawel,’ antwoordde Romanowna onverschillig. ‘Maar wat deert u nu toch?’</p>
<p>‘De stem van mijn geweten beschuldigt mij,’ verklaarde Milna plechtig, ‘en daarom ben ik droevig.’</p>
<p>Romanowna, die zeker een geheel ander antwoord had verwacht, zweeg eenige oogenblikken en zeide toen: ‘Kom, zet die stem maar uit uwe gedachten; kijk niet meer zoo droevig en wordt weer mijne oude vroolijke Milna.’</p>
<p>‘Die stem laat zich zoo gemakkelijk niet tot zwijgen brengen,’ betoogde Milna zacht.</p>
<p>‘Maar waarvan beschuldigt dat geweten u dan toch?’ vroeg Romanowna luchthartig, ‘ik ben zeer tevreden over uwe diensten en...’</p>
<p>‘Ik zal het u zeggen,’ zeide Milna ernstig, haar in de rede vallende, en vertelde: ‘De juffrouw, die tot nog toe de kleederen voor de keizerin en voor u maakte, is ziek geworden en kon, hoewel zij had aangenomen deze japons te maken, ze dus zelve niet naaien. Een nichtje van mij, die wel handig was, maar een zeer zwakke gezondheid had, vernam dat die modemaakster ongesteld was en schreef aan mij, of ik hare diensten aan de keizerin wilde aanbieden. Mijn nichtje was mismaakt en zeer leelijk en daarom, of ik weet eigenlijk zelve niet waarom,’ vervolgde Milna stotterend, ‘schreef ik haar terug, dat ik mij niet goed met die zaak kon bemoeien, en dat ik haar ried zelve aan de modemaakster om werk te vragen.’</p>
<p>‘Welnu,’ zeide Romanowna, daar Milna even zweeg, ‘daar zie ik zooveel kwaad niet in.’</p>
<p>‘Ik wist bijna stellig,’ vervolgde Milna met nadruk, ‘dat mijn nichtje niet genoeg bij kas was, om zonder eenige zekerheid de reis naar Petersburg te ondernemen. Ik kon gissen dat hare zwakke gezondheid een schok zou krijgen door mijne onvriendelijkheid, en daarbij wist ik ook nog, dat de modemaakster een veel te inhalig mensch was, om het arme meisje genoeg te betalen.’</p>
<p>‘En kwam zij?’ vroeg Romanowna met belangstelling.</p>
<p>‘Zij kwam en zij heeft dit prachtige kleed geheel gemaakt, maar...’ en Milna hield even op, daar tranen haar het spreken verhinderden, ‘het heeft haar het leven gekost.’</p>
<p>Verbazing en afgrijzen teekenden zich op het gelaat van Roma-<pb n="6"/>nowna bij deze woorden. ‘Heeft het maken van dit kleedje aan iemand het leven gekost?’ vroeg zij eindelijk.</p>
<p>‘Ja, de modemaakster gaf zoo weinig geld aan mijn nichtje, dat zij het kamertje, hetwelk zij gehuurd had, niet behoorlijk kon laten verwarmen,’ zeide Milna, ‘en even nadat zij met ongeloofelijke inspanning de laatste hand aan haar werk had gelegd, viel zij van vermoeidheid en koude machteloos neder en vroor waarschijnlijk dood.’</p>
<p>‘Ontzettend!’ riep Romanowna uit, terwijl een traan uit hare oogen opwelde. ‘Dat arme meisje!’</p>
<p>‘Hare familie is het meest te beklagen,’ sprak Milna, ‘want het meisje had dien stap gedaan, in de hoop, dat zij haren ouders eene tegemoetkoming zou kunnen geven.’</p>
<p>‘O! maar voor hen zal de keizerin wel zorgen,’ verzekerde Romanowna dadelijk op stelligen toon.</p>
<p>‘Spreek er toch niet over tegen de keizerin,’ smeekte Milna, ‘want ik zou mijn ontslag krijgen, als men bemerkte dat ik u zulke sombere dingen vertelde.’</p>
<p>‘Mijne moeder zal evenals ik getroffen zijn over zulk een ongeluk en gaarne doen wat zij kan om die ongelukkigen te helpen,’ zeide Romanowna.</p>
<p>‘Althans als de gril van het oogenblik het medebrengt,’ sprak Milna half binnensmonds.</p>
<p>‘Beleedig de keizerin niet, Milna,’ beval Romanowna, ‘ge zult zien dat ik veel gedaan zal krijgen voor die ongelukkige familie. Vertel mij maar eens hoe die menschen heeten en waar zij wonen.’</p>
<p>Milna bedacht zich even en antwoordde toen met een lichten blos, maar met duidelijke stem: ‘De naam is Pugatscheff, en het dorp heet Krasnogorsk.’</p>
<p>Nauwelijks had Milna deze woorden gezegd of er kwamen eenige hofdames om de prinses te halen en naar de receptiezaal te geleiden. Haastig stond zij op, liet hare japon nog een weinig door Milna verschikken, fluisterde deze in dat zij maar weer vroolijk moest worden, en vergat spoedig het geheele treurige verhaal te midden van het feestgewoel. Wij zullen haar daar niet volgen, maar ons liever voor het oogenblik bij Milna bepalen.</p>
</div>
</div>
<div type="chapter">
<pb n="7"/>
<head rend="h3">Eene geheimzinnige ontmoeting.</head>
<p>Zoodra de deur achter Romanowna gesloten was, liet Milna zich op de sofa nedervallen en bedekte haar gelaat met beide handen. ‘Hoe luide klopt mijn hart,’ zeide zij in zichzelve. ‘En waarom toch? wat heb ik gedaan? Immers niets. Vreemd, de dood van die arme Sophie heeft mij niet half zoo beangstigd als deze kleine leugen, en toch kan ik niet inzien dat ik nu zoo heel veel kwaad deed, want heb ik wel eene onwaarheid gezegd door een verkeerden naam te noemen? Ik deed het immers op zijn bevel. Wel ja, ik maak noodeloos zoovele bezwaren. Kom,’ vervolgde zij, opspringende, ‘laat ik liever eens zien wat de belooning zal zijn voor dezen kleinen dienst,’ en naar de kast gaande, haalde zij er een langen mantel uit van purperkleurig fluweel met een rand van bont omzet, sloeg dien om hare schouders, bevestigde hem om den hals met een breeden gouden haak, dien zij uit een doosje nam, en zette vervolgens een soort van kroontje op, dat Romanowna tusschenbeide droeg.</p>
<p>‘Die kleeding past mij nu niet,’ zeide zij, ‘omdat ik slechts een kamermeisje ben; maar wat staat het mij toch goed,’ dacht zij, terwijl zij zich met niet minder welbehagen bekeek dan Romanowna eenige oogenblikken vroeger. ‘Hoe recht gelukkig moet men toch zijn, als men rijk is en altijd zoo prachtig gekleed kan zijn. Romanowna vroeg mij of ik jaloersch op haar was; hè! dat zou nooit in mij opkomen, neen, ik houd veel te veel van haar om ooit aan jaloezie te denken; maar toch zal ik zeer blijde zijn als die geheimzinnige vreemdeling zijn woord houdt, en ik in het bezit ben van al die beloofde pracht. Ha! dat zal een prettige tijd worden... maar komaan,’ vervolgde zij, nadat zij eenige oogenblikken in de aanschouwing van haar eigen beeld verdiept was gebleven, ‘weg met die geleende veeren,’ en bij deze woorden ontdeed zij zich van mantel en kapsel, en borg ze weer weg met de kleederen der prinses.</p>
<p>‘Nu zal ik eens gaan zien,’ vervolgde zij, luider sprekende, alsof zij zich daardoor bemoedigen wilde, ‘wat de vreemdeling mij te zeggen zal hebben. Ik wilde wel dat ik al weder terug was, want ik zie er bepaald tegen op, op dit uur van den avond zoo alleen uit te gaan. Ik zal er mij maar warm instoppen, ofschoon mijn bloed genoeg jaagt om mij warm te houden. Zou ik verkeerd doen
<pb n="8"/>met naar den vreemdeling te luisteren?’ vroeg zij nadenkend. ‘Wel neen,’ vervolgde zij, dadelijk dit denkbeeld verwerpende, ‘hij bracht mij immers Gods bevel over en... wel neen! ik ben een dwaas meisje om mij zoo te verontrusten,’ en hare alleenspraak eindigende, verliet zij de kamer, de zorg voor het uitdoen der kaarsen aan de bedienden van minderen rang overlatende. Daarop hulde zij zich in een zeer dikken mantel met een kap er op, en begaf zich naar beneden, waar dadelijk een slaaf naderde, die haar vroeg of zij de verwachte persoon was.</p>
<p>Milna knikte toestemmend en volgde hem in stilte. Een draagkoetsje stond voor haar gereed, en zoodra zij er plaats in had genomen, droegen vier slaven haar met ongeloofelijke snelheid een eind voort. Hoe ver zij liepen en waar zij naar toe ging, wist zij niet, maar voelde wel, dat haar hart luider en luider begon te kloppen, terwijl zij daar zat met de handen tegen het brandend hoofd gedrukt. Om zich wat af te leiden, trachtte zij de voetstappen te tellen van de slaven, die nog altijd op een sukkeldrafje voortliepen; doch dat geluid vermeerderde slechts haar inwendigen angst. Eindelijk werd de draagkoets nedergezet op eene binnenplaats en kon Milna hare tijdelijke gevangenis verlaten; zij stapte er vlug uit, maar bevond zich toen voor een langen duisteren gang, dien zij moest ingaan. Eenigszins aarzelend bleef zij staan, daar zij zich al den moed voelde ontzinken. Tot haar geluk werd eene deur geopend, waaruit een flauwe lichtstraal kwam, en zij hoorde een welbekende stem zeggen: ‘hierheen!’</p>
<p>Milna bevond zich nu tegenover den persoon, die haar had toegesproken.</p>
<p>‘Wees welkom, mijne dochter,’ zeide de vreemdeling deftig en reikte haar de hand.</p>
<p>‘Uw zegen, mijn vader,’ smeekte Milna, terwijl zij, in plaats van zijne hand aan te nemen, voor hem nederknielde.</p>
<p>De vreemdeling, die een bisschoppelijk gewaad aan had, breidde zijne handen over het jonge meisje uit en prevelde eenige woorden binnensmonds. Vervolgens richtte hij Milna op, wees haar eene zitplaats aan, en verwijderde zich toen om te zien of alles goed gesloten was. Zoodra Milna de bekende stem gehoord had, was zij veel kalmer geworden, en had nu hare bedaardheid genoeg herkregen om eens rond te kijken. De plaats waar zij zich bevond was haar onbekend, maar blijkbaar was het een soort van kerk, want
<pb n="9"/>de muren waren geheel bedekt met afbeeldingen van heiligen. Overigens was er niets dat haar aan een huis van godsvereering deed denken, want er was geen altaar, geen doopvont, geen preekgestoelte te zien, doch misschien was dat alles opgeruimd en naar een ander gedeelte der kapel gebracht. Het zwakke licht van een lampje, dat onder de schilderij van den heiligen Nicolaas brandde, liet haar niet toe de geheele kapel te overzien, maar zij had toch ook geene gelegenheid om verder rond te zien, daar de vreemdeling zich naast haar nederzette. Onwillekeurig huiverde het meisje toen hij haar met zijne donkere oogen doordringend aanzag, en zij sloeg de hare neder.</p>
<p>‘Wees niet bevreesd, mijne dochter,’ begon hij, terwijl hij Milna's afgezakten mantel dicht om haar heentrok.</p>
<p>Milna bedankte hem met een vriendelijk knikje voor dezen dienst en zag hem weder aan.</p>
<p>‘Vertel mij nu eens, mijne dochter, of ge gedaan hebt wat ik u beval.’</p>
<p>‘Ja, mijn vader,’ antwoordde Milna.</p>
<p>‘Wat hebt ge gedaan?’ vroeg hij kortaf.</p>
<p>‘Wat gij mij bevolen hebt,’ antwoordde Milna even kort.</p>
<p>‘En dat is?’ hernam de vreemdeling vragend.</p>
<p>Milna fronsde de wenkbrauwen en zeide: ‘Hoe, mijn vader, hebt gij dan vergeten wat gij mij zoo herhaalde malen hebt voorgezegd?’</p>
<p>De man zag het meisje afkeurend aan en schudde het hoofd. Zij kleurde en hernam: ‘Vergeef mij, mijn vader, dat ik u dit antwoord gaf, maar...’</p>
<p>‘Maar wat?’ vroeg hij, daar zij haren zin niet voltooide.</p>
<p>‘Gij beloofdet mij de rust van mijn geweten te zullen hergeven,’ sprak Milna, ‘en in plaats daarvan hebt gij mij bevolen iets te doen, dat tegen mijn geweten strijdt en ik volstrekt niet begrijp.’</p>
<p>‘Milna, Milna,’ zuchtte de vreemde, ‘wat zult gij nog een zwaren strijd hebben voordat ge uw plicht leert begrijpen.’</p>
<p>‘Mijn plicht was tot nog toe het mijne meesteres naar den zin te maken, en nu wilt gij dat ik haar onwaarheden vertel. Ik heb het gedaan, maar ik gevoel dat ik verkeerd handelde, want ik ben den geheelen avond zóó onrustig geweest en zóó bezwaard, alsof ik eene zeer groote misdaad heb bedreren,’ zeide Milna snel.</p>
<p>Terwijl zij sprak, zag de vreemdeling haar met zijne groote zwarte oogen stijf aan, en meer dan eens scheen het, alsof hij haar in de
<pb n="10"/>rede wilde vallen. Hij deed dit evenwel niet, maar liet haar, ofschoon hij zich van ongeduld op de lippen beet, kalm uitpraten. ‘Milna,’ beval hij toen, ‘zie mij eens aan.’</p>
<p>Het meisje gehoorzaamde.</p>
<p>‘Zeg mij,’ vroeg hij, ‘zie ik er uit als een bedrieger?’</p>
<p>‘Neen, waarlijk niet,’ verzekerde zij met vuur.</p>
<p>‘Welnu, waartoe dan die onnoodige klachten? Een paar dagen geleden kwaamt gij in een tempel en beleedt daar, halfluide, aan God eene schuld die u drukte. Ik hoorde u zonder dat gij mij zaagt, maar mijne verschijning was u niet onwelkom, want ik bood u een middel aan om u met uzelve en met God te verzoenen. Onze goede en slechte daden wegen tegen elkander op: gij zijt onbarmhartig geweest tegen een arm kind, dat ge hadt moeten beschermen, en van haar dood beschuldigt gij uzelve niet geheel ten onrechte.’</p>
<p>Milna zuchtte diep, toen de vreemdeling opzettelijk even zweeg.</p>
<p>‘Gij kunt de dooden niet door tranen of zuchten in het leven terugroepen, maar ge kunt met eene zeer geringe moeite de levenden een grooten dienst bewijzen. Uwe boete was waarlijk niet zwaar, want ge hadt niets te doen dan de prinses een naam te zeggen, die daardoor de keizerin ter oore kan komen.’</p>
<p>‘De moeite is niet groot, maar het is onaangenaam niet te weten waarom men zoo'n vreemde rol speelt. Zeg mij toch, mijn vader,’ smeekte Milna, ‘wat is het doel van dit alles?’</p>
<p>‘Dat doel,’ zeide de vreemdeling, nadat hij eenige oogenblikken had nagedacht, ‘is van staatkundig belang, maar voor u is het, althans voor het oogenblik nog, voldoende te weten, dat ge God gediend hebt door mij te dienen, en dat zal u stellig genoeg zijn, niet waar?’</p>
<p>Milna had gaarne ‘neen’ gezegd, maar de zwarte oogen van den vreemde dwongen haar deze vraag toestemmend te beantwoorden.</p>
<p>‘Nu,’ vervolgde hij, ‘dan zullen wij voor ditmaal eindigen. Als ge gelegenheid daartoe kunt vinden, moet ge u tegen Romanowna houden, alsof ge een geheim weet, hare geboorte betreffende, en...’</p>
<p>‘Is er een geheim?’ vroeg Milna, hem in de rede vallende.</p>
<p>‘En draag zorg,’ voegde hij er dadelijk bij, alsof hij Milna's vraag niet hoorde, ‘om tegen de prinses nog eens, evenals hedenavond, over de familie Pugatscheff te spreken. Maar weder op dezelfde wijze, want het is het waarschijnlijkst, dat zij juist wel tegen
<pb n="11"/>de keizerin over die menschen zal spreken, als gij haar vraagt dit niet te doen. Vaarwel, mijne dochter, als ik u nog eens wensch te spreken, zal ik het u doen weten op dezelfde wijze als ik heden deed, en als ge mij iets te zeggen hebt, moet ge maar een slaaf zenden naar de plaats die ik u aangewezen heb.’</p>
<p>Nogmaals hield hij Milna zijn hand toe, maar evenals bij het binnenkomen knielde zij voor hem neder om zich te laten zegenen, waarna zij zich verwijderde.</p>
</div>
<div type="chapter">
<head rend="h3">De vreemdeling.</head>
<p>‘Zal mijne berekening falen?’ vroeg hij halfluide, terwijl hij met groote stappen de kapel op en neder liep. ‘Kan ik dit meisje vertrouwen? Zal zij juist zoo spreken als ik het haar heb gezegd? Dwaas die ik ben, waarom heb ik hare ijdelheid niet wat gestreeld, en haar evenals den vorigen keer nog eens voorgespiegeld hoe groot ik haar zou kunnen maken? Zij stribbelde nu tegen; en bij onze eerste samenkomst glinsterden hare oogen van genoegen, toen ik haar vertelde, dat zij meer pracht om zich zou zien dan hare zoogenaamde prinses. 't Arme kind,’ vervolgde hij, schamper lachende, ‘zal toch spoedig genoeg inzien, welke soort van grootheid ik haar bezorg. Eene verbanning naar Siberië kon haar deel wel eens worden voor hare gehoorzaamheid aan mij... Ha, ha, ha, de luchts-gesteldheid van dat land zou haar zeker niet bevallen, on waarlijk zij is een te aardig bekje, dan dat ik het haar zou toewenschen. Maar als mijne plannen gelukken, als ik....Ha!’ riep hij op eens vroolijker, terwijl hij met zijne armen zwaaide, ‘welk eene schitterende toekomst ga ik dan tegemoet.’</p>
<p>‘Komt ge nog al niet eten?’ vroeg eene stem, die wel uit den grond scheen op te komen.</p>
<p>De vreemdeling gaf geen antwoord, maar trok zijn geestelijk gewaad uit, hing het aan een spijker op, en blies het kleine lampje uit, daarop begaf hij zich tastende naar den tegenovergestelden hoek der kapel, waar hij naar een valluik zocht. ‘Waar is het luik?’ riep hij woedend, omdat hij het niet dadelijk vond. ‘Daar voel ik
<pb n="12"/>het al,’ zeide hij en daalde naar beneden, waar eene oude vrouw hem wachtte. De kamer, of liever de ruimte, waar hij nu binnen-kwam, zag er al zeer ongezellig uit; wel brandde er in den grooten oven een goed dennenvuur, maar het vertrek was daardoor toch nog maar zeer matig verwarmd. Op den oven stonden eenige spijzen gereed, die de oude al een tijd lang met begeerige blikken had aangezien.</p>
<p>‘Ge spraakt luide,’ zeide de vrouw, ‘en gij komt zeer laat.’</p>
<p>‘Het is hier verduiveld koud,’ merkte hij brommend aan, en ging op de houten bank bij den oven liggen.</p>
<p>De oude vrouw legde nog eenige blokken bij het vuur en zeide toen, als om zich te verontschuldigen: ‘Ik durfde geen geruisch maken, terwijl het mogelijk was dat men mij kon hooren. Wie hadt gij bij u?’ voegde zij er schijnbaar achteloos bij.</p>
<p>‘Waarom eten wij geen visch?’ vroeg hij, nadat hij de spijzen in oogenschouw had genomen. ‘Gij weet, het is in de vasten.’</p>
<p>‘Bij den heiligen Nicolaas!’ riep zij blijkbaar verschrikt uit, ‘ik dacht er niet aan, en...’</p>
<p>‘Denk voortaan beter aan uwe godsdienstplichten.’</p>
<p>‘Maar ik had al zooveel moeite om deze spijzen te krijgen, het geld is zoo schaars, alles is zoo duur, en...’</p>
<p>‘Maak mij niet boos,’ bromde de vreemdeling, ‘ik begrijp zeer goed wat ge wilt zeggen; uwe gierige ziel denkt nog wat bijeen te kunnen schrapen, maar geloof niet dat gij mij zult kunnen bedriegen.’</p>
<p>De oude vrouw scheen geneigd om boos te worden, maar nog voor zij het met zichzelve eens was op welke wijze zij haar toorn zou uiten, vervolgde hij luchthartig: ‘Komaan! moedertje, geen ruwe woorden meer tusschen zulke goede vrienden als wij zijn. Op dit oogenblik heb ik uwe diensten noodig, maar zeer spoedig zult gij ze dubbel of driedubbel beloond krijgen, en later, als ge aan deze dagen terugdenkt, zult ge kunnen zeggen, dat ge aan den Staat een dienst hebt bewezen.’</p>
<p>De oude vrouw glimlachte even en ging toen naar eene kast, waaruit zij een fleschje met brandewijn nam. ‘Drink,’ zeide zij, het hem toereikende, ‘dat zal u goed doen.’</p>
<p>De man dronk lachende, omdat hij de bedoeling der oude begreep, doch zette na eenige teugen de flesch naast zich neder en zeide: ‘Voor heden genoeg, de brandewijn maakt de tong te los, en doet dingen vertellen die beter gezwegen zijn.’</p>
<pb n="13"/>
<p>‘Slimme vogel,’ pruttelde de oude en zette de flesch, nadat zij die zelve eenige malen aan hare lippen gebracht had, weder in de kast.</p>
<p>De vreemdeling had intusschen den rooden aarden schotel, waarin de zeer vette soep opgedaan of mogelijk ook toebereid was, naar zich toe getrokken en at met blijkbaren smaak; daarna liet hij zich de schaal met vleesch geven, die hij alle eer aandeed, terwiji zij het overschot van de soep opat.</p>
<p>Het vleesch, dat met veel olie en uien toebereid zeker ieder onzer lezers gewalgd zou hebben, smaakte hem zoo goed, dat hij er het oudje zijne tevredenheid over betuigde.</p>
<p>‘Weet gij wat men daar buiten zegt?’ vroeg zij.</p>
<p>‘Welnu?’</p>
<p>‘Dat de keizerin vermoord is door een officier van het leger, Tschoglokoff genaamd.’</p>
<p>‘Onzin.’</p>
<p>‘Is het dan zoo niet?’ vroeg de vrouw belangstellend.</p>
<p>‘Wel neen, de arme jongen is verraden voordat hij zijn voornemen ten uitvoer had kunnen brengen,’ hernam de vreemdeling, zich welbehagelijk op den oven uitstrekkende. ‘Draag zorg mij bij tijds te wekken,’ beval hij, terwijl hij spoedig daarop zijne oogen sloot en in slaap viel.</p>
<p>De oude vrouw scheen voldaan te zijn, tenminste zij knikte herhaalde malen vroolijk met haar hoofd, terwijl zij eerst tot den laatsten kruimel toe opat wat de man had overgelaten en toen zorgvuldig het valluik sloot. ‘Ik heb mij niet bedrogen in mijne veronderstelling, dat ik met een zeer voornaam persoon te doen heb,’ dacht zij, en ging zoo dicht mogelijk ineen gehurkt achter den oven zitten, waar zij spoedig in een even gerusten slaap viel als hij, met wien zij nu al eenige weken hier woonde, zonder dat zij wist wie hij was of wat zijne bedoelingen waren.</p>
<p>Hare geschiedenis is zeer kort. Zij woonde geheel alleen in een klein huisje in het bosch dicht bij Petersburg. Eens op een avond gelastte een vermomd persoon haar dat zij hem naar Petersburg moest volgen, en daar zij geheel alleen was, en dus aan geen tegenstand kon denken, had zij spoedig met behulp van den gemaskerde haar inboeltje bij elkander gepast. Hij had eene slede bij zich, zette haar daarop met al hare bezittingen, en bracht haar naar dit verblijf, zonder iets anders te zeggen, dan dat zij hier eenigen tijd moest
<pb n="14"/>blijven om hem van dienst te zijn, en dat zij, ingeval zij haar plicht deed, die bestond in bedienen en zwijgen, koninklijk beloond zou worden.</p>
<p>Die belofte streelde haar, en met den slaafschen geest en de domme lusteloosheid, die aan de meeste Russen van lage geboorte eigen is, had zij zich spoedig aan haar nieuw leven gewend. Daar zij gewoon was alleen te zijn, kostte het haar geene moeite het bevel van stilzwijgendheid na te komen, behalve bij de boodschappen die zij te doen had. Zij beschouwde haar heer met een soort van eerbied, en ofschoon zij zich soms, zooals dezen avond het geval was, eenige meerdere vrijheid veroorloofde, bleef zij toch te bescheiden, of mogelijk te onverschillig, om hem naar zijne bedoelingen te vragen. ‘Hij was een zeer voornaam persoon,’ dat stond bij haar vast, ‘en den een of anderen tijd zou zij er iets groots van beleven.’ Met die gedachte sliep zij de meeste avonden en ook nu weer gerust in.</p>
</div>
<div type="chapter">
<head rend="h3">Een treurige dag.</head>
<p>Toen Milna in het paleis teruggekeerd was, begaf zij zich dadelijk naar de kamer der prinses; maar het duurde vele uren voordat hare hulp noodig was, want het werd veel later dan gewoonlijk. Milna had spoedig hare kleine werkzaamheden verricht en ging toen bij het vuur zitten, waar zij door de warmte en de stilte in een bijna slapenden toestand kwam. In dien toestand rustte haar geest evenwel niet, want al dadelijk begon zij te droomen. In haren droom zag zij zich op een troon zitten, die van juweelen schitterde, in dezelfde kapel, die zij straks had verlaten. Het geheele gebouw was heerlijk verlicht en alles om haar heen zag er even prachtig uit. Hare kleeding was de fraaiste die zij ooit gezien had, en zij zat op kussens van dezelfde zijde gemaakt als de japon van de keizerin. De keizerin en Romanowna lagen voor haar nedergeknield en boden haar, de eene een kroon, de andere een gouden scepter aan, en jonge meisjes in het wit gekleed zongen een heerlijk mooi lied ter harer eere. 't Was al vroolijkheid en pracht en licht om haar heen, en Milna genoot volop, totdat zij vlak voor zich uit haar vreemdeling zag, gekleed zooals de hooge prelaten op bijzondere feestdagen. Hij
<pb n="15"/>had een uitgetrokken ponjaard in de hand, dien hij verborgen hield, maar Milna zag het staal glinsteren en begreep zijne bedoeling, toen hij achter de keizerin bleef staan. Zij wilde deze waarschuwen, maar toen zij zich bukte, viel zij van den troon af in een afgrond, dien zij niet had kunnen zien, omdat er een tapijt over heen was gelegd. Zij voelde zich al dieper en dieper vallen, totdat zij eindelijk op een sneeuwberg bleef liggen.</p>
<p>‘Waar ben ik?’ riep zij ontsteld en werd met een gil wakker, daar zij den vreemdeling met een onheilspellend gelaat zag naderen. ‘Waar ben ik?’ herhaalde zij nog eens, terwijl zij met slaperige oogen om zich heen zag. De vroolijke lach van Romanowna bracht haar spoedig tot bezinning.</p>
<p>‘Goedenmorgen,’ riep deze lachende.</p>
<p>‘Vergeef mij, prinses,’ stamelde Milna, ‘ik ben zonder het te willen slaperig geworden, en.... en.... hoorde u niet aankomen, doordat ik....’</p>
<p>‘Zoo gerust sliep,’ vulde Romanowna aan, ‘ik heb u niets te verwijten, lieve Milna, want ik zou zelve ook slaperig zijn geworden, als ik zoolang had moeten wachten. Het heeft lang geduurd, maar mij niets te lang, want ik heb bijna nooit meer pret gehad. O, het was zoo'n vroolijk feest,’ voegde zij er bij.</p>
<p>Romanowna vertelde in hare opgewondenheid maar al door, terwijl zij zich liet ontkleeden, en ofschoon Milna in het eerst hoorde zonder goed te begrijpen, begon zij toch langzamerhand meer belang in het verhaal te stellen, en eindelijk bleef zij, zelfs nog nadat de prinses te bed lag, met genoegen luisteren naar hetgeen deze haar mededeelde.</p>
<p>Niet voordat zijzelve te bed lag, kwam haar die zonderlinge droom weder te binnen. ‘Vreemd,’ dacht zij, zich met eene huivering dien val herinnerende, ‘dat ik zoo diep zonk juist op het oogenblik dat ik ten toppunt van glorie was. Zou dat een voorteeken zijn? of misschien eene waarschuwing om niet meer naar dien vreemden man te luisteren? Och kom, droomen zijn immers bedrog, en men moet ze juist andersom uitleggen; dus die droom voorspelt mij niets dan geluk, en ik zal verder nauwkeurig doen wat die heilige man mij heeft bevolen.’</p>
<p>En terwijl Milna er over nadacht, hoe zij door het aannemen van een geheimzinnigen toon Romanowna's nieuwsgierigheid het best zou kunnen opwekken, viel zij in slaap.</p>
<pb n="16"/>
<p>Het viel haar niet moeilijk om Romanowna den volgenden dag op het gewenschte onderwerp te brengen, daar de eerste woorden der prinses het arme naaistertje betroffen. Milna trok hiervan goed partij en deelde Romanowna nog eens de bijzonderheden mede, maar ried haar weder af om er tegen de keizerin over te spreken.</p>
<p>‘Neen, zeg daar maar niets meer over,’ zeide Romanowna beslissend, ‘ik heb de keizerin reeds om een afzonderlijk gehoor laten vragen, en....’</p>
<p>‘Maar, prinses,’ stamelde Milna, ‘in uw eigen belang geloof ik dat het beter zal zijn er niet over te spreken, want de keizerin zal uw verzoek niet inwilligen, en....’</p>
<p>‘Welnu, dat zal de tijd leeren. Maar wat bedoelt ge met mijn belang?’</p>
<p>‘Niets, of eigenlijk wel iets, maar ik kan het u niet zeggen.’</p>
<p>‘Ah zoo!’ zeide Romanowna, ‘kunt ge niet? Doe het dan toch maar, want gij hebt mij nu nieuwsgierig gemaakt en ge weet dat ik liefst alles weet. Is het waarlijk iets belangrijks? en iets dat mij betreft?’</p>
<p>Milna knikte van ja.</p>
<p>‘Bedoelt ge soms een huwelijk waar eenige spraak van is?’</p>
<p>‘Neen.’</p>
<p>‘Maar wat dan toch?’ vroeg Romanowna, ongeduldig met haar voet op den grond stampende, ‘als er een geheim is, moet ik het weten, en als gij het mij niet dadelijk wilt zeggen, vraag ik aan de keizerin wat er toch is.’</p>
<p>‘Doe dat toch niet,’ ried Milna waarschuwend.</p>
<p>‘Wilt gij het mij dan zeggen?’</p>
<p>‘Gij zijt zoo gewend om alles uit mij te krijgen, dat ik er maar toe zal overgaan om het u in te fluisteren,’ antwoordde Milna, na zich even bedacht te hebben.</p>
<p>‘Influisteren?’ herhaalde Romanowna lachend.</p>
<p>‘Ja zeker, met geheimen kan men nooit voorzichtig genoeg zijn,’ hernam Milna deftig.</p>
<p>‘Welnu, ik luister,’ zeide Romanowna, haar oor met grappigen ernst naar Milna toehoudende.</p>
<p>‘Er is het een of ander geheim betreffende uwe afkomst,’ fluisterde Milna.</p>
<p>‘En welk geheim?’ vroeg Romanowna.</p>
<p>Die vraag bracht Milna in groote verlegenheid, daar zij volstrekt
<pb n="17"/>niet wist wat te antwoorden. Zij had woordelijk herhaald wat de vreemdeling haar had voorgezegd, maar op deze vraag was zij geheel onvoorbereid.</p>
<p>‘Dat weet ik niet,’ zeide zij eindelijk, toen Romanowna hare vraag nog eens herhaalde.</p>
<p>Romanowna schudde ongeloovig haar hoofdje en zeide: ‘Neen, Milna, dat geloof ik niet, ge weet meer dan ge mij wilt zeggen. Kom, wees niet zoo geheimzinnig en zeg mij spoedig wat ge wilt verbergen.’</p>
<p>‘Maar in ernst, prinses,’ stamelde Milna, ‘ik kan u toch niets zeggen, als ik het zelve niet weet.’</p>
<p>‘Maar wat weet ge dan?’ vroeg Romanowna.</p>
<p>‘Niets dan wat ik u vertelde, ik heb van...’ Milna hield eensklaps verschrikt op en vervolgde: ‘ik heb hier en daar iets hooren mompelen over uwe afkomst, maar het rechte van de zaak heb ik niet begrepen.’</p>
<p>‘Ge spraakt vroeger altijd de waarheid,’ zeide Romanowna koel, ‘maar nu schijnt ge het niet te willen doen; doch het kan mij niet schelen, want ik ga toch naar mijne moeder en zal haar meteen om uitlegging vragen van uwe geheimzinnige woorden. Wacht mij hier,’ voegde zij er bevelend bij, ‘dan kan ik u mededeelen wat Hare Majesteit wil doen voor die familie Pu......Puga....och, hoe is die naam toch?’</p>
<p>‘Pugatscheff,’ zeide Milna. ‘Maar, prinses, luister nog even naar my.’</p>
<p>‘'t Is tijd om naar de keizerin te gaan,’ zeide Romanowna kortaf en liet zich door Milna de deur openen.</p>
<p>Het was Milna als drukte haar een zware last op de borst, toen Romanowna weg was. ‘Wat spijt het mij, wat spijt het mij,’ dacht zij, ‘dat ik zoo dom was om mij als werktuig te laten gebruiken door dien vreemden man. Nu is de prinses natuurlijk boos op mij, en als zij hare bedreiging eens vervulde en er tegen de keizerin over sprak, en ik opgeroepen werd om te zeggen wat ik bedoelde, o hemel! wat zou ik dan toch beginnen?’</p>
<p>Haar hart klopte schier hoorbaar, terwijl zij zat te wachten en te luisteren naar de voetstappen op het portaal. Nu eens verbeeldde zij zich Romanowna te hooren komen en opende de deur, terwijl er niemand aankwam; dan eens was het haar als riep de prinses, maar als zij goed toeluisterde, hoorde zij weer niets. Meer dan twee
<pb n="18"/>volle uren kropen letterlijk voorbij, zonder dat de prinses zich liet zien. Eindelijk werd de deur haastig geopend en niet Romanowna, maar een officier van de wacht kwam tot Milna's niet geringe verbazing binnen.</p>
<p>‘Zijt gij Milna, het kamermeisje van prinses Romanowna?’ vroeg hij, haar met eene lichte buiging naderende.</p>
<p>‘Ja,’ knikte Milna verwonderd.</p>
<p>‘Dan heb ik in last van onze genadige gebiedster, keizerin Catharina II, u in hechtenis te nemen,’ zeide de officier, zijne hand op haar schouder leggende.</p>
<p>‘Mij...in hechtenis nemen?’ stamelde Milna, zonder dat zij den zin dier woorden goed begreep. ‘En waarom toch?’ vroeg zij na eenige oogenblikken, waarin de officier haar met belangstelling gadesloeg.</p>
<p>‘Dat zult gij zeker zelve het best weten,’ luidde het antwoord.</p>
<p>‘Ik ben mij van niets bewust,’ zeide Milna, ofschoon een verraderlijke blos op hare wangen bewees, dat zij wel eenig vermoeden had.</p>
<p>‘Des te beter. Maar komaan, mijne schoone gevangene, ik moet u dadelijk van hier brengen.’</p>
<p>‘Dadelijk?’ vroeg Milna verschrikt. ‘Ach, mijnheer,’ vervolgde zij smeekend, ‘laat mij eerst prinses Romanowna spreken, daar zij zeker met een paar woorden het misverstand zal kunnen ophelderen.’</p>
<p>‘Mijne orders zijn stellig,’ antwoordde de officier op vasten toon, ‘en gij zult onmiddellijk met mij mede moeten gaan.’</p>
<p>‘Gaf de keizerin het bevel?’</p>
<p>‘Zijzelve.’</p>
<p>‘Zou ik haar mogen zien?’</p>
<p>‘Stellig niet. Maar ge zult mij verplichten door onmiddellijk mede te gaan,’ zeide de officier op gestrengeren toon, ‘want als ik u niet dadelijk uit dit paleis verwijder, wordt mij mijne betrekking ontnomen.’ Milna begreep dat zij niets beters kon doen dan te gehoorzamen, wilde zij zich niet aan eene minder beleefde behandeling blootstellen. Zij stond dus op en volgde in stilte.</p>
<p>Tot hare blijdschap zag zij in een der gangen, welke zij door moest gaan, den slaaf van den vorigen avond. Terwijl de officier even bleef stilstaan om zijn sabel vaster te gespen, vond zij gelegenheid om zachtjes te zeggen: ‘Gra spoedig naar <hi rend="i">hem</hi> en zeg dat Milna in hechtenis wordt genomen, en....’</p>
<pb n="19"/>
<p>De officier verhinderde haar meer te zeggen, daar hij haar gelastte hem te volgen. De slaaf knikte toestemmend, als om Milna te zeggen dat hij genoeg wist, en ging toen dadelijk op weg naar het huis waar hij bescheiden was door den man, met wien wij reeds kennis hebben gemaakt zonder zijn naam te weten. Wij zullen nu evenwel iets meer van hem vernemen, daar wij zoo vrij zullen zijn een gesprek af te luisteren tusschen de keizerin en eene van hare vertrouwdste staatsdames.</p>
</div>
<div type="chapter">
<head rend="h3">In de kamer der keizerin.</head>
<p>Wie aan de kamer van de keizerin van Rusland denkt, zal zich eene geheel andere voorstelling van dat verblijf maken dan het werkelijk was; want zeker zou niemand daar eene tafel vol boeken en papieren meenen te vinden. En toch was dat zoo. De keizerin deed veel om haar volk te beschaven, en maakte daarvoor niet alleen zelve vele ontwerpen, maar gaf zich ook de moeite om eenige boeken, die zij nuttig vond, uit het Fransch in het Russisch over te zetten; en hoeveel tijd zij ook aan vermaken gaf, zij wist toch steeds nog een uurtje over te houden op hare kamer voor de studiën. Dezen morgen was zij reeds tijdig aan haar geliefkoosd werk, toen zij gestoord werd door de komst van Romanowna.</p>
<p>Op het oogenblik dat wij haar nu aantreffen, zit zij voor de tafel, zonder zich met de voor haar liggende papieren bezig te houden. Blijkbaar verkeert zij in eene hevige gemoedsspanning, want gedurig wrijft zij zich met de handen tegen het voorhoofd, alsof zij hare innerlijke gejaagdheid daardoor kan doen bedaren.</p>
<p>‘Gij hebt mij laten roepen, mijne genadige gebiedster?’ vroeg prinses Daschkoff, hare eerste staatsdame en vriendin, terwijl zij binnentrad.</p>
<p>‘Begrijp eens,’ zeide de keizerin, zonder den groet harer staats-dame te beantwoorden, ‘zooeven komt Romanowna bij mij en vraagt op nadrukkelijken toon of ik de ongelukkige familie Pugatscheff wil helpen.’</p>
<p>De keizerin zweeg als verwachtte zij een uitroep van verbazing;
<pb n="20"/>maar hierin bedroog zij zich, want mevrouw Daschkoff zeide niets dan een vragend: ‘en?’</p>
<p>‘En!’ herhaalde de keizerin verbaasd. ‘Hebt ge mij dan niet goed verstaan? Romanowna vroeg hulp voor Pugatscheff.’</p>
<p>‘Welnu, daarin is zoo heel veel bijzonders niet,’ antwoordde de staatsdame.</p>
<p>‘Ik begrijp u niet, Feodorowna,’ zeide de keizerin, een vertrouwelijken toon aannemende. ‘Zijt gij dan alles vergeten wat er gebeurd is? Of rekent gij het voor niets, dat mijn naam, ja mogelijk mijn leven plotseling bedreigd wordt?’</p>
<p>‘Bah! Uwe Majesteit,’ hernam de staatsdame kalm, ‘vooralsnog zie ik niet het minste gevaar. Romanowna vraagt u om te helpen, welnu! gij helpt en....’</p>
<p>‘Maar waar denkt ge toch aan?’ vroeg de keizerin verontwaardigd.</p>
<p>‘Aan Uwer Majesteits welzijn,’ was het bedaarde antwoord.</p>
<p>‘Maar ge begrijpt toch dat ik dien naam niet zoo kalm kon aanhooren en dat ik, toen Romanowna er over begon te spreken, haar dadelijk beval, geen woord verder over die menschen te reppen,’ zeide de keizerin.</p>
<p>‘Vrij onverstandig,’ bromde mevrouw Daachkoff tusschen de tanden.</p>
<p>‘Ja, maar wat wilt ge? Ik was overspannen, omdat ik van nacht zeer weinig geslapen heb, en verschrikte den laatsten tijd op het hooren van dien naam, te meer daar ik, - 'k weet zelve niet hoe - gedurig met mijne gedachten bij dien verschrikkelijken avond was, toen... maar ge weet de geschiedenis,’ viel de keizerin zichzelve in de rede.</p>
<p>‘Ik heb nooit de geheele toedracht van de zaak gehoord, ofschoon Uwe Majesteit er dikwijls tegen mij over hebt gesproken,’ zeide de staatsdame en schoof haren stoel wat dichter bij om beter te kunnen luisteren.</p>
<p>‘Ge weet,’ begon de keizerin, ‘dat ik na den dood van den czaar<note n="1" place="foot">Catharina had haar gemaal, Peter III, doen vermoorden.</note> eenigen tijd zeer onwel was en verstrooiing noodig had. Noch mijn paleis en de vermaken van het hof, noch mijne studiën konden mij afleiding genoeg bezorgen, om allerlei sombere gedachten uit mijn brein te verdrijven. Ik zocht daarom verandering van too-<pb n="21"/>neel en deed nu eens alleen, dan eens met een of twee heeren van mijn gevolg toeren te paard, en werkelijk voelde ik mijne opgeruimdheid terugkeeren, als ik zoo ronddoolde in de bosschen. Eens echter, toen ik alleen was uitgegaan en gedachteloos heen en weder had gereden, bespeurde ik tot mijn schrik, dat ik verdwaald was; tevergeefs trachtte ik mij te herinneren welken kant ik uit moest, alle wegen waren mij vreemd en onbekend. Angstig zag ik, stapvoets rijdende, rond, om te zien of er niet iemand was, die mij op den rechten weg kon helpen, toen plotseling een man uit de struiken kwam, die mijn paard bij den teugel greep. Het was reeds halfdonker, maar ik kon toch nog zeer goed de gelaatstrekken van dien man onderscheiden; ik kan u mijn gevoel niet schetsen, toen ik zag dat hij de overleden ezaar was. In zijn gelaat had ik mij nog kunnen bedriegen, maar zijne stem was te duidelijk.’</p>
<p>De keizerin rilde nog, toen zij er aan dacht, hoe zij dat oogenblik geschrikt was.</p>
<p>‘Stijg af!’ gebood hij met donderende stem, ‘en kom met mij mede om te helpen.’ Ik gehoorzaamde bevende en sprong van het paard. Hij sloeg de teugels om zijn arm en wees mij, zonder een woord te spreken, een voetpad aan, waarop hij naast mij voortliep. Ik zakte bijna tot mijne knieën in de sneeuw, maar de angst die mij overviel, toen ik daar iemand naast mij zag, dien ik moest beschouwen als uit het graf opgestaan, maakte dat het mij was als liep ik door vuur en vlammen. Hoever ik wel liep weet ik niet, maar mijn spanning vermeerderde nog, toen hij het paard aan een boom vastbond en mij een zeer smal pad aanwees, aan welks einde ik het flauwe schijnsel van een licht bespeurde. ‘Ga voor,’ gebood hij. Ik gehoorzaamde weder, maar verbeeldde mij, dat ik hem achter mij een zwaard hoorde uittrekken, en in de gedachte dat mijn laatste oogenblik was gekomen, keerde ik mij om en zeide, op mijne knieën vallende: ‘Vergiffenis, mijn gemaal, ik zal schuld bekennen, ik zal u den troon teruggeven, ik wil boeten, maar laat mij het leven.’</p>
<p>‘Had hij een wapen bij zich?’ vroeg de staatsdame.</p>
<p>‘Ik had den moed niet om hem op dat oogenblik aan te zien, en ook liet hij mij daartoe den tijd niet, want hij zeide op doffen toon: ‘Uw leven zal gespaard worden, als ge haast maakt.’</p>
<p>‘Ik dacht... maar waarom zal ik mijn verhaal langer maken dan noodig is,’ zeide de keizerin, zichzelve in de rede vallende. ‘Spoediger dan ik dacht, kwam ik bij het kleine huisje, waarvan
<pb n="22"/>ik het licht al lang had gezien. De man duwde de deur open en ging voor mij binnen. Het tooneeltje dat ik daar zag heb ik u immers wel eens geschetst? Hoe Romanowna, bijna verstijfd door de koude, lag te slapen naast eene stervende jonge vrouw. Mijn geleider vatte de stervende bij de hand en streek hare donkere haren een weinig weg. Toen sloeg zij hare oogen op en sprak met eene zwakke stem en vreemdcn tongval: ‘Helaas! ik kan haar bijna niet meer verwarmen, want ik voel reeds den kouden adem van den dood. O! mijn arm lief kind,’ fluisterde zij, Romanowna aansprekende, ‘wie zal voor u zorgen als ik er niet meer zal zijn?’</p>
<p>‘Wees gerust,’ hernam de man zacht, ‘de keizerin zal voor dit kind zorgen. Is het niet zoo, mevrouw?’ vroeg hij mij stijf aanziende.</p>
<p>‘Zachtere aandoeningen dan ik ooit gekend had maakten zich van mij meester; ik haakte mijn mantel los en bedekte er moeder en kind mede.</p>
<p>‘Ik heb niets meer noodig,’ zeide de zieke vrouw, het deksel afwerende, ‘maar dit kind...’</p>
<p>‘Zal voortaan het mijne zijn,’ viel ik de stervende geruststellend in de rede, ofschoon ik van innerlijke onrust beefde; want hoe meer ik dien man aanzag, destemeer kwam ik tot de overtuiging, dat hij mijn echtgenoot was. Het kan niet mogelijk zijn dat hij het is, dacht ik, want ik had de sterkste bewijzen van zijn dood in handen; en toch, hij stond daar. Het was zijn gelaat, zijne stem, zijne houding, in één woord, hij was het; maar hoe kwam hij daar? in die kleeding? en wie was die jonge vrouw? Ik vond geen antwoord op al die vragen. Mijn toestand begon hoe langer hoe ondragelijker te worden, ik rilde van koude en zenuwachtigheid, en gloeide tevens van inwendigen angst. Hij sprak geen woord, maar bukte af en toe over de jonge vrouw, om te luisteren naar hare ademhaling, die langzamerhand flauwer werd en eindelijk geheel ophield. Romanowna werd juist op dat oogenblik wakker en begon luide te schreien; maar zij, die haar anders koesterde en verzorgde, lag daar koud en roerloos en aan een wassen beeld gelijk. Ik gevoelde dat ik het kind tot mij moest nemen, en zonder mij te bedenken nam ik het in mijne armen en suste het.’</p>
<p>‘En hoe ging het toen verder?’ vroeg de staatsdame eenigszins ongeduldig, daar de keizerin, in gedachten verdiept, bleef zwijgen.</p>
<p>‘Zoodra ik het kind gestild had,’ vervolgde de vorstin, ‘zeide hij zacht: ‘Zweer, mevrouw, bij het lijk van deze ongelukkige, dat
<pb n="23"/>gij dit kind goed zult opvoeden, dan zal ik u beloven dat onze wegen zich niet weder zullen kraisen. Mijne tegenwoordigheid is u hinderlijk, daarom zal ik u vrij laten gaan, zoodra ik weet dat er goed voor dit moederlooze wicht zal worden gezorgd.’ Ik beloofde het plechtig en was dankbaar toen ik weder in de vrije lucht was. Hij nam het kind van mij af en droeg het, in mijn mantel gewikkeld, tot aan het paard.</p>
<p>‘Zoodra hij mij in den zadel had geholpen, gaf hij mij het kind, wees mij, nadat hij het paard op den weg had gebracht, mijn pad met de hand aan, en zeide met nadruk: ‘Ik heet Pugatscheff.’</p>
<p>‘Zonderling,’ merkte prinses Daschkoff nadenkend aan, en ge waart zeker dat die man uw echtgenoot was?’</p>
<p>‘Ik heb later wel eens aan zinsbedrog gedacht, te nicer daar ik zulke stellige berichten van zijnen dood had,’ zeide Catharina, op eens verschrikt om zich heen ziende; ‘maar heden, toen ik zoo onverwacht zijn naam door Romanowna hoorde uitspreken, kwam die geheele geschiedenis mij weder met vernieuwde helderheid voor den geest, en ik weet zeker dat ik aan geen zinsbedrog heb te denken.’</p>
<p>‘Vreemd, dat hij in al die jaren niets van zich liet hooren. En weet Romanowna iets van die zonderlinge geschiedenis?’</p>
<p>‘Ik vrees,’ antwoordde de keizerin, ‘dat ik zelve hare achterdocht heb gaande gemaakt, want ik heb haar zeer scherp ondervraagd en ben te weten gekomen dat zij alles wist door hare kamenier. Ik heb dadelijk bevel gegeven tot oogenblikkelijke inhechtenisnemen van dat meisje, en hare verbanning naar Siberië is al geteekend.’</p>
<p>‘'t Arme kind!’ zeide de staatsdame medelijdend.</p>
<p>‘Beklaag haar niet,’ riep de keizerin heftig. ‘Reeds sedert eenigen tijd waren mij wenken gegeven, dat hare gangen niet altijd licht konden verdragen; en voor zoover ik uit Romanowna kon begrijpen, scheen zij haar tot opstand tegen mij aan te zetten.’</p>
<p>‘Maar met welk doel?’ vroeg de staatsdame, op een toon, alsof zij dat al zeer onwaarschijnlijk vond. ‘Geloof mij, Uwe Majesteit zoekt meer achter deze zaak dan er werkelijk achter zit. Laat Milna hare betrekking behouden en zorg er voor dat de prinses wat veel afleiding krijgt; zij is luchthartig genoeg om dit kleine voorval weer te vergeten.’</p>
<p>Die woorden schenen de keizerin voor het oogenblik althans eenige kalmte te geven, ten minste zij zeide: ‘Ik geloof dat gij hierin ge-<pb n="24"/>lijk hebt, dat Romanowna er niet lang over zal nadenken, als andere zaken haar geest bezighouden, en het is niet moeilijk haar afleiding te bezorgen. In de eerste plaats kunt gij wel orders geven voor het huwelijk van Tschoewa en Iwanowna, en zorg dragen dat er nu reeds veel gesproken wordt over het aanstaande feest van Zarsko-Celo, en dan zouden wij nog ridder-of volksspelen kunnen geven. Er zijn middelen genoeg om opkomende gedachten uit het brein van een jong meisje te verdrijven; dat bezwaart mij het minste, maar die Pugatscheff verontrust mij. Is hij Peter III, wat zal hij dan niet aan het licht kunnen brengen? en is hij het niet, dan gelijkt hij hem toch zoo sprekend, dat iedereen zal denken dat hij de czaar is. Velen zijn ontevreden over mijne regeering, en zoo zal het hem niet moeilijk vallen zich een aanhang te maken.’</p>
<p>‘Maar, mijne geachte keizerin,’ riep mevrouw Daschkoff lachende uit, ‘hoe is het toch mogelijk, dat eene zoo verstandige vrouw als Uwe Majesteit zulke schrikbeelden kan maken uit niets?’</p>
<p>‘Mijn blik heeft zich nog nooit bedrogen,’ zeide de keizerin met niet weinig zelfbehagen, terwijl zij hare staatsdame een wenk gaf dat zij nu alleen wenschte te zijn.</p>
</div>
<div type="chapter">
<head rend="h3">Eene dwergenbruiloft.</head>
<p>De keizerin en hare vriendin hadden zich niet bedrogen wat Romanowna betrof; want wel zag de jeugdige prinses vreemd op, toen zij door een ander meisje geholpen werd, maar deze zeide haar terloops, dat Milna eenigen tijd afwezig zou blijven, en zij de prinses in dien tusschentijd moest bedienen. Zij wist toen dadelijk zoo'n vroolijk verhaal te vertellen en voor hare eigene levensgeschiedenis te laten doorgaan, dat Romanowna bijna geene gelegenheid had om Milna te missen. Had de prinses goed over de geheele zaak nagedacht, dan zou zij zeker verbaasd hebben gestaan over dit vreemde vertrek van Milna, waarvan zij vroeger nooit iets had gehoord; maar Romanowna had nog niet geleerd om over anderen na te denken. Aan een weelderig hof opgevoed, was zij gewend dat ieder, die haar omringde, steeds haar genoegen zocht; en naarmate zij ouder werd en hare zeldzame schoonheid zich meer ontwikkelde,
<pb n="25"/>werd zij hoe langer hoe meer door vleiers overtuigd, dat haar genoegen hoofdzaak was, waaraan boven alles gedacht moest worden.</p>
<p>Zij was toch niet zoo onhartelijk, dat zij Milna in het geheel niet gemist zou hebben, ala er niet opzettelijk alles gedaan was om haar onophoudelijk te verstrooien. In de eerste plaats werd er al zeer spoedig bekend gemaakt, dat er een huwelijk zou voltrokken worden tusschen Tschoewa, den lievelingsdwerg en hofnar van de keizerin, en Iwanowna, eene Finlandsche dwergin.</p>
<p>In het voorbijgaan zij hier gezegd, dat in dien tijd, en reeds veel vroeger, de gewoonte om narrcn te hebben zoo algemeen was in Rusland, dat bijna ieder voornaam heer zoo'n wezen in eigendom had. De leelijkste en afzichtelijkste schepsels werden daarvoor uitgekozen, en zoo was deze Tschoewa dan ook het afschuwelijkste wezen dat men zich kan voorstellen. Zijne dunne beentjes droegen niet dan met veel moeite een dik hoofd, dat zich meestal in eene schommelende beweging op het kleine lichaam bewoog. Als om zijne leelijkheid nog meer te doen uitkomen, was hij veelal gekleed als een Laplandsche boer. Hij droeg dan een korte roode broek en roode kousen, groote grijze schoenen met punten en een blauwen met geel omzoomden kiel. Om het geheel te volmaken, bedekte een roode muts in den vorm van een suikerbrood, met een gelen kwast er aan, zijn rossige, borstelige haren.</p>
<p>Dit aldus zonderling toegetakeld wezen was zoo brutaal als een bedorven kind kan zijn, en durfde zich tegen ieder, zelfs tegen de keizerin, allerlei vrijheden veroorloven; niemand durfde ooit den begunstigden hofnar iets ten kwade duiden, maar integendeel werd er steeds hartelijk gelachen, zelfs om zijne hatelijkste en kwaadaardigste aanmerkingen.</p>
<p>De hof bedienden, die waarschijnlijk niets liever dan de verwijdering of misschien den dood van dit wezen wenschten, moesten nu op bevel der keizerin toebereidselen maken voor het dwaze huwelijk, dat zeer plechtstatig zou worden voltrokken. Aan alle eigenaren van dwergen werden uitnoodigingskaarten gezonden, om met hunne narren bij het huwelijk tegenwoordig te zijn; en daar ieder veel behagen in de aardigheid vond, kwamen er meer dan honderdvijftig zulke ongelukkige wezens bij elkander, die te zamen een schouwspel vormden, zoo schoon in de oogen der Russen, dat zij elkander bijna verdrongen om den stoet te zien.</p>
<p>De bruid was kreupel en zag scheel, en daarenboven was haar
<pb n="26"/>eene schouder bijna zoo hoog als haar hoofd. Evenals de bruidegom was zij in zeer bonte kleederen gedoscht en versierd met goud en edelgesteenten. Voor het jonge paar uit liep een dwerg in plechtgewaad, met een maarschalksstaf in de hand, en op hem volgden al de gasten, twee aan twee gearmd. Onder begeleiding van Russische muziek, die toen grootendeels bestond uit cithers, die zij <hi rend="i">balaleiga's</hi> noemen, jachthorens, keteltrommen en zakpijpen, gingen die zestig of zeventig paren naar de kerk, waar het huwelijk voltrokken zou worden. Sommigen hinkten, anderen sjokten op een sukkeldrafje voort; velen hadden pret en genoten van harte, maar ook velen waren in hun hart woedend op hunne meesters, omdat zij, die reeds zoo diep te beklagen waren, daar tot spot van de geheele stad ten toon werden gesteld.</p>
<p>De trouwplechtigheid was spoedig afgeloopen. De keizerin zette zelve het onbevallige bruidje den bruidskrans op het hoofd, en gaf aan het jonge paar, nadat de ringen gewisseld waren, vele geschenken, waarna het gezelschap weder in het paleis vergaderde, waar kleine tafels waren aangerecht. De jeugdige echtgenooten werden onder een verbemelte op fluweelen kussens geplaatst, en aan hen werd alles het eerst aangeboden door de dienstdoende dwergen. Het geheele hof was op de galerijen tegenwoordig om zich met den aanblik van dit feest te vermaken. Na afloop van het bruidsmaal werden de tafels weggeruimd en begon het bal, dat tot den volgenden morgen duurde. Niemand van de toeschouwers dacht er aan hoe aandoenlijk dit schouwspel eigenlijk was, maar allen beweerden dat het allergeestigst was en lachten hartelijk om de dwaze sprongen der kleine gasten.</p>
<p>Christine, het nieuwe kamermeisje van Romanowna, die op de dienstbodengalerij had mogen kijken, wist zoo aardig alle dwergen na te doen, dat de prinses zich soms tranen in de oogen lachte, als hare kamenier haar herinnerde aan de scheeve beenen, de hooge ruggen, de schele oogen, de lange armen en de bijzonder dikke of kleine hoofden van de bruiloftsgasten.</p>
<p>Als Romanowna eens over Milna begon te spreken, werd Christine altijd treurig en vroeg herhaaldelijk wat de prinses dan toch op haar had aan te merken.</p>
<p>‘Wel, niets,’ antwoordde Romanowna, ‘ik ben zeer voldaan over uwe diensten, maar ik denk wel eens hoe vreemd het toch is, dat Milna zoo plotseling verdwenen is.’ Maar zoodra Romanowna
<pb n="27"/>zoo iets gezegd had, begon Christine bijna te weenen en, zich beklagende, zeide zij, dat de prinses zeker niet om Milna zou denken, als zij over haar tevreden was, en dat het haar speet, dat zij nog zoo weinig de goedkeuring van hare meesteres verdiende.</p>
<p>Romanowna kon haar nooit aan het verstand brengen, hoe het zeer wel mogelijk was, dat zij over haar even voldaan was als over Milna, en toch deze niet geheel kon vergeten. Op dat punt bleef Christine altijd even onbegrijpelijk, hoe goed zij anders haar verstand ook had. Blijkbaar had zij in last Romanowna's gedachten van Milna af te leiden en vond zij deze wijze de beste; maar hare meesteres begreep dit niet en vermeed langzamerhand om Milna's naam te noemen.</p>
<p>Zoodra de dwergenbruiloft was afgeloopen, begon men alweder te spreken over andere feesten, en werden er onder anderen eenige wedloopen en riddergevechten gehouden. Aan Romanowna droeg de keizerin daarbij de eer op, om in tegenwoordigheid van het hof de prijzen uit te deelen. Hoe schitterden de oogen van het jonge meisje dan van genoegen, als zij aan het boveneinde van de prachtig versierde zaal, op haar eergestoelte gezeten en omringd door den geheelen hofstoet, de helden uit het strijdperk zag komen, die haar verzekerden, dat een blik uit hare oogen grooter belooning voor hen was, dan de gouden ketens of de met juweelen omzette degens, die zij aan de overwinnaars uitreikte.</p>
<p>Te midden van al die genoegens werden de toebereidselen tot het groote feest in stilte voortgezet, en daarvoor was ieders verwachting zeer hoog gespannen, omdat het een geheim bleef hoe die partij zou zijn. Alleen was er maar bekend, dat dit feest alles in pracht en luister zou overtreffen, wat er tot nog toe in Rusland was geweest, en alle hovelingen, en Romanowna niet het minst, verlangden recht naar dien dag.</p>
</div>
<div type="chapter">
<head rend="h3">Het groote feest te Zarsko-Celo.</head>
<p>Eindelijk brak de dag van het feest aan en ontvingen de gasten het verzoek, zich 's avonds te elf ure gemaskerd te verzamelen in het voorportaal van het paleis. Romanowna moest in haar wit
<pb n="28"/>costuum een Russisch landmeisje voorstellen, en zag er allerbevalligst uit. De keizerin liet evenwel geen tijd om de verschillende costumen in oogenschouw te nemen, daar zij de gasten dadelijk uitnoodigde zich in de sleden te plaatsen, die voor het paleis in gereedheid stonden. Het denkbeeld ran midden in den nacht, in zoo'n kouden Noordschen winter, in eene slede te zitten, is zeker voor ons niet heel uitlokkend, omdat wij ons daarbij de Hollandsche sleden voorstellen, en daarom zal het misschien goed zijn, hier eene kleine beschrijving te geven van die welke men daar gebruikt.</p>
<p>In Rusland reist men 's winters nooit met rijtuigen, maar altijd met overdekte sleden, waarin twee zeer kleine raampjes zijn en een bankje, benevens een kastje, waarin de benoodigdheden van de reizigers kunnen geborgen worden. De sleden, die op last van de keizerin voor deze gelegenheid vervaardigd waren, hadden aan beide zijden dubbele ramen en werden verwarmd door buizen met kokend water, zoodat de gasten geen last van de koude konden hebben. Elke slede werd door waskaarsen verlicht. Gewoonlijk kunnen in eene slede maar vier personen zitten, doch deze waren zoo groot, dat elke van tien tot zestien menschen kon bevatten. De keizerin nam met hare voornaamste gasten en eenige hofdames plaats in de eerste slede, die met zestien paarden bespannen was. Bondom deze was een wacht van slaven, die te voet moest volgen, om, waar het noodig mocht zijn, eenige diensten te bewijzen. Deze slede werd door twee duizend andere gevolgd van verschillende grootte en omvang, die elk door ten minste vier paarden werden getrokken.</p>
<p>Romanowna zag, zoodra zij in de voor haar bestemde slede plaats wilde nemen, een persoon met een zwart masker, die haar bij het instappen behulpzaam was en dadelijk naast haar ging zitten. Zij wist niet hoe het kwam dat zij, ofschoon zij nog geen van de andere personen, die bij haar in de slede zaten, herkend had, zoo buitengemeen verlangend was om te weten wie haar buurman was. Zij kon niet dikwijls naar hem kijken, want zij bemerkte, dat hij onafgebroken zijne donkere oogen op haar gevestigd hield en hare minste beweging opmerkte. ‘Wie is hij toch?’ vroeg zij zich tevergeefs af, en stelde zich hare kennissen een voor een voor, zonder nog te begrijpen wie hij kon zijn. De nar, die in de slede was, deed al zijn best om aardig te zijn, en slaagde dan ook zoo goed, dat het geheele gezelschap hartelijk lachte; maar Romanowna bleef ondanks zichzelve geheel afgetrokken. Spoedig evenwel werd zij even
<pb n="29"/>als de andere gasten afgeleid, daar op een gegeven teeken de lichten in de slede weggenomen werden. Eenige seeonden bleef het donker, en toen gleden zij onder een groote, prachtig verlichte eerepoort door. De slede van de keizerin bleef stilstaan, en daaromheen schaarden zich al de andere, om de gasten te laten genieten van het alleraardigste schouwspel, dat zich nu aan hunne oogen vertoonde. Tegenover eene dorpsherberg was eene hooge piramide van takken en bloemen, die zoo helder verlicht was, dat men den geheelen omtrek daardoor duidelijk kon overzien. Voor de herberg dansten boeren en boerinnen in Laplandsche en Finlandsche kleeding, en zongen vervolgens eenige nationale liederen, waarna zij aan al de hooge gasten spijzen aanboden naar de wijze van hun land toebereid.</p>
<p>Het zal wel niet behoeven gezegd te worden, dat dit gezicht een alleraardigste afwisseling aan den tocht gaf, te meer, daar men bij elke halve mijl, die men verder ging, weder een dergelijke vertooning zag. De vreemdsoortige kleederdrachten van andere landen, die aan de meeste gasten niet bekend waren, maakten een goed effect bij het verlichte en verder met sneeuw bedekte landschap. Achtereenvolgens zag men daar Laplanders in hunne roode broeken en blauwe kielen, wier vrouwen in wijde roode jassen gehuld, kleine voorschootjes dragen, en op het hoofd groote zwarte mutsen in den vorm van een steek hebben; Finlandsche boerinnen, die in hare zondagsche kleeding een allerzonderlingste vertooning maken: haar onbevallig slap neerhangend gewaad is namelijk zoo kakelbont, dat alle mogelijke kleuren zich daarop als het ware in streepjes, ruitjes en boogjes verdringen; behalve tien snoeren dikke blauwe, witte en roode kralen, die bochtsgewijze om hare halzen geslingerd zijn, hebben zij nog op hare hoofden een soort van tulbanden, omwonden met linten, die tot over de schouders neerhangen.</p>
<p>Men trof er de meer bevallige kleederdracht van de Esthoniërs en Lettoniërs aan, die witte overhemden dragen met zeer wijde mouwen, welke aan de polsen sluiten, en zwarte rokken daaroverheen met roode geborduurde randen. Ook zij dragen kralen om den hals, die tevens tot versiering van het lijf dienen; hare kapsels zijn zeer ongemeen, doch bevallig: van voren schijnen het kroontjes te zijn, doch op het midden van het hoofd vormen zij een strik, die met zes of acht einden tot halverwege den rug hangen. Verder zag men Ingrische vrouwen in hare eenvoudige blauwe jassen met wijde mouwen, die geen ander versiersel dragen dan een paar kralen bel-<pb n="30"/>letijesin de ooren; en de Tscheremissen in zomer- en winterkleeding. De winterkleeding bestaat uit een dik blauw kleed, dat aan de voeten sluit, en uit een piramidaalvormig, met kralen versierd hoofddeksel; het zomercostuum uit een kort wit kleedje, met een smal geborduurd randje van onderen, en eene roode sjerp. Dan waren daar nog de Ostijakkers in dierenhuiden, wier vrouwen het hoofd versieren met een soort van net met lange neerhangende franje; en de Morduanen, die opmerkelijk zijn door bijzonder dikke zwarte vlechten, welke zoo lang zijn, dat zij ze aan de centuren vastmaken.</p>
<p>Het zou te eentonig worden, als wij al de costumen wilden beschrijven, en daarom zullen wij maar, evenals Romanowna, onze oogen eens van dat bonte schouwspel afwenden, om ze weder op den zwarten domino te vestigen. Terwijl alle gasten naar de zonderlinge dansen keken, en zich vooral vermaakten met een paar Ostijakkers, die, bijzonder ervaren in de spelen van hun land, allerlei menschen, dieren en vogels sprekend wisten na te doen, bespeurde de prinses dat haar buurman stil bleef zitten, zonder in het minste op te letten. Zijne onverschilligheid maakte Romanowna's belangstelling nog meer gaande, en op eens moed vattende om hem aan te spreken, vroeg zij zacht: ‘Bevalt u dit gezicht niet?’</p>
<p>‘Beter dan iets ter wereld,’ gaf hij even zacht ten antwoord, terwijl hij haar doordringend aanzag.</p>
<p>Romanowna hield zich alsof zij de woordspeling niet begreep en zeide: ‘Ik dacht dat gij dat geheele tooneel geen blik waardig keurdet.’</p>
<p>‘Ik heb de meeste van de hier voorgesteld wordende personen in hun eigen land gezien,’ antwoordde de vreemdeling, ‘en dus is het schouwspel voor mij minder nieuw dan voor u.’</p>
<p>‘Gij hebt dus veel gereisd?’ vroeg Romanowna met belangslelling.</p>
<p>‘O, ja,’ antwoordde de vreemde en keek aan den anderen kant van het raampje, als wilde hij alle verder gesprek vermijden.</p>
<p>‘Ik ben zoo vrij en zoo gelukkig, prinses Romanowna, om u hier, openlijk en ten aanhoore van dit schitterende gezelschap, mijnen oprechten en nederigen dank toe te brengen voor de hulp die ge mij verleent,’ zeide de nar, toen de trein zich weder in beweging stelde.</p>
<p>‘Voor welke hulp?’ vroeg Romanowna.</p>
<p>‘Wel, voor het licht dat uit uwe schoone oogen straalt,’ antwoordde de nar. ‘Het viel mij zoo moeilijk om deze slede geheel alleen met den glans mijner oogen te verlichten,’ voegde hij er bij,
<pb n="31"/>en verwekte daardoor een schaterend gelach, te meer, daar hij zulke kleine, flauwe en meestal roode oogen had. Romanowna lachte ook, maar zij dacht dat er werkelijk vuur straalde uit de zwarte oogen van haar buurman, die zij, in weerwil van de duisternis waarin zij voortgleden, op zich gevestigd kon voelen.</p>
<p>Spoedig werd het duidelijk waarom de lichten niet weder waren aangestoken, want een luid hoerah! ging welhaast uit alle sleden op bij het zien van het prachtige schouwspel, dat zich nu aan de oogen der gasten vertoonde. Men zag namelijk midden in eene vlakte een hoogen berg, die onophoudelijk rook en vlammen uitwierp. Nu eens een regen van vonken, of blauwe en roode vlammen, die den geheelen omtrek een spookachtig aanzien gaven, dan weder een dikke rookzuil, die statig opsteeg en eensklaps veranderde in allerlei figuren van vuur. De paarden liepen stapvoets voorbij dezen kunstigen en kostbaren Vesuvius, zoodat ieder dit heerlijke schouwspel goed kon gadeslaan. Bijna dadelijk, nadat de berg uit het gezicht was, kwam men aan het kasteel, dat, geheel door waskaarsen verlicht, reeds van buiten een schitterend aanzien had. Al spoedig, nadat het gezelschap zich een weinig verfrischt had in de ververschingszalen, begon de dans. Romanowna, die zeer bevallig danste, werd niet met rust gelaten, maar bevond zich steeds in de dansende rijen; doch tot hare verbazing kreeg zij in het geheel geene uitnoodiging voor den dans van den zwarten domino, die dadelijk na de aankomst op het kasteel verdwenen scheen te zijn. Eens verbeeldde Romanowna zich dat zij den vreemdeling haar zag naderen, maar op hetzelfde oogenblik werden op het sein van een kanonschot plotseling alle lichten uitgedaan, en begaf zich het geheele gezelschap naar de ramen, om daar een zeer fraai vuurwerk te zien. Onder anderen zag men daar, nadat er reeds allerlei vuurradjes, vuurpijlen, zwermpotten, molens, gekleurde sterren en meer kleine stukjes waren afgestoken, die wij dikwijls, of althans wel eens of tweemaal hebben gezien, maar die toen voor de Russen nog nieuw waren, een tempel, waarop met vuurletters te lezen stond:</p>
<q rend="bq">‘<hi rend="i">Hulde aan onze geèerbiedigde keizerin Catharina, de moeder des Vaderlands</hi>.’</q>
<p>‘Eene moeder die hare kinderen van honger en koude laat omkomen,’ hoorde Romanowna vlak bij zich op schamperen, halfluiden toon zeggen, en toen zij zich verbaasd omkeerde, zag zij den man
<pb n="32"/>met het zwarte masker. Half onwillekeurig deed zij eene schrede achteruit en vroeg: ‘Wat bedoelt gij?’</p>
<p>In plaats van te antwoorden legde de vreemdeling den vinger op den mond en bood haar zijn arm aan. Er was iets gebiedends in zijne houding, en Romanowna nam zonder tegenspraak zijn arm en liet zich door hem in een naburig vertrek brengen. Niemand bespeurde hare verwijdering, omdat het vuurwerk juist was afgeloopen, hetgeen natuurlijk eenige opschudding veroorzaakte.</p>
<p>Romanowna was niets op haar gemak toen zij met dien geheimzinnigen man alleen was, en nog minder, toen hij haar stijf bleef aanzien zonder een woord uit te brengen. Zij kreeg lust om maar weder naar de danszaal terug te keeren, en reeds maakte zij eene beweging naar de deur, toen de vreemdeling vroeg: ‘Zijt gij Romanowna?’</p>
<p>Het meisje beantwoordde die vraag toestemmend, terwijl zij zich verwonderde over den weinigen eerbied, die haar betoond werd.</p>
<p>‘Zijt gij gelukkig?’</p>
<p>‘Ja,’ antwoordde Romanowna kortaf.</p>
<p>‘Behandelt zij.....ik meen, is de keizerin lief voor u?’</p>
<p>‘Mijne moeder bemint mij evenzeer als ik haar,’ gaf Romanowna, eenigszins verontwaardigd, op koelen toon ten antwoord.</p>
<p>‘Behandelt zij u nooit onrechtvaardig?’ klonk de vraag weder.</p>
<p>‘Vreemdeling!’ zeide Romanowna met waardigheid, ‘ik begrijp niet wie of wat u het recht geeft, om mij dergelijke vragen te doen, maar ik wil ze niet langer aanhooren en verzoek u mij de deur te openen.’</p>
<p>In plaats van die te openen ging hij er voor staan, en vroeg nog steeds op dien ondervragenden toon: ‘Waarom is Milna uit uw dienst ontslagen?’</p>
<p>Die vraag verraste de prinses, en zij aarzelde even voordat zij antwoordde: ‘Ik geloof dat zij iets misdaan had.’</p>
<p>‘Waarin bestond die misdaad?’</p>
<p>‘De keizerin heeft er mij geen uitleg van gegeven.’</p>
<p>‘Maar ge hebt geen stap gedaan om het wreede vonnis van dat arme meisje te doen herroepen,’ zeide de vreemdeling, terwijl hij Romanowna verwijtend aanzag.</p>
<p>‘Het wreede vonnis?’ herhaalde de prinses. ‘Maar daar weet ik niets van. Milna is uit mijn dienst ontslagen, omdat....omdat de keizerin het wilde, en....’</p>
<pb n="33"/>
<p>‘Milna is onrechtvaardig uit hare betrekking ontslagen,’ viel de vreemdeling haar in de rede, ‘en tot eene verbanning naar Siberië veroordeeld, alleen omdat zij hulp gevraagd had voor ongelukkigen; en haar, die men gewoonlijk “de schoone Romanowna” noemt, mocht men wel den bijnaam geven van “de wreede,” of mogelijk,’ voegde hij er wat zachter bij, ‘van de onnadenkende.’</p>
<p>Nog nooit in haar leven had Romanowna zich op deze wijze hooren toespreken. Verbaasd en verlegen bleef zij onbeweeglijk staan met de oogen naar den grond, zonder te kunnen bedenken wat zij toch wel zon antwoorden.</p>
<p>‘Ja, die woorden verbazen u, mijn schoon kind,’ hernam de vreemdeling beschermend, ‘gij wenscht ze liever niet te hooren, en toch zal ik nog verder op dezelfde wijze dienen voort te gaan. Zeg mij, weet gij wat het zegt naar Siberië verbannen te zijn?’</p>
<p>Romanowna sloeg hare oogen vragend op den vreemdeling, maar zij was te vol om te spreken.</p>
<p>‘Het kost de keizerin slechts een pennestreek, maar de arme bannelingen zijn voor hun geheele leven als opgesloten in een land, waar het altijd even koud is, en waar men nooit het minste genot kan smaken. Die arme Milna!’ voegde hij er bij.</p>
<p>Romanowna zuchtte.</p>
<p>‘Wenscht gij haar in het geheel niet terug?’ vroeg hij.</p>
<p>‘Ik hield bijzonder veel van haar,’ antwoordde Romanowna zacht.</p>
<p>‘In ernst?’ zeide de onbarmhartige vrager.</p>
<p>In plaats van te antwoorden sloeg Romanowna hare oogen op den gemaskerde, alsof zij hem daarin wilde laten lezen dat zij geene onwaarheid kon spreken.</p>
<p>‘Ik heb geleerd de menschen te wantrouwen,’ merkte hij aan, als om zijne vraag te verontschuldigen, ‘maar ik geloof u. Wenscht gij Milna terug te hebben?’ herhaalde hij nog eens.</p>
<p>‘De keizerin zou het niet toestaan,’ antwoordde het meisje, ‘want ik heb beloofd in het geheel niet meer over haar te spreken.’</p>
<p>De vreemde liep met de handen op den rug met groote stappen het vertrek op en neder, en zeide toen op een plechtigen, bijna fluisterenden toon: ‘Romanowna, als gij Milna nog eens wilt zien, kan ik u bij haar brengen, want ik heb haar uit hare gevangenis ontslagen en bij mij verborgen. Ik deel u dit mijn geheim gerust mede, want ik weet, gij zult er geen misbruik van maken. Zeg dat ge haar wenscht te zien en ik geleid u tot haar.’</p>
<pb n="34"/>
<p>Wat zou Romanowna antwoorden? Zij wist zelve niet wat zij wilde. De vreemdeling nam een meesterachtigen toon aan, en toch was er iets in hem, dat haar vertrouwen, ja zelfs eene zekere mate van eerbied afdwong. Terwyl zij nog besluiteloos zweeg, zeide hij: ‘Het avondmaal is gereed, en daar alle maskers af zijn, zou men u kunnen missen, daarom zal ik u nu naar de zaal terugbrengen; maar wilt gij dadelijk na het souper met mij uwe voormalige en u zoo liefhebbende kamenier bezoeken? Sta mij dan den eersten dans toe, opdat ik u zonder argwaan te wekken uit de zaal kan brengen.’</p>
<p>‘Maar wie zijt gij toch?’ vroeg Romanowna.</p>
<p>‘Ge zult mij straks ongemaskerd zien. Hebt gij den sleutel van de <hi rend="i">hermitage</hi> bij u?’</p>
<p>Romanowna beantwoordde die vraag toestemmend.</p>
<p>‘Geef hem mij,’ beval de vreemdeling, alsof hij de eenvoudigste zaak van de wereld had gevraagd, en stak reeds zijne hand uit.</p>
<p>‘Behalve de keizerin heeft niemand een sleutel dan ik,’ zeide Romanowna, ‘en ik mag hem nooit uit mijn handen geven.’</p>
<p>‘Dat weet ik wel,’ antwoordde de vreemdeling met vastheid, ‘maar ge kunt mij vertrouwen,’ en wederom stak hij zijne hand uit.</p>
<p>‘Laat mij u aan de keizerin voorstellen,’ zeide Romanowna aarzelende, ‘of ten minste hare toestemming vragen tot het geven van den sleutel.’</p>
<p>‘Mijne tegenwoordigheid hier moet een geheim blijven voor de keizenn,’ zeide de vreemdeling kalm; ‘doch gij moet waarlijk naar binnen. Geef mij den sleutel, dien gij dadelijk na het souper terugkrijgt, zonder dat iemand weet dat gij hem mij hebt toevertrouwd.’</p>
<p>Hij stak nogmaals zijne hand uit, en Romanowna legde er het sleuteltje in, dat zij aan niemand anders, zelfs met op het dringendste verzoek, zou hebben toevertrouwd. De vreemdeling geleidde haar daarop naar de eetzaal en verliet haar bij de deur, waarna hij zoo haastig verdween, dat Romanowna, die zich nog even omkeerde, hem niet meer zag. Het schoone prinsesje gevoelde zich niets op haar gemak, en het ontging de aandacht der gasten met, dat zij bijzonder stil en afgetrokken was.</p>
</div>
<div type="chapter">
<pb n="35"/>
<head rend="h3">In de hermitage.</head>
<p>Zoodra de geheimzinnige man Romanowna verlaten had, ging hij naar een donker gangetje, dat naast het verlichte voorportaal was, en zeide halfluide: ‘Kom mede, mijne dochter, de prinses zal spoedig bij u komen; doe uw masker weder voor, en volg mij.’</p>
<p>Milna, want zij was het, kwam uit haar schuilhoek te voorschijn en volgde stilzwijgend haar geleider, die haar voorging naar de hermitage. Het meisje was wel meer te Zarsko-Celo geweest en wist ook zeer goed, dat een gedeelte van dat paleis ‘de hermitage’ genaamd werd, maar zij wist tevens dat niemand dan de keizerin en de prinses den toegang hadden tot dat verblijf, waarin zelfs nooit een bediende mocht komen. Het verwonderde haar dus niet weinig toen haar geleider, alsof het eene doodeenvoudige zaak was, de deur van het verboden vertrek opendeed en weder achter zich sloot, nadat hij haar had binnengelaten. Op een wenk van hem, of liever na een zacht op den grond stampen, werden er, als door een tooverslag, lampen aangestoken, die aan Milna's verbaasde blikken lieten zien waar zij zich bevond. Zij was nu in de voorgalerij, die aan weerszijden geheel bedekt was met kostbare schilderijen. De vreemde vertoefde hier evenwel niet lang, maar begaf zich onmiddellijk naar de groote eetzaal, waar hij zich op eene der gemakkelijke rustbanken neer liet vallen en Milna een wenk gaf tegenover hem plaats te nemen; daar stampte hij met den voet op een voor hem liggend plaatje en riep toen dat hij eenige spijzen, die hij opnoemde, verlangde. In een oogwenk stond er een gedekte en met spijzen beladen tafel tusschen hen beiden in. Zoodra het maal, waar de vreemdeling meer eer aan deed dan Milna, geëindigd was, zeide hij, opstaande: ‘Komaan, mijne dochter, nu zullen we ons dessert gaan plukken.’</p>
<p>Op hetzelfde sein werd de tafel weder weggehaald, zonder dat Milna kon zien hoe dit gebeurde, maar zij had even weinig gelegenheid daarover na te denken als om nog rond te kijken, want haar geleider was zoo haastig dat hij daartoe geen tijd liet. Het speet haar wel, want wat zij hier zag was veel prachtiger dan dat zij ooit in het paleis te Petersburg had aanschouwd: kleeden, spiegels, meubels, ornamenten, kronen, in één woord, alles
<pb n="36"/>scheen wel van glanzend metaal vervaardigd of er mede opgelegd te zijn, zoo blonk het haar toe. De heerlijke warmte koesterde het meisje, dat zoo lang in dat koude gangetje had gewacht, en dus lachte haar het denkbeeld om naar buiten te gaan volstrekt niet toe. Zij begreep wel niet wat haar geleider bedoelde met ‘het plukken van het dessert’ in het midden van den winter, maar zij zag aan het openen van een glazen deur, dat het hem degelijk ernst was om naar buiten te gaan. Half onwillig volgde zij hem dus. Maar wie schetst hare verbazing, toen zij buiten komende een aangenamen geur van rozen en hyacinten gewaar werd en bespeurde dat het daar geheel zomer was? Perziken en druiven hingen rijp aan de boomen, en overal waren perken met de kostbaarste en zeldzaamste bloemen. Smaakvol gesnedene banken stonden hier en daar in het groen en noodigden tot zitten uit. Milna kon van verbazing geen woord uitbrengen; het was haar als zag zij zich in eene tooverwereld verplaatst, en zij vreesde bijna dat de betoovering zou wijken als zij zich bewoog. Romanowna had haar vroeger wel eens verteld van de wonderen der hermitage, het geliefkoosde verblijf van de keizerin, maar de werkelijkheid overtrof nog zeer ver de voorstelling, die zij er zich van had gemaakt.</p>
<p>‘O, hoe heerlijk! hoe prachtig!’ riep zij meermalen uit. De vreemdeling scheen evenwel niet in hare verrukking te deelen, ten minste hij gaf geen antwoord op hare herhaalde aanmerkingen en bleef in gedachten verdiept.</p>
<p>‘Zij is veel schooner dan hare moeder,’ zeide hij eindelijk.</p>
<p>‘Wie?’ waagde Milna op zachten toon te vragen.</p>
<p>‘Wel, Romanowna,’ antwoordde de man, maar ging dadelijk daarop eenige vruchten plukken, die hij gedeeltelijk aan Milna gaf en gedeeltelijk zelf opat.</p>
<p>‘Milna!’ begon hij toen vertrouwelijk, ‘aanstonds zult ge de prinses hier zien.’</p>
<p>‘Hier?’ vroeg Milna. ‘Maar ik mag hier niet zijn,’ voegde zij er bij, ‘de toegang tot de hermitage was mij steeds verboden.’</p>
<p>‘Wees gerust. Tot nog toe heb ik u, dunkt mij, geene reden gegeven om mij te wantrouwen, maar heb zooveel ik kon u geholpen.’</p>
<p>‘Gij hebt gelijk, mijn vader,’ hernam Milna, ‘ik heb het aan u te danken dat ik niet in ballingschap ben en dat ik uit mijne vreeselijke gevangenis....’</p>
<p>‘Welnu,’ zeide hij, haar in de rede vallende, ‘ik heb dus eenig
<pb n="37"/>recht op uwe dankbaarheid, en daarom vraag ik uwe hulp. Romanowna zal aanstonds hier zijn.’</p>
<p>Hij zweeg even en vervolgde toen langzaam terwijl hij Milna stijf aanzag, als om de uitwerking van zijne woorden na te gaan: ‘Zij moet in mijne macht komen, maar ik voorzie dat ik tegenstand van haar zal ontmoeten; help mij dus haar te overreden.’</p>
<p>‘Waartoe?’ vroeg Milna.</p>
<p>‘Ik zal u mijn plan in korte woorden mededeelen: ik moet Romanowna wantrouwen inboezemen tegen de keizerin; en als gij mij daarin wilt helpen en slaagt, zal de zegen des hemels dubbel over uw hoofd komen. Ik vraag u dit, omdat gij de prinses meer kent dan ik, en dus beter zult weten op welke wijze dat plan kan worden uitgevoerd.’</p>
<p>‘Maar de minste begeerte der prinses wordt dadelijk door de keizerin ingewilligd, en ieder vliegt steeds op hare wenken,’ begon Milna, ‘dus het zal....’</p>
<p>‘Misschien heb ik uwe hulp niet eens noodig; wacht mij hier, dan ga ik de prinses halen.’ Bij deze woorden kortaf gesproken, ging hij, nadat hij zijn afgelegd masker weder voorgedaan had, naar binnen en liet Milna alleen in den beroemden wintertuin van Zarsko-Celo.</p>
<p>De gemaskerde ging in de zaal, brak met een zeer fijn werktuigje een ebbenhouten met goud ingelegd kastje open, nam daaruit verscheidene goudstukken, die hij in een zakje onder zijn kleed verborg, en begaf zich toen, nadat hij het kastje weder op dezelfde wijze gesloten had, naar de galerij waar de schilderijen hingen. Daar gekomen nam hij eene waskaars van de kroon in de hand en zag zorgvuldig alle portretten een voor een na. Blijkbaar vond hij niet wat hij zocht; want, nadat hij de zaal aan beide kanten had rondgezien, begon hij zijn onderzoek van nieuws af aan, doch weder met hetzelfde ongelukkige gevolg.</p>
<p>‘Hoe nu,’ mompelde hij, ‘zou ik verkeerd zijn ingelicht door dien ellendeling? Tot nog toe heeft hij mij niet bedrogen, en heb ik alles juist zoo gevonden als hij het mij gezegd had, doch het portret vind ik niet; en toch, daar moest het hangen, daar aan de rechterzij tegenover dien zeeslag. Neen, het hangt er niet! Maar wacht, daar is eene ledige piek, daar zal het gehangen hebben. Het is er niet meer! Hel en duivel!’ vervolgde hij woest, ‘wie kan mij die poets gespeeld hebben juist op dit oogenblik?’ en eenige
<pb n="38"/>verwenschingen uitbrakende, die wij niet zullen herhalen en die al zeer weinig pasten bij het deftige geestelijk gewaad, dat hij aan had, en bij de prachtige zaal waarin hij zich bevond, maakte hij zich juist gereed de galerij te verlaten, toen zijn blik als toevallig op eene schilderij viel, die in een hoek stond en waarover een zwart gaas gespannen was. Spoedig sneed hij met een mesje het gaas door en gaf een lichten kreet van blijdschap, toen hij zag dat het gezochte voorwerp was gevonden. Haastig nam hij het schilderstuk uit de lijst, deed het gaas er zoo goed mogelijk weder voor, zette de ledige lijst op dezelfde plaats en ging, nadat hij het portret in een doek gewikkeld en onder den arm genomen had, naar Milna terug.</p>
<p>‘Mijne dochter,’ sprak hij op zalvenden toon, toen hij het meisje genaderd was, ‘mijne plannen zijn veranderd, niet hier, maar in het kleine huisje in het bosch zult gij Romanowna ontmoeten.’</p>
<p>‘Het is hier zoo heerlijk,’ zeide Milna, half met weerzin opstaande, want de angst, dien zij een oogenblik had gehad toen zij alleen gelaten werd, dat de keizerin haar eens in dit verboden verblijf kon vinden, was langzamerhand geheel geweken.</p>
<p>‘Als mijne plannen gelukken,’ beloofde de vreemdeling, ‘zult ge een nog heerlijker verblijf het uwe kunnen noemen, reken daarop. Maar komaan, onze lijd dringt.’</p>
<p>Vroolijk volgde Milna nu. Het was haar, als zag zij zich reeds in het bezit van zooveel weelde, en in hare opgewondenheid kostte het haar geene moeite al die pracht achter zich te laten en, door den vreemdeling geleid, weder door het donkere gangetje naar de achterdeur te gaan, waar eene slede haar wachtte. ‘Spoedig zal ik met de prinses bij u komen,’ zeide hij tegen haar. Vervolgens gaf hij bevel, uit naam der keizerin, om bij deze zelfde deur eene slede met vier paarden bespannen gereed te houden, en ging toen weder naar de danszaal.</p>
</div>
<div type="chapter">
<head rend="h3">Het einde van het feest.</head>
<p>De man met het zwarte masker kwam juist binnen op het oogenblik dat de dansmuziek begon te spelen. Eene lichte huivering liep Romanowna door de leden toen hij haar naderde, want zij had
<pb n="39"/>zich onder het souper allerlei schrikbeelden gevormd en zich vast voorgenomen niet met dien man mede te gaan. Zij, die altijd aan het hof was geweest, had al te dikwijls van verraad en schelmerij gehoord, dan dat de geheimzinnige woorden en handelingen van den vreemdeling haar niet verontrust zouden hebben. ‘Ik wil thans niet met hem gaan voordat ik stellig weet wie hij is,’ dacht zij; maar toen hij haar naderde en zonder iets te zeggen zijn arm aanbood, nam zij dien stilzwijgend aan: het gebiedende van zijne houding, de onweerstaanbare kracht zijner oogen waren sterker dan al hare voornemens.</p>
<p>‘Stop er u toch goed in,’ zeide hij bezorgd en was haar behulpzaam in het omdoen van haren mantel.</p>
<p>Nog eens aarzelde Romanowna, toen zij op het punt was in de slede te stappen. Zij keek achter zich, om eerst nog aan den vreemdeling te vragen wie hij was; maar hij wenkte haar met zijne donkere oogen spoed te maken, en dus hield zij de vraag, die haar op de lippen zweefde, weder binnen. Spoedig kwamen zij aan het kleine huisje, waar Milna hen wachtte. De vreemde nam Romanowna in zijne armen en droeg haar uit de slede naar binnen, alsof zij een klein kind was.</p>
<p>‘Het weder is zoo koud en de grond zoo besneeuwd,’ zeide hij, als om eene verontschuldiging te maken over deze vrijpostigheid; maar het scheen Romanowna toe, alsof het hem een genoegen was haar in zijne armen te houden. Zij dacht er evenwel niet lang over na, want Milna kwam haar al bij de deur tegemoet en was zoo blijde haar weder te zien, dat zij door hare hartelijke begroeting Romanowna voor een oogenblik geheel den vreemdeling deed vergeten. Zooals te denken was, hadden de meisjes elkander vrij wat te vragen en te vertellen. Milna deelde in korte woorden haar wedervaren mede, en zij had in de prinses een zeer aandachtige toehoorster.</p>
<p>‘Toen de officier, die mij in hechtenis had genomen,’ vertelde Milna, ‘mij tot aan de deur der gevangenis vergezeld had, gaf hij bevel aan iemand, die ik veronderstelde de cipier te zijn, om mij voorloopig gevangen te houden, totdat de keizerin nadere orders zou geven. Die man liet mij eenige trappen afgaan en deed toen eene zware deur open, welke hij achter mij dicht het vallen. In dezen kelder was het verschrikkelijk koud, want door het raam was het water van de Newa naar binnen gestroomd en daar bevroren,’ zoo-<pb n="40"/>dat er maar een smalle reep van het vertrek was, waar ik geen ijs onder mijne voeten had.</p>
<p>‘De eerste oogenblikken, die ik daar doorbracht, dacht ik, dat men mij wel spoedig op eene betere plaats zou brengen, en ik bleef wachten op de terugkomst van den cipier; maar al spoedig begreep ik dat men mij daar wilde laten blijven, en het denkheeld kwam bij mij op dat ik van honger en koude zou moeten omkomen, omdat men mij in het geheel geen eten bracht.’</p>
<p>Romanowna rilde en trok onwillekeurig haar hermelijnen mantel dichter om zich heen.</p>
<p>‘Ik leed onuitsprekelijk veel,’ vervolgde Milna. ‘Ik zag den dood voor oogen, en dacht met weemoed aan allen die ik lief had, vooral aan u, prinses, en aan de genoeglijke jaren die ik in uwen dienst doorbracht; ik weende totdat eindelijk mijne oogen bezwaard werden en ik in een doffe gevoelloosheid verzonk. Als ik in slap was gevallen, zou ik zeker dadelijk zijn doodgevroren, maar ik had gelukkig nog besef genoeg om te begrijpen, dat ik, als ik mijn leven wilde rekken, mij bewegen moest. Ik trachtte mij zoo goed mogelijk uit mijne dofheid op te wekken en in mijn koud verblijf op en neder te loopen, maar al zeer spoedig verveelde en vermoeide mij die beweging, zoodat ik geheel machteloos nederzonk. Duidelijk weet ik nog dat ik dacht nooit het daglicht weder te zullen aanschouwen, toen op eens de stem van den goeden, vromen vreemdeling mij uit mijne sluimering wakker riep. Liefdevol nam hij mij in zijne armen en sloeg mij een mantel om, dien hij voor mij had medegebracht. Daarop bood hij mij eene veilige schuilplaats aan, waar ik spoedig mijne geledene smarten vergat door de zorgvuldige behandeling die ik ondervond.’</p>
<p>Milna hield niet op met te spreken over haren redder, dien zij met eerbied vader noemde en als een heilige beschreef.</p>
<p>‘Maar wie is hij toch?’ vroeg Romanowna, want de vreemdeling was niet mede naar binnen gegaan, omdat hij de meisjes niet storen wilde, zooals hij zeide.</p>
<p>‘Zijn naam weet ik niet, maar hij is zoo vroom, zoo goed, zoo edel als niemand anders.’</p>
<p>Terwijl de meisjes zoo zaten te praten, werd de deur geopend en trad de vreemde in zijn deftig gewaad weder binnen, nog steeds met het masker voor.</p>
<p>‘Komaan, mijne prinses,’ sprak hij spottend, ‘het zal tijd wor-<pb n="41"/>dén dat gij weder terugkeert naar de plaatsen van weelde en grootheid, waar uwe schoonheid beter past dan in dit ellendige verblijf.’</p>
<p>De stekelige toon van deze woorden hinderde Romanowna, en zij zeide half verdrietig: ‘Ik ben u dankbaar, dat ge mij hier hebt gebracht en daardoor in de gelegenheid gesteld om Milna nog eens te zien.’</p>
<p>‘Ha! om Milna <hi rend="i">nog eens</hi> te zien!’ herhaalde hij. ‘En ge denkt er dus niet aan wat haar verder lot zal zijn? O wreede en ongevoelige Romanowna! Maar hoe kan het ook anders?’ ging hij op veranderden toon voort, ‘bij eene opvoeding door Catharina moet wel alle gevoel uitgedoofd worden en...’</p>
<p>‘Houd op, vreemdeling,’ gebood Romanowna. ‘Reeds meermalen hebt gij u over mijne moeder aanmerkingen veroorloofd, die even hatelijk als onrechtvaardig zijn, en die ik niet verkies aan te hooren. Wees zoo goed mijne slede te laten inspannen.’</p>
<p>‘Als gij dat verkiest, zal ik den koetsier roepen; maar vooraf eene vraag: Stelt gij er niet het minste belang in om te weten wie ik ben?’</p>
<p>‘Ik stel geen belang in hen, die zich verstouten mijne lieve moeder, onzer aller geëerbiedigde keizerin, te hoonen,’ antwoordde Romanowna kortaf.</p>
<p>‘En als ik u nu eens kon aantoonen dat die geëerbiedigde keizerin eene moordenares is, die de rechten van hare onderdanen als met voeten treedt en die.....’</p>
<p>‘Zwijg met dien laster,’ riep Romanowna, hem met vuur in de rede vallende, ‘alles wat gij zegt is onwaar, en ik wil niet dat ge een woord meer in mijne tegenwoordigheid spreekt. Milna,’ voegde zij er iets zachter, maar toch bevelend bij, ‘help mij in de slede.’</p>
<p>Toen Romanowna eenige stappen naar de deur deed, trad de vreemdeling voor haar en vroeg, haar het portret voorhoudende, dat hij uit de galerij van het kasteel had medegenomen: ‘Kent gij dit portret?’</p>
<p>Romanowna hield zich alsof zij die vraag niet hoorde, zoo verontwaardigd was zij; maar zij kon toch niet nalaten onwillekeurig een blik te slaan op het portret, dat haar werd voorgehouden, en die ééne blik was voldoende om haar vol verbazing te doen uitroepen: ‘Maar, dat is de beeltenis van czaar Peter III. Hoe komt die in uwe handen?’ vroeg zij, nadat zij eenige oogenblikken in stilte naar het haar welbekende portret had gekeken.</p>
<pb n="42"/>
<p>‘Niemand heeft er meer recht op dan ik,’ antwoordde de vreemdeling zacht.</p>
<p>‘Wie zijt gij dan?’ vroeg Romanowna verwonderd.</p>
<p>In plaats van te antwoorden bleef de vreemdeling stilstaan en maakte langzaam het bandje los, waarmede zijn masker was vastgestrikt. Romanowna slaakte een kreet van verbazing en het zich op de bank neervallen.</p>
<p>‘Mijn God,’ riep zij, ‘hoe is het mogelijk?’ want de gelijkenis was te treffend, dan dat zij niet dadelijk in den vreemdeling czaar Peter herkend zou hebben.</p>
<p>‘Wilt gij weten hoe het mogelijk is?’ vroeg de vreemdeling. Romanowna sloeg een vragenden blik op hem.</p>
<p>‘Mijne dochter,’ zeide de man met nadruk, terwijl hij voor Romanowna neerknielde en hare handen in de zijne nam, ‘zij, die gij moeder noemt, heeft mij uit heerschzucht niet alleen van den troon verstooten, maar zelfs laten dooden, of liever het bevel gegeven aan een paar van hare laaghartige gunstelingen om mij te vermoorden. Zij hebben werkelijk den moord gepleegd, maar door een bijzondere omstandigheid ben ik gered. Een van mijne getrouwe dienaren had namelijk den moed, op den avond van den moord, met mij van kleederen te wisselen, ten einde mij gelegenheid te geven uit de gevangenis, waarin Catharina mij had laten opsluiten, te ontsnappen. De ongelukkige werd het slachtoffer van zijne liefde voor zijn keizer, want hij werd voor mij aangezien en vermoord. Zijn lijk werd voor het mijne begraven, en toen de czaar uit den weg was geruimd, zooals Catharina dacht, gaf zij aan mijne moordenaars eereposten.’</p>
<p>De verhaler zweeg even, alsof hij nog geheel getroffen was door de herinnering, en vervolgde toen, terwijl hij Romanowna steeds met zijne donkere oogen bleef aanzien:</p>
<p>‘Maar ik leefde en besloot mij over den schandelijken dood van mijnen dienaar te wreken. Reeds had ik het plan opgevat om naar Catharina te gaan en haar hare trouweloosheid te verwijten, toen ik begreep dat mijn leven nogmaals gevaar zou loopen, als ik mij in hare macht stelde, want na dezen eersten aanslag op mijn persoon zou zij mij zeker niet in het leven laten. Ik het daarom mijn besluit varen en besloot mij zoo ver mogelijk van eene vrouw te verwijderen, die ik in mijn hart bijna nog meer beklaagde dan verachtte. Ik begaf mij naar Polen en voegde mij bij eenige vrome kluizenaars, die mij vroegen om bij hen te blijven. Ik voldeed aan hun verzoek
<pb n="43"/>en liet Catharina in het ongestoorde bezit van den troon. ‘Heere, laat uw dienstknecht in vrede heengaan,’ bad ik gedurig een onzer heiligen na, en ik hoop te stellig mijne dagen daar rustig te mogen eindigen. Maar ‘de mensch wikt, God beschikt,’ dat bemerkte ik ook toen alweder; een priester van het hof, die zich bij ons voegde, herkende mij en maakte aan de kluizenaars bekend wie ik was. Toen zij vernamen dat ik de czaar was, wilden zij, dat ik mij weder aan het hoofd van den Staat zou stellen. ‘Gij moet leven, om te werken in plaats van te bidden en in vrome verzuchtingen neder te zitten,’ zeiden zij.</p>
<p>‘Aanvankelijk had ik daar geene ooren naar, want het hofleven en het regeeren stonden mij tegen, en ik wenschte liever in stilte te sterven; maar langzamerhand begreep ik met hen, dat het mijn plicht was naar Rusland terug te keeren, en mijn hart trok ook naar de plaats waar mijne lieve Romanowna was. Ik ging dus naar Rusland zonder een bepaald plan, en deed onderzoek naar het gedrag van Catharina. Tot mijne blijdschap hoorde ik veel tot haar lof: zij stichtte scholen en gasthuizen, moedigde den koophandel aan, liet schepen bouwen en bevorderde zooveel mogelijk de nijverheid, want zij had toen juist een manifest afgekondigd, waarbij aan alle bekwame handwerkslieden, die zich uit andere landen in Rusland wilden nederzetten, eene premie beloofd werd.</p>
<p>‘Daar ik zag dat Catharina ondanks hare zwarte misdaad eene goede regentes was, besloot ik weder stil naar mijn schuilhoek terug te keeren, toen het toeval mij met de keizerin te zamen bracht. Zij reed te paard en was alleen; ge kunt u haar schrik en mijn afschuw voorstellen. Zij bleef eerst stokstijf zitten, sprong toen van het paard en viel mij te voet. Ik zal u al de lage betuigingen, die zij mij van hare onschuld deed, niet herhalen, noch hoe zij mijne vergiffenis poogde af te smeeken. Zoo spoedig ik kon maakte ik een einde aan het gesprek, nadat ik haar gezegd had, dat ik nog eenigen tijd op aarde zou blijven onder den naam van Ikhelman Pugatscheff. ‘Draag zorg,’ zeide ik tot haar, ‘om mijne lieve Romanowna op te voeden in de vreeze des Heeren, en waak er voor, dat zij niet door zoutelooze vleierij bedorven worde. Geef haar goede meesters, opdat zij verstand en kennis krijge om later mijn geliefd volk te regeeren.’</p>
<p>‘De keizerin beloofde alles onder tranen en daarop verwijderde ik mij, God dankende, dat hij mij de kracht had gegeven om gematigd jegens mijne vijandin te zijn.</p>
<p>‘Ik trachtte u te zien, maar het was mij onmogelijk, daar ik
<pb n="44"/>mij natuurlijk niet in de hoofdstad kon vertoonen, zonder gevaar te loopen van weder gegrepen te worden, en ik ging dus onverrichter zake naar Polen terug. Nu dacht ik althans mijn leven rustig te zullen eindigen, maar andermaal dreef mijn verlangen naar u mij naar Rusland terug, nadat ik verscheidene jaren bij de kluizenaars geweest was. Vast besloten u nu, het kostte wat het wilde, te zien, ging ik naar Dubranka, nog zonder te weten hoe ik zou handelen. Ik bleef echter niet lang in onzekerheid, want van alle kanten vernam ik hoe Catharina wel in het begin harer regeering goed voor het volk was geweest, maar nu bezig was hare onderdanen te onderdrukken. Zij het belasting op belasting heften en verkwistte het aldus afgeperste geld op de buitensporigste wijze. Deze avond is weder een bewijs hoe “de moeder des Vaderlands” voor hare kinderen zorgt. Het is geen wonder, dat het arme volk mort en een opstand wil bewerken, maar het is wel een wonder, dat God haar zoo straffeloos laat zondigen en niet reeds lang gestraft heeft voor hare misdaden. Als alle straften des hemels haar tegelijk troffen, dan zou zij nog niet half genoeg geboet hebben.’</p>
<p>Romanowna sloeg een angstigen blik op den czaar, toen hij deze woorden op bloeddorstigen toon sprak; maar dadelijk voegde hij er zachter bij: ‘Het kwaad, dat zij mij heeft aangedaan, heb ik haar lang vergeven, en zelfs bid ik dat God haar evenzoo wil vergeven.’</p>
<p>De verhaler zweeg, als dacht hij nog eens na over de misdaden van zijne gemalin. De beide meisjes hadden in de diepste stilte naar zijn belangrijk verhaal geluisterd en schenen nog te hooren toen hij ophield. Romanowna zat als aan hare plaats gekluisterd; nog altijd lag de czaar voor haar geknield, nog altijd rustte hare hand in de zijne en blikte zij in die donkere oogen, die met zooveel liefde op haar gevestigd waren. Geen enkele maal was het haar te binnen gekomen, dat zijzelve zoozeer in dit verhaal was betrokken, en dat die man haar vader was, tot op eens in dat oogenblik van stilte die gedachte haar als een donderslag trof. Met vernieuwde belangstelling zag zij naar dat edele gelaat, en bijna op hetzelfde oogenblik lag zij in de armen van den man, dien zij nog even te voren verfoeide, en omhelsde hem zoo hartelijk mogelijk.</p>
<p>‘Mijn kind! mijne Romanowna!’ fluisterde de verrukte vader, ‘hoe sprekend gelijkt gij toch op uwe moeder.’</p>
<p>‘Helaas!’ zeide Romanowna, ‘dan kan mijn gelaat u geene aangename herinneringen geven.’</p>
<pb n="45"/>
<p>‘Ik bedoel....ik meen ...’ stamelde de man, ‘op uwe moeder zooals zij vroeger was.’</p>
<p>Romanowna lette niet veel op deze eenigszins zonderlinge woorden, maar vroeg vleiend, terwijl zij haar vader naast zich op de bank trok: ‘En uwe verdere lotgevallen?’</p>
<p>‘O, ja,’ antwoordde de czaar, ‘ik zal ze u mededeelen. Toen ik weder te Dubranka was, werd het, door ik weet niet welke omstandigheid, bekend wie ik was, en dadelijk vormde zich een aanhang, die mij weder tot keizer wilde laten uitroepen. Het kostte mij bepaald moeite, aan hunne hulde te ontkomen, maar ik wilde mijn kind terughebben voor ik een stap verder deed. Ik sloop stil weg en ging, grootendeels te voet, naar Petersburg, terwijl ik mij zooveel mogelijk onkenbaar maakte. Daar vond ik een vervallen tempel, die niet meer gebruikt werd, en eene oude vrouw, die mij wilde bedienen, en zoo leefde ik daar verscheidene dagen, terwijl ik op middelen peinsde om u te zien en te spreken; maar al mijne pogingen mislukten, want ik kon u niet zien, zonder dat ik mij vertoonde, en dat zou natuurlijk te gevaarlijk zijn geweest, dewijl ik geene vrienden om mij had op wier hulp ik. kon rekenen. En toch, hoe onvoorzichtig die stap ook zou zijn, had ik reeds half besloten dien te wagen, toen ik zeer onverwacht een middel vond, waardoor ik hoopte mijn doel te zullen bereiken. Toen ik eens als naar gewoonte in den tempel God vurig bad, mij toch een middel aan te wijzen om mijn kind terug te zien, kreeg ik als het ware onmiddellijk antwoord op mijn gebed, want Milna beleed daar, voor mij verstaanbaar, dat zij eene zonde had begaan, waarover zij veel berouw gevoelde. Ik kreeg medelijden met het meisje, sprak haar aan, en vernam al spoedig hoe zij u alle dagen zag. Plotseling kwam het denkbeeld in mij op, dat zij mij nuttig zou kunnen zijn; daar ik echter niet wist in hoeverre ik haar kon vertrouwen, vertelde ik haar mijn geheim niet geheel, maar deelde haar al leen mijn aangenomen naam mede. Ik kende Catharina genoeg, om te weten dat zij Milna zou wegzenden, zoodra zij bespeurde dat deze iets van mij wist, en ik stelde mij genoeg van de hartelijkheid mijner dochter voor, om te durven hopen dat mijn plan zou kunnen gelukken. En ik heb mij niet bedrogen. Het
 viel mij niet moeilijk Milna uit hare gevangenis te bevrijden, daar zij niet bewaakt werd, omdat men overtuigd was, dat zij de zware deur van haren kerker niet kon openen, en dat één nacht daar voldoende zou zijn haar uit den weg te ruimen.’</p>
<pb n="46"/>
<p>‘Nog een half uur op die vreeselijke plaats,’ zeide Milna, huiverende bij de gedachte, ‘zou mij het leven hebben gekost.’</p>
<p>‘Het overige van mijne lotgevallen is u bekend,’ vervolgde de czaar, zich tot zijne dochter keerende, ‘hoe de dwaasheid van Catharina mij in staat stelde, om mij dadelijk bij u te vervoegen en u het grootste deel van den avond gade te slaan. Het heeft mij veel, zeer veel gekost, mij tegenover u als een vreemde te moeten gedragen en door u als een vreemde beschouwd te worden, maar nu ge weet wie ik ben, Romanowna, zult ge mij nu lief kunnen krijgen?’</p>
<p>‘Ik heb u al lief,’ zeide Romanowna, en het was zoo: haar liefdevol hart voelde zich sterk aangetrokken tot den verongelijkten vader.</p>
<p>Onder het lange gesprek was de oven geheel uitgebrand, en werd het zeer koud in het kleine huisje; het lampje, dat toch maar een flauw licht gaf, was bijna uitgegaan, zoodat het weinig meer dan eene gloeiende, walmende pit vertoonde; maar Romanowna en haar vader bekommerden zich om koude noch duisternis, en geen van beiden scheen de aanmerking van Milna te verstaan, ‘dat het al zoo laat was.’</p>
<p>Hand in hand gezeten hadden vader en dochter elkander zooveel te vertellen en te vragen, dat er wel nooit een einde aan het gesprek scheen te zullen komen. De czaar was zoo blijde met zijn als wedergevonden kind, dat hij zich niet kon verzadigen met haar aan te zien, en Romanowna was zoozeer aangegrepen door het nieuwe en vreemde van haren toestand, dat zij aan niets anders kon denken.</p>
<p>‘Hoe zal dit gesprek toch eindigen?’ dacht Milna gedurig, maar de eerbied, dien zij reeds voor haren redder had, was nog toegenomen, nu zij wist wie hij was; en dus durfde zij niet te laten blijken hoe ongeduldig zij werd, toen de verleden tijd nog eens in alle bijzonderheden werd nagegaan. Eindelijk vermande zij zich om, op het oogenblik dat de paarden buiten ongeduldig op den grond stampten, aan te merken: ‘Mijn vader, o vergiffenis, ik bedoel Uwe Majesteit, de...’</p>
<p>‘Neen, Milna, dank,’ zeide de czaar minzaam, ‘geen Majesteit, hoort gij? Ik wil slechts bekend zijn als Pugatscheff, en gij doet mij genoegen met mij aan te spreken zooals ge tot nog toe deedt. Ik ben als hoofd van den Staat ook het hoofd van de Kerk, en dus mag ik mij gerust “vader” laten noemen. Maar wat wildet gij vragen, toen ik u in de rede viel?’</p>
<pb n="47"/>
<p>‘Ik wilde zeggen, dat de prinses al zooveel vermoeienis heeft doorgestaan, en dus wel naar rust zal verlangen.’</p>
<p>‘Ja, wij zallen eindigen,’ zeide Pugatscheff - want zoo zullen wij hem in het vervolg ook maar noemen. - ‘Romanowna,’ vervolgde hij, ‘daar bui ten wacht uwe slede. Waarheen zal die u brengen? Wilt ge naar Catharina terugkeeren, of wilt ge bij uwen vader blijven?’</p>
<p>Die vragen waren voor Romanowna moeilijk te beantwoorden. Wien zou zij opofferen? Wat zou zij antwoorden? Zij zweeg stil en sloeg beide banden voor de oogen. Zij had tot hiertoe hare moeder oprecht liefgehad en werd door haar hartelijk bemind: zelfs dezen dag had de keizerin haar nog vele blijken van liefde gegeven; maar wat had zij daarentegen nu veel gehoord, waarom zij hare moeder moest verachten! Romanowna voelde dat zij haar vader boven hare moeder moest trekken, en toch stuitte het haar tegen de borst de keizerin stil te verlaten. ‘Beslis gij, mijn vader, over mijn verder levenslot,’ zeide zij eindelijk tegen Pugatscheff, en bleef in gespannen verwachting naar zijn antwoord luisteren.</p>
<p>‘Mijn voorstel is dit,’ zeide haar vader, ‘dat wij nog dezen nacht naar Petersburg terugkeeren. Catharina blijft zeker eenigen tijd te Zarsko-Celo, en gij loopt dus geen gevaar haar aan te treffen als gij in het paleis zijt. Gij kunt van daar een brief aan de keizerin schrijven, waarin ge haar de reden van uw vertrek mededeelt, en morgen zullen Milna en ik u komen afhalen en u helpen uwe noodzakelijkste kleederen in te pakken. Wij vertrekken dan dadelijk uit Petersburg. Maar bedenk u goed. Zult ge den moed hebben om mijn lot te deelen?’</p>
<p>‘Ik geloof van ja,’ antwoordde Romanowna zacht.</p>
<p>‘Bij Catharina hebt ge gemak, overvloed, weelde en genoegen, bij mij mogelijk niets dan ontberingen, maar mijne liefde zal u alles trachten te vergoeden. Besluit ge mijn lot te deelen?’ vroeg Pugatscheff.</p>
<p>Tot antwoord reikte Romanowna haar vader de hand en liet zich door hem in de slede helpen, die haar met hem en Milna naar Petersburg terugbracht.</p>
<p>Verscheidene uren nadat Romanowna Zarsko-Celo had verlaten en de meeste gasten vertrokken waren, of zich op het kasteel ter rust hadden begeven, kwam men de keizerin, die zich in hare kleedkamer bevond, berichten, dat prinses Romanowna nergens te vinden was.</p>
<pb n="48"/>
<p>De keizerin verbleekte en ontstelde hevig, maar dadelijk zich herstellende zeide zij: ‘De prinses wilde gaarne morgen te Petersburg zijn en heeft mijne toestemming gevraagd om zich te verwijderen voordat het feest was afgeloopen. Zeg aan mevrouw Daschkoff, dat ik haar dadelijk wensch te spreken.’</p>
<p>De bedienden bogen en vertrokken, zonder zich te verbazen over dit vreemde en eenigszins geheimzinnige vertrek, want zij waren gewend hnnne meesters en meesteressen onverklaarbare dingen te zien doen.</p>
<p>Ofschoon mevrouw Daschkoff slaperig was en zich liever te bed had begeven, trad zij toch met een lachend gelaat bij de keizerin binnen en was recht verheugd, dat Hare Majesteit nog niet te vermoeid was om wat te praten.</p>
<p>De keizerin gaf geen antwoord op eenige dergelijke gezegden, maar vroeg op eens: ‘Nu, wat zeide ik u laatst? Heeft mijn blik zich wel bedrogen?’</p>
<p>‘Uwe Majesteit gelieve zich duidelijker te verklaren,’ antwoordde prinses Daschkoff, ‘want in waarheid na dezen drukken, woeligen dag is mijn hoofd...’</p>
<p>‘<hi rend="i">Hij</hi> was hier op het kasteel,’ zeide de keizerin met nadruk, hare hofdame in de rede vallende.</p>
<p>Prinses Daschkoff sloeg verbaasd hare oogen op, maar was er ver af te begrijpen over wien de keizerin eigenlijk sprak. Zij was, evenals de meeste hovelingen, wel gewend om bijna aan een enkel woord de bedoeling van hare gebiedster te raden, maar hare gedachten waren nu te veel afgeleid door de genoegens van dien avond, dan dat zij zich dadelijk kon verplaatsen bij de gebeurtenis, welke de keizerin zooveel angst bezorgde. Zij hechtte trouwens zelve, zooals wij weten, lang niet zooveel gewicht aan dat voorval als Catharina.</p>
<p>De keizerin schreef haar stilzwijgen stellig niet aan die reden toe, en vervolgde: ‘Ja, ik heb zelve hem gezien.’</p>
<p>‘Maar Uwe Majesteit...’ begon de staatsdame, tevergeefs nog hare herinneringen verzamelende.</p>
<p>‘Neen, Feodorowna,’ zeide de keizerin, ‘neen, ik heb mij niet vergist. Ik ken ze te goed, zijne oogen; en zijn blik, die blijkbaar den mijnen zocht, gaf mij zulk een schok, dat ik niet dan met de uiterste inspanning er in slaagde, mijne ontroering te verbergen voor hen die mij omringden.</p>
<p>Mevrouw Daschkoff had eindelijk begrepen wien de keizerin be-<pb n="49"/>doelde en antwoordde: ‘Maar gij moet u bedrogen hebben, want hoe zou hij het wagen zich hier te vertoonen, waar ieder hem dadelijk kon herkennen.’</p>
<p>‘Hij was gemaskerd,’ vertelde de keizerin, ‘en is dadelijk verdwenen, nadat hij zich vermaakt had met de verwarring, waarin zijn blik mij bracht.’</p>
<p>‘Welnu?’ vroeg prinses Daschkoff, daar de keizerin zweeg.</p>
<p>‘Zooeven komt men mij zeggen, dat Romanowna verdwenen is.’</p>
<p>‘Verdwenen?’ herhaalde de staatsdame verbaasd.</p>
<p>‘Hij heeft haar zeker medegenomen,’ zeide de keizerin.</p>
<p>‘Heeft Uwe Majesteit daarvoor een bewijs?’ vroeg mevrouw Daschkoff langzaam.</p>
<p>‘Een bewijs?’ herhaalde de keizerin. ‘Neen, maar die gevolgtrekking is spoedig gemaakt. Romanowna is vertrokken, zooals men mij bericht, en dat juist in den nacht dat ik hem teruggezien heb.’</p>
<p>‘In welke betrekking zou hij tot haar staan?’ vroeg de staatsdame slaperig.</p>
<p>‘Misschien is hij haar vader, wie weet? Mogelijk was hij in het geheim gehuwd met die jonge vrouw,’ zeide de keizerin onverschillig. ‘Maar Romanowna is weg,’ voegde zij er met nadruk bij.</p>
<p>‘Misschien is het...’ begon de staatsdame, maar brak haar rede af, daar zij begreep hoe het bijna zeker was, dat Romanowna met den czaar was gevlucht, en vroeg: ‘Wat denkt Uwe Majesteit te doen?’</p>
<p>‘Wat zal ik doen?’ vroeg de keizerin.</p>
<p>De staatsdame begon op slaperigen toon haar raad mede te deelen, maar werd al spoedig door de keizerin in de rede ge vallen. Catharina luisterde, schoon zij dikwijls om raad vroeg, zelden naar het antwoord en zeide ais tot zichzelve: ‘Als hij zich evenzoo schuil houdt ais totdusverre, is het zeker het veiligste geene nasporingen te laten doen. Zij zal hem niet tegen mij opzetten, integendeel, want...’</p>
<p>Mevrouw Daschkoff, die eene lange alleenspraak vreesde, en het woord ‘nasporing’ had gehoord, vroeg: ‘Heeft Uwe Majesteit reeds orders gegeven tot het doen van onderzoek?’</p>
<p>‘Neen,’ zeide de keizerin, ‘ik had tegenwoordigheid van geest genoeg, om mij te houden, alsof ik met Romanowna's vertrek bekend was. Ik wilde nadenken alvorens te handelen.’</p>
<p>Tot groot genoegen van mevrouw Daschkoff maakte de keizerin.
<pb n="50"/>ten laatste een einde aan het gesprek, nadat zij haar voornemen had te kennen gegeven om niet, zooals haar eerste plan was, eenige dagen te Zarsko-Celo te blijven, maar na eenige uren rust terstond naar het winterpaleis te Petersburg terug te keeren.</p>
<p>Dadelijk na hare aankomst in de hoofdstad begaf zich de keizerin naar hare kamer, waar zij op tafel den brief vond, dien Romanowna daar eigenhandig had neergelegd. Het stellen van dien brief had het meisje veel moeite gekost, en niet voordat zij meer dan eens een reeds volgeschreven blad in den oven verbrand had, besloot zij kortaf te schrijven, hoe zij het plicht dacht te zijn haren ongelukkigen vader te volgen.</p>
<p>Stilzwijgend legde de keizerin die regels voor hare vriendin neder, die hoofdschuddend aanmerkte: ‘Uwe Majesteit had zich niet bedrogen.’</p>
<p>‘Ik bedrieg mij nooit,’ zeide de keizerin. ‘Doch ik zal mij moeten gewennen mijne lieve Romanowna niet meer bij mij te hebben; want als ik haar liet zoeken en met geweld terughalen, zou hij zich wel eens bekend kunnen maken.’</p>
<p>‘Welke reden kan er worden opgegeven voor die raadselachtige verdwijning der prinses?’ vroeg mevrouw Daschkoff.</p>
<p>‘Wij zijn niet gewend reden te geven van onze handelingen,’ sprak de keizerin met waardigheid, en door dit besluit van Catharina werd Romanowna niet achtervolgd of verontrust, en kon zij zich met haar vader verder en verder van de hoofdstad verwijderen.</p>
<p>En aan het hof dacht menigeen met nieuwsgierige belangstelling aan het schoone prinsesje, dat even geheimzinnig en onverwacht verschenen als verdwenen was; maar daar de keizerin het stilzwijgen bewaarde, durfde geen der hovelingen een woord spreken over haar, die langen tijd een sieraad van het hof was geweest.</p>
</div>
<div type="chapter">
<head rend="h3">De gevangenis te Casan.</head>
<p>Sedert de gebeurtenissen in het vorige hoofdstuk verhaald, zijn er een paar maanden verloopen. Eenige oogenblikken van stil nadenken hadden Romanowna de verschrikkelijke verongelijking, die de keizerin haar vader had aangedaan, veel strafwaardiger doen voorkomen
<pb n="51"/>dan op het eerste oogenblik, en zoo had zij zonder leedwezen, hoewel niet zonder aandoening, de woning kunnen verlaten, waar zij zulke gelukkige jaren had gesleten. En hoezeer zij aan de vermaken van het hof gehecht was, had zij nu toch zoovele genoegens, die haar voor dat gemis schadeloos stelden, dat zij ze in het geheel niet terugwenschte; want haar vader en Milna waren zoo lief, zoo voorkomend en zoo hartelijk jegens haar, dat zij bijna niets bespeurde van de ontberingen, die haar nieuw leven natuurlijk medebracht. Bijna zonder tusschenpoozen reisde het gezelschap voort, tot zij in het land der Kozakken waren gekomen. Daar had Romanowna in eene zeer eenvoudige woning eenige weken doorgebracht met haren vader en met Milna, die eene oprechte vriendin voor haar was, ofschoon zij tevens hare kamenier bleef, terwijl de oude vrouw, die wij reeds in den vervallen tempel aantroffen, hen bediende.</p>
<p>Zoodra Pugatscheff eenige dagen te Boeselok vertoefd en den geest der bevolking getoetst had, maakte hij zich bekend. Gedurig spraken Romanowna en Milna nog over het oogenblik, waarop hij zich aan die groote menigte volks vertoonde. ‘Leve de keizer! Leve Peter III!’ had het volk herhaalde malen luide geroepen, maar op waardige wijze had hij die geestdrift bedwongen. Door een paar gebiedende wenken met de hand had hij stilte gekregen en toen tegen het volk gesproken, o! zoo schoon, dat Romanowna noch Milna het ooit zouden kunnen vergeten.</p>
<p>‘Mijn geliefd volk!’ had hij gezegd, ‘Peter III, de regeerende keizer aller Russen, is dood, en kan dus uwe hulde niet aannemen; maar Peter III, de dienaar van God en de vriend van het volk leeft nog, en hij heeft het plan en den lust om het land te verlossen van de dwingelandij, waaronder het gebukt gaat. Wie lust heeft den dienaar van God bij te staan voege zich onder zijne vanen.’</p>
<p>Nogmaals begon de kreet van ‘leve de keizer!’ maar weder dwong een gebiedende wenk eerbied en stilte af, en dadelijk daarop lag het geheele volk op de knieën en smeekte hem om zijnen zegen. Hoe schoon, hoe groot, hoe edel vertoonde hij zich op dat oogenblik, toen hij daar in zijn bisschoppelijk gewaad en met ontbloot hoofd zijne armen uitbreidde en het volk zijnen zegen gaf. Romanowna's oogen vulden zich met tranen van bewondering en aandoening, en meer dan eens drukte zij uit de volheid van haar hart Milna's hand en fluisterde haar toe, dat zij zich gelukkig gevoelde in het bezit van zulk eenen vader.</p>
<pb n="52"/>
<p>Nadat Pugatscheff het volk zoo voor zich had gewonnen, gaf hij aan eenige hoofden van gezinnen orders, om allen, die hem wilden volgen, eerst in het gebergte bijeen te verzamelen en dan bij hem te komen te Malekoffska.</p>
<p>Daarop reisde hij met de oude vrouw en de beide meisjes verder en bezocht steden en dorpen, waar hij overal met evenveel geestdrift begroet werd. Zijn plan was, zich te Malekoffska aan het hoofd van het leger te stellen; maar hierin werd hij teleurgesteld, want zoodra hij de kleine vesting bereikte, kwam reeds eene wacht hem te gemoet, om hem als oproermaker in hechtenis te nemen.</p>
<p>‘Neem ook mij mede,’ smeekte Romanowna droevig, toen men haar vader greep; maar Pugatscheff wenkte haar met de hand zich stil te houden, en dus moest zij het aanzien dat men hem medenam, terwijl zij achtergelaten werd. Dat was eigenlijk het eerste verdriet 'twelk de prinses in haar leven had, en het trof haar zoodanig, dat zij den geheelen dag als radeloos heen en weder liep. Noch Milna, noch Ottekesa - zoo heette de oude vrouw - konden haar doen besluiten iets te gebruiken, en hare droefheid vermeerderde niet weinig, toen zij tegen den avond vernam, dat haar vader uit de gevangenis te Malekoffska was gehaald en onder sterk geleide naar Casan - eene stad die verscheidene dagreizen verder ligt - was gebracht. Nu vreesde zij hem nimmer weder te zien; en dit zou ook zeker het geval geweest zijn, als de gouverneur der stad geweten had, dat zijn gevangene zich Peter III noemde; hem was alleen maar bekend dat Pugatscheff eenige Kozakken in opstand had gebracht, en dus liet hij den gevangene niet zoo gestreng bewaken als anders het geval zou geweest zijn.</p>
<p>Mistroostig zat Romanowna terneder. Wat zou zij toch beginnen, nu haar vader niet meer bij haar was? ‘Moed gevat,’ zeide Milna geruststellend, ‘de goede zaak moet triomfeeren; laten wij niet moedeloos zijn, maar integendeel zien wat wij doen kunnen, om de bevrijding van den grooten en edelen man te bewerken.’</p>
<p>‘Helaas!’ zeide Romanowna, ‘wat kunnen wij, twee zwakke meisjes en eene oude vrouw, beginnen tegen den krachtigen arm van de woestelingen die hem bewaken?’</p>
<p>‘Ja, met geweld zullen wij zeker al heel weinig kunnen doen,’ lachte Milna, ‘maar ik heb wel meer gelezen van meisjes, die mannen hielpen ontkomen, en ik vertrouw dat wij ook wel een middel zullen vinden om uwen vader te helpen.’</p>
<pb n="53"/>
<p>‘Maar op welke wijze?’ vroeg Romanowna.</p>
<p>‘Dat weet ikzelve nog niet goed,’ antwoordde Milna, ‘ofschoon mij wel een plan voor den geest zweeft. Ik heb namelijk veel hooren spreken over een ouden priester, die hier ergens in den omtrek woont en die zoo ongelooflijk veel invloed op het volk heeft, dat hij er mede kan doen wat hij wil; als die man ons nu wilde bijstaan, zouden wij al voor een goed deel geholpen zijn. Maar wij zullen moeite hebben hem te vinden, want ik weet niet eens zijn naam, en gij stellig ook niet, is het wel, mijne gebiedster?’</p>
<p>‘Och, noem mij toch bij mijn naam,’ zeide Romanowna; ‘ik ben uwe gebiedster niet meer, ik ben slechts de dochter van een ongelukkigen gevangene, die nu misschien al lang wreedaardig ter dood is gebracht,’ en bij deze gedachte barstte het arme meisje weder in tranen uit en weende bitter. Die tranen verlichtten haar; langzamerhand sloten zich bijna onwillekeurig hare oogen en zij viel op de niet zeer gemakkelijke bank, waarop zij zat, in slaap. Milna dekte haar zacht toe en sprak daarop met moeder Ottekesa, zoo noemde zij de oude meestal, over hetgeen haar te doen stond. Milna en de oude vrouw waren in geene geringe verlegenheid, toen zij bedachten, dat, zij in het geheel geen geld hadden om voor de prinses het noodige te koopen. Tot nog toe had Pugatscheff, behalve dat hij overal gemakkelijk kon krijgen wat hij wilde, steeds geld in voorraad gehad door de som, die hij uit de hermitage te Zarsko-Celo had genomen, maar ongelukkig had hij dat geld bij zich gehouden.</p>
<p>‘Ik weet waarlijk niet wat wij zullen beginnen,’ zeide Milna, ‘want ofschoon wij sakkarie genoeg hebben, is dat toch geen eten voor de prinses.’</p>
<p>‘Neen, natuurlijk niet,’ antwoordde de oude, die juist op een stukje van dit brood knabbelde, eene soort van harde en zeer goedkoope beschuit.</p>
<p>‘En zij moet toch voedsel hebben,’ hernam Milna.</p>
<p>Moeder Ottekesa was het geheel met haar eens, maar wist niet den minsten raad.</p>
<p>‘Ik heb nog een gouden kruisje, dat ik wel zou kunnen verkoopen,’ bedacht Milna, terwijl zij het sieraad, dat om haren hals hing, te voorschijn haalde.</p>
<p>‘O! dat kan ons uit den nood redden,’ riep de oude, zoodra zij het kruisje zag.</p>
<p>‘Ja, maar mijne moeder gaf het mij op haar sterfbed en liet mij beloven,
<pb n="54"/>dat ik er mij nooit van zou ontdoen, omdat zij een voorgevoel had, dat ik daardoor mijn vader zou terugvinden als hij nog leefde.’</p>
<p>‘Wie is uw vader?’ vroeg de oude vrouw, terwijl zij nog een stukje sakkarie in den mond stak.</p>
<p>‘Mijn vader diende in het leger onder den generaal Panin, en heeft den veldtocht tegen de Turken mede gemaakt. Ook woonde hij de belegering van Bender bij, zooals mijne moeder mij dikwijls verteld heeft. Maar toen zij stierf, had zij in langen tijd niets van hem vernomen, en vreesde daarom dat hij dood zou zijn, ofschoon zij altijd nog hoop had op het tegendeel, zooals ik bespeurde, toen zij mij dit kruisje gaf. Ik durf er mij bijna niet van ontdoen,’ voegde Milna er bij, nadat zij eenige oogenblikken het aandenken van hare moeder had bekeken.</p>
<p>‘Maar uw vader zal nu wel dood zijn,’ zeide Ottekesa onverschillig, ‘en ge moet het dus maar te gelde maken.’</p>
<p>Milna lette niet veel op deze onhartelijke woorden, die haar trouwens niet sterk zouden verbaasd hebben, want het was haar al meer gebleken, dat de oude vrij ongevoelig was. Romanowna keerde zich in haar slaap wat om en droomde hard op.</p>
<p>Milna luisterde en hoorde dat de prinses zich verbeeldde nog op het feest te Zarsko-Celo te zijn. ‘Arm meisje!’ zeide Milna meewarig. ‘Hoe wreed zal haar ontwaken zijn, want wat is dit toch eene armzalige plaats voor haar. Kom, ik zal mijn kruisje maar spoedig gaan verkoopen, want zij kan toch geen gebrek lijden. Zeg aan de prinses, als zij ontwaakt, dat ik zoo spoedig mogelijk zal terugkeeren,’ zeide zij tegen de oude.</p>
<p>‘Maar gaat gij dan nu nog uit?’ vroeg Ottekesa. ‘Het wordt al zoo donker.’</p>
<p>‘Als Romanowna ontwaakt, zal zij mij niet alleen laten gaan,’ bedacht Milna, ‘en zij kan toch niet medegaan om iets ten verkoop aan te bieden. Draag toch goed zorg voor haar in mijne afwezigheid,’ fluisterde zij nog bij de deur tegen de oude.</p>
<p>Deze keek afkeurend het meisje na. Misschien was het beter geweest, dat zij had aangeboden die zeker niet prettige boodschap te verrichten; maar zij dacht nooit veel na en ging, in plaats van over het geval te peinzen, zoo dicht mogelijk ineengehurkt zitten en sliep weldra in.</p>
</div>
<div type="chapter">
<pb n="55"/>
<head rend="h3">De geschiedenis van het kruisje.</head>
<p>Toen Milna haar plan mededeelde om het kruisje te verkoopen, had zij er niet aan gedacht, dat dit nog al eene moeilijke zaak was. Zij, die altijd te Petersburg gewoond had en dus aan goede winkels gewend was, kwam in het geheel niet op het denkbeeld dat er hier misschien weinig gelegenheid was voor het te gelde maken van kostbaarheden. Zij liep kalm de straat op, maar nadat zij een eindje had voortgeloopen, voelde zij zich teleurgesteld. Al de houten huizen zagen er zoo armoedig en vele van de bewoners zoo ruw uit, dat zij aarzelde ergens haar kleinood te laten zien. Zij ging vele huizen voorbij, steeds hopende er spoedig een te vinden waar zij zich kon aanmelden, maar tot haar leedwezen werden de woningen allengskens zeldzamer en nog veel onaanzienlijker; vele waren in den grond gebouwd en hadden slechts eenige gaten van boven, waardoor de rook zich een uitweg banen kon.</p>
<p>Meer dan eens stond Milna op het punt om onverrichter zake terug te gaan, maar de hoop, om nog eene betere gelegenheid te vinden, deed haar telkens weder verder gaan, doch vruchteloos. Eindelijk was zij zoo vermoeid, dat zij niet langer voort kon komen, en ging op een ouden boomstam zitten, die aan de zijde van den weg lag.</p>
<p>Mistroostig sloot zij even hare oogen en liet het hoofd op de handen, en de ellebogen op de knieën rusten.</p>
<p>‘Wat zal ik toch doen?’ zuchtte zij. ‘Naar Romanowna terugkeeren zonder mijn doel bereikt te hebben wil ik ongaarne, en nog verder gaan durf en kan ik niet, want ik ben nu al bijna te vermoeid om den afgelegden weg nog eens te gaan.’</p>
<p>Toen zij opstond, zag zij rechts van zich af licht schijnen door de ramen van een groot huis. ‘Ha!’ zeide zij, ‘nu zal ik dan toch vinden wat ik wilde,’ en op eens hare vermoeidheid vergetende, stapte zij met verhaasten tred op het licht aan en stond spoedig daarna voor de zware deur van het gebouw. Onwillekeurig huiverde zij, toen zij den hollen klank van den klopper hoorde, en op hetzelfde oogenblik haar allerlei vertellingen uit hare jeugd van reuzen, menscheneters, dieven, enz. voor den geest kwamen, zoodat zij lust kreeg om te vluchten voordat men haar had gezien; maar dadelijk schaamde zij zich over hare dwaasheid en bleef wachten tot de deur geopend werd.</p>
<pb n="56"/>
<p>‘Wie klopt daar zoo laat?’ vroeg op zachten toon een man, die voor een klein zijraam te voorschijn kwam.</p>
<p>‘Een vermoeid en verdwaald meisje,’ antwoordde Milna, die niet dadelijk het doel van hare komst wilde bekend maken.</p>
<p>‘Ik zal bij u komen,’ zeide de man, en bracht Milna daarop, nadat hij haar de groote deur geopend had, naar eene ruime, met vele waskaarsen verlichte zaal. Het heldere licht verblindde haar en zij moest de hand voor de oogen houden, voordat zij iets om zich heen kon zien. Toen zij opkeek zag zij iemand zitten met een groot boek voor zich, die haar oplettend aanzag. Zijn streng uitzicht boezemde Milna eenige vrees in, maar toch naderde zij hem en zeide: ‘Tevergeefs heb ik den geheelen avond gezocht naar een huis waar men mij zou kunnen helpen...’</p>
<p>‘Hier is hulp voor de ziel te vinden,’ vie! de monnik - Milna had reeds bespeurd dat zij in een klooster was - haar in de rede.</p>
<p>Deze woorden sloegen haar een weinig uit het veld, en zij wist niet dadelijk hoe zij hare vraag zou inkleeden na dit gezegde. Zij zag eenigszins verlegen om zich heen, maar de heiligen, die op den muur geschilderd waren, schenen haar ook allen even ernstig en somber aan te zien en brachten er nog toe bij om hare verlegenheid te vermeerderen. Zij gevoelde zich niets op haar gemak, toen er tot hare blijdschap een andere monnik binnenkwam, die haar brood en ham voorzette, en haar eene kelk gevuld met <hi rend="i">guaz</hi> - een soort van mee - toereikende, zeide hij: ‘Eet en drink, mijne dochter.’</p>
<p>Deze minzame woorden staken Milna een riem onder het hart, en zij verkwikte zich recht aan de haar voorgezette spijzen. Zoodra zij verzadigd was, sprak de monnik met het strenge gelaat, die de prior bleek te zijn:</p>
<p>‘Deel ons nu uw verzoek mede, mijne dochter, want als ik mij niet bedrieg, komt ge op dit oogenblik niet alleen om geestelijke gaven te ontvangen.’</p>
<p>‘Ik heb geld noodig om levensmiddelen te koopen voor... voor... eene vriendin van mij,’ antwoordde Milna aarzelende, ‘en heb niets dan dit kruisje. Wilt ge zoo goed zijn het in ruiling aan te nemen voor geld of eetwaren?’</p>
<p>‘Het is tijd voor den avonddienst,’ zeide de prior, ‘volg mij nu naar de kapel. Morgen zullen wij over uwe belangen spreken; geef mij het kruisje, ik zal het voor u bewaren.’</p>
<pb n="57"/>
<p>‘Ik kan hier van nacht niet blijven,’ antwoordde Milna, ‘nog hedenavond moet ik terug naar Malekoffska.’</p>
<p>‘Naar Malekoffska?’ herhaalden de beide monniken verbaasd. ‘Ge meent toch niet dat gij hedenavond van die plaats zijt gekomen?’</p>
<p>‘Maar dat stadje ligt bijna drie uur van hier,’ hernam de prior, toen Milna die vraag toestemmend had beantwoord.</p>
<p>‘Drie uur?’ herhaalde Milna. ‘Nu begrijp ik hoe ik zoo vermoeid was; maar mijn angst, dat ik geen kooper voor het kruisje zou vinden, deed mij al verder en verder gaan.’</p>
<p>De monnik fluisterde den prior iets in het oor, waarop deze zeide, nadat hij nog een blik op het meisje had geworpen: ‘Ja, gij hebt gelijk,’ en tegen Milna: ‘Mijne dochter, men zal u eene cel aanwijzen, ge hebt rust noodig, en het zal dus beter voor u zijn, den avonddienst maar niet bij te wonen. Zacht moge uw slaap en aangenaam uw ontwaken zijn.’</p>
<p>Milna was werkelijk te vermoeid dan dat zij niet gaarne dankbaar gebruik zou hebben gemaakt van het haar aangeboden bed, waar zij spoedig insliep, terwijl de tonen van het avondlied der monniken tot in haar kleine slaapvertrek doordrongen.</p>
<p>‘Aangenaam moge uw ontwaken zijn,’ had de prior gewenscht, maar toen hij die woorden sprak, had hij even weinig vermoeden als Milna van de verrassing, die haar den volgenden ochtend zou wachten; en toch was hij het zelf, die haar die verrassing zou bereiden. Toen Milna wakker werd, had zij eene onduidelijke voorstelling van iemand, die hij haar bed gestaan en hare handen had aangeraakt, maar het kon ook wel een droom zijn geweest. Terwijl zij met nog half gesloten oogen daarover nadacht, hoorde zij de deur van haar kamertje opengaan en iemand haar bed naderen. Zij keerde het hoofd om en zag den gestrengen prior, doch met welk eene andere uitdrukking dan den vorigen avond op zijn gelaat! De rimpels waren van zijn voorhoofd verdwenen en zijne oogen misten geheel die sombere uitdrukking, ja, zelfs de toon van zijne stem klonk anders, toen hij zeide: ‘Ha, eindelijk ontwaakt?’</p>
<p>‘Heb ik te lang geslapen?’</p>
<p>‘Mij veel te lang,’ was het antwoord. ‘Zeg mij, aan wie behoort dit kruisje tegenwoordig?’</p>
<p>‘Aan mijzelve.’</p>
<p>‘En wie gaf het u?’</p>
<p>‘Mijne moeder gaf het mij op haar sterfbed weinige oogenblikken
<pb n="58"/>voor haren dood. Ik beloofde haar het altijd te zullen dragen, maar ik ben nu in de volstrekte noodzakelijkheid om het te verkoopen,’ zeide Milna droevig.</p>
<p>‘Waarom is het noodig?’ vroeg de prior.</p>
<p>Milna vertelde hem in korte woorden wat wij reeds weten en vroeg, toen zij haar verhaal geëindigd had, hoeveel zij voor het kruisje zou kunnen krijgen.</p>
<p>‘Niets,’ antwoordde de prior met een geheimzinnig lachje, ‘dit kruisje moet u helpen om uw vader terug te vinden,’ en bij deze woorden gaf hij haar het kleinood terug.</p>
<p>‘Maar...’ begon Milna.</p>
<p>‘Gij zijt Milna Wolodna?’ viel de prior haar op eens in de rede.</p>
<p>‘Ja,’ sprak Milna uiterst verbaasd, daar zij haar naam nog niet genoemd had; maar zij kon niets vragen, want de prior verliet haar dadelijk, nadat zij zijne laatste vraag beantwoord had. Zij trilde van aandoening, daar zij gevoelde, dat zij op het punt stond, iets zeer belangrijks te vernemen, en zij bedroog zich niet, want nog voordat zij geheel gereed was, kwam de prior terug en zeide: ‘Zie zelf maar of gij haar herkent.’</p>
<p>‘Mijn kind,’ riep de monnik, welke den prior volgde, en eer Milna bijna iets zag, of hoorde of dacht, lag zij in de armen, of meer eigenlijk, omvatte haar de arm - want hij had er maar één - van haren vader. ‘Mijn kind,’ herhaalde hij en kuste haar op handen, mond en wangen.</p>
<p>‘Houd u bedaard, Wolodna,’ ried de prior, ‘laat Milna eerst den tijd om zich verder te kleeden, en kom gij met mij mede naar het spreekvertrek,’ en bij deze woorden nam hij den ouden man onder den arm en verliet met hem de cel.</p>
<p>In tien tellen, zooals men zegt, was Milna gereed en bevond zich in dezelfde zaal waar zij den vorigen avond was geweest. Het is te denken hoe men toen aan het praten en vertellen ging. De oude man vroeg honderde dingen tegelijk, veel meer dan Milna kon beantwoorden, en vertelde haar zijne lotgevallen.</p>
<p>Hij had zooveel geleden bij den laatsten veldslag dat hij, toen het leger aftrok, voor dood was blijven liggen met een afgeschoten arm en verscheidene wonden. Eenige boeren, die bemerkten dat hij nog leefde, hadden hem opgenomen en door hunne zorgen, als het ware, het leven hergeven; maar hij bleef langen tijd zoo zwak, dat hij in de eerste jaren niet aan reizen kon denken. In dien tusschentijd begon
<pb n="59"/>zijne vrouw van verdriet te verkwijnen, en bevreesd dat zij haar kind aan vreemden zou moeten achterlaten, reisde zij met veel moeite naar Petersburg, waar zij nog eene goede kennis had, aan wie zij Milna kon aanbevelen. Al zeer spoedig daarop was de zorgzame moeder gestorven. Door een samenloop van gelukkige omstandigheden, die wij hier, om niet te langdradig te worden, niet zullen verhalen, had Milna eene vrij goede opvoeding genoten en was later, zooals wij zagen, als kamenier aan het hof gekomen. Lang nadat zijne vrouw vertrokken en overleden was, kwam de nog altijd zwakke Wolodna in zijne woonplaats aan. Met een hart vol blijde hoop zag hij reeds in de verte het kleine houten huisje, waar hij vrouw en kind dacht te vinden. Maar wie schetst zijne diepe smart, toen hij niet alleen haar, die hij zocht, niet vond, maar zelfs niemand hem de minste aanwijzing kon geven waar zij zich bevonden. De stille vrouw en haar kindje had men spoedig vergeten. Eenige menschen meenden zich nog flauw te herinneren, dat zij plan had naar Petersburg te gaan, maar anderen wisten weer bijna stellig dat zij een anderen weg had ingeslagen; en zoo kon de arme invalide in het geheel geene zekere berichten krijgen.</p>
<p>Daar stond hij nu; wat zou hij beginnen? Zijn verdriet overstelpte hem geheel, en zonder te weten wat hij wilde, zwierf hij een geruimen tijd doelloos rond, totdat hij ziek naar ziel en lichaam in een dorpje nederviel. Eenige medelijdende menschen brachten hem toen naar dit klooster. De prior was een man, die onder een hardvochtig uiterlijk eene gevoelige ziel verborg; de toestand van Wolodna trof hem, en hij besloot den ongelukkige onder zijne bijzondere hoede te nemen en te zien, of hij hem niet door eene zorgvuldige behandeling zou kunnen genezen. Zijn plan gelukte. Door den zwakken man langzamerhand versterkend voedsel toe te dienen en hem zooveel mogelijk frissche lucht te laten inademen, slaagde hij er in om hem, althans gedeeltelijk, zijne gezondheid en zijn denkvermogen te hergeven. Door vele kleine losse gezegden te onthouden en samen te voegen had de prior een aaneengeschakeld verhaal van Wolodna's lijden gekregen, en kon hij zijn patiënt vrij wat opbeuren door over alle vroegere gebeurtenissen te spreken. In elke kleine bijzonderheid stelde de prior belang, en zoo had hij ook verscheidene malen met oplettendheid geluisterd, als Wolodna hem vertelde, hoe hij eens in het geheim geld had verdiend, waarvoor hij zijne vrouw een gouden kruisje had gekocht. De oogen van den man fonkelden nog als hij over de blijdschap
<pb n="60"/>sprak, die deze verrassing aan zijne lieve vrouw bezorgd had.</p>
<p>Zoodra de prior den vorigen avond Milna had gezien, merkte hij een trek in haar gelaat op, die hem bekend voorkwam; maar hij kon zich niet herinneren, waar hij die wezenstrekken meer aanschouwd had, totdat het hem op eens te binnen schoot, dat dit meisje op den ouden ziekelijken Wolodna geleek. Bijna op hetzelfde oogenblik dacht hij: ‘Als dit schoone jonge meisje zijne dochter eens was,’ en zonder iemand iets te zeggen, sloop hij stil naar de cel van Milna en bespiedde haar in den slaap, hopende dat zij in den droom iets zou zeggen, dat hem in zijn half vermoeden kon bevestigen; maar Milna sliep gerust en sprak niet. De prior zette zich voor haar bed neder en bleef daar biddende wachten. Een paar malen greep hij de hand van het meisje om haar te doen ontwaken, maar telkens belette zijne goedhartigheid hem haren slaap te storen, en liet hij hare hand weer los om zijn stil gebed te hervatten. Hoe langer hij daar zat, des te waarschijnlijker kwam het hem voor dat zij de dochter van Wolodna was, en eindelijk tegen den morgen ging hij met het kruisje naar den monnik en zeide hem dat hij het eens moest bekijken. Dadelijk herkende deze het voor dat van zijne vrouw, maar verzonk in gepeinzen, zonder aan den prior te vragen, hoe hij in het bezit er van gekomen was. De prior verliet hem toen, keerde naar Milna terug en hoorde van haar, zooals wij zagen, de bevestiging van zijne veronderstelling.</p>
<p>De oude Wolodna werd opeens een geheel ander wezen dan hij tot hiertoe geweest was. De anders meestal zoo stille monnik praatte nu druk en levendig, vertelde met vuur van de vroegere jaren uit zijn leven en van zijne latere lotgevallen, weidde in het breede uit over de goedheden van den prior, en luisterde verder met belangstelling naar alles wat Milna hem op zijne veelvuldige vragen antwoordde.</p>
<p>‘Kom, Wolodna,’ vermaande eindelijk de prior, ‘nu moet gij wat gaan rusten, want uw gestel is niet bestand tegen eene te lange inspanning.’</p>
<p>‘Ik moet nu spoedig vertrekken,’ zeide Milna opstaande, ‘want ik ben reeds veel te lang uitgebleven.’</p>
<p>‘Neen, neen!’ riep de oude man, ‘ge moogt niet weggaan, ge moet bij mij blijven.’</p>
<p>‘Milna heeft dienstzaken,’ zeide de prior tegen den oud-soldaat, ‘maar zij zal spoedig bij u terugkeeren.’</p>
<p>Deze woorden hielpen. Wolodna nam afscheid van zijne dochter,
<pb n="t.o. 61"/><figure><p><xptr to="goej001doch02ill0003.gif"/></p>
<figDesc>G.J. Bos hth
<lb/>
Steendr v P.W.M. Trap
<lb/>
pag. 61</figDesc></figure>
<pb n="61"/>fluisterde haar in dat zij toch zeer spoedig terug moest keeren, en liet zich toen door den prior naar zijne cel geleiden.</p>
<p>Toen de prior terugkwam in de spreekkamer, zeide hij tegen Milna, die zich al gereed had gemaakt om te vertrekken: ‘Wees zoo goed mij nog iets op te helderen, dat ik niet goed heb begrepen. Gij hebt te Malekoffska eene prinses, die aan het hof is opgevoed; hoe komt zij daar?’</p>
<p>Milna, die zeer terloops over den czaar en zijne dochter had gesproken, vertelde nu den prior al de ons bekende bijzonderheden en sprak met veel opgewondenheid over Romanowna en haar vader.</p>
<p>‘Czaar Peter III?’ vroeg de prior verwonderd zijn hoofd schuddende. ‘Weet gij wel, mijn kind, dat er zich na den dood van onzen geëerbiedigden keizer al vele bedriegers vertoond hebben, die zich voor den czaar uitgaven? De jeugd is zoo geneigd om lichtgeloovig te zijn.’</p>
<p>‘Mijn vader!’ hernam Milna, ‘ik weet niets van bedriegers, maar gij zoudt onzen goeden en edelen czaar groot onrecht aandoen door hem daarmede te verwarren; hij beoogt niets dan het welzijn van het volk, en is zoo waarlijk groot dat hij niet eens meer zou willen regeeren. Als ge hem eens zaagt, zoudt ge, evenals ieder die hem ziet, hem vereeren en liefhebben. Maar,’ voegde zij er bij, ‘hoeveel zoudt gij mij kunnen geven voor het kruisje? Ik kan er zonder verdriet van scheiden nu het geholpen heeft om mijn vader terug te vinden.’</p>
<p>‘Het zal nu een dubbel aandenken voor u zijn,’ zeide de prior, ‘en ge moet het dus bewaren. Ik zal wel verder voor u zorgen: ge moet maar met uwe prinses hier komen, dan zal ik eens zien wat er voor haar vader gedaan kan worden. Maar nu durf ik u niet langer ophouden; een monnik, die een mand met levensmiddelen draagt, wacht aan de groote poort en zal u vergezellen.’</p>
<p>Dankbaar knikte Milna den goeden prior toe, en verliet welhaast het klooster in een geheel andere stemming, dan toen zij daar den vorigen avond aanklopte. Zij verheugde zich reeds in het vooruitzicht al deze goede tijdingen aan Romanowna mede te deelen en stapte zoo vlug mogelijk naast den monnik voort. Een half uurtje, nadat zij vertrokken was, werd zij door een man te paard luide geroepen, maar zij hoorde het niet voordat hij vlak bij haar stond.</p>
<p>‘Pater Alexius laat u dringend verzoeken dadelijk terug te keeren,’
<pb n="62"/>zeide de man, ‘want de oude Wolodna is plotseling ongesteld geworden.’</p>
<p>‘Ik kan nu onmogelijk terugkeeren,’ zeide Milna, aan Romanowna denkende, doch op hetzelfde oogenblik begreep zij toch ook dat de prior haar niet zonder dringende noodzakelijkheid zou laten halen. Zij besloot dus weder naar het klooster terug te keeren, nadat zij den monnik nauwkeurig gezegd had waar hij Romanowna zou kunnen vinden, en verzocht hem haar te melden, dat zij zoo spoedig mogelijk zou komen.</p>
<p>De prior kwam Milna al in den gang tegemoet en zeide: ‘Mijne dochter, ik vrees dat gij uwen vader slechts teruggevonden hebt om hem dadelijk weder te verliezen, want hij heeft eene harde koorts, en het zou mij verwonderen dat zijne weinige krachten toereikend zijn om dien vijand weerstand te bieden. Dadelijk na uw vertrek is hij uit het bed gesprongen en kwam geheel ongekleed en ijlende bij mij in mijn bidvertrek, waar ik hem met moeite op de rustbank heb gekregen. Ik meende u dit niet te mogen verzwijgen, omdat zijn toestand mij zeer bedenkelijk toeschijnt.’</p>
<p>Onder het spreken ging de prior Milna voor naar zijne eigene cel, waar Wolodna voor het oogenblik stil lag; maar niet zoodra kreeg hij haar in het oog, of hij begon weer onrustig te worden. Hij verwarde haar blijkbaar met hare moeder, en verweet haar met vele woorden dat zij niet op hem gewacht en haar kruisje verkocht had. Midden in zijne opwinding viel hij vermoeid en machteloos neder, maar zoodra hij een weinig uitgerust was, vloog hij weder overeind en sprak met harde stem, nu eens over den veldslag en het verlies van zijn arm, dan over Polen en zijne vrouw. Het bloed jaagde door zijne aderen, en niet ten onrechte maakte de prior zich ongerust over zijn toestand, want ondanks de koele bladeren, die op zijn hoofd waren gelegd, en den kalmeerenden drank, welken men hem van tijd tot tijd gaf, werd de opwinding hoe langer hoe sterker. ‘Milna is teruggekomen,’ riep hij op eens uit, ‘en ik moet met haar medegaan naar den keizer...’ Slechts met moeite gelukte het den prior en nog een monnik, hem te beletten van de rustbank af te springen. Het was akelig om aan te zien, hoe dat zwakke lichaam van oogenblik tot oogenblik gesloopt werd door die vreeselijke overspanning. Gedurig scheen het dat hij uitgeput was, maar telkens, als hij even gesluimerd of stil gelegen had, kwam de opwinding met nieuwe kracht terug.</p>
<pb n="63"/>
<p>Eindelijk viel hij tegen den avond in een meer kalmen slaap. ‘Het is de doodslaap,’ fluisterde de prior Milna in het oor. Het meisje snikte zacht, want - het moge zonderling klinken - bij deze woorden gevoelde zij bijna voor het eerst dat die man haar vader was, en dat zij, al kende zij hem slechts sedert eenige uren, toch veel van hem hield. Als wilde zij trek voor trek in haar geheugen prenten, blikte zij met kinderlijke teederheid op dat gelaat, eerst door de koorts hoogrood gekleurd, maar langzamerhand bleeker en bleeker geworden, en waarover zich eindelijk de vale doodskleur verspreidde. De omstanders dachten gedurig den laatsten zucht te zullen hooren, toen de stervende de half gesloten oogen nog eens opende en met volkomen bewustzijn om zich heen zag.</p>
<p>‘Heb dank,’ stamelde hij, toen hij den prior in het oog kreeg, ‘voor...’</p>
<p>‘Wij zullen samen God nog eens danken,’ zeide de prior, ‘voor de weldaad, die Hij heeft bewezen, door u uw kind nog te hebben laten zien.’</p>
<p>En voor de rustbank neerknielende zond de prior een hartelijk dankgebed ten hemel, tot blijkbaar genoegen van den stervende, die, zooals men aan het bewegen van zijne lippen zien kon, in stilte medebad.</p>
<p>Toen het gebed geëindigd was, scheen Wolodna nog iets te willen zeggen, doch hij kon geen geluid meer geven en zocht met zijne hand om zich heen.</p>
<p>‘Hier is Milna, hier is uw kind,’ zeide de prior, op Milna wijzende, maar de stervende begreep hem niet meer. ‘Milna, uwe weder-gevondene dochter zal voortaan mijn kind zijn. Zie, zij knielt voor uw bed, leg de hand op haar hoofd,’ herhaalde de prior langzaam en duidelijk aan het oor van Wolodna, die hem nu begreep; want een heldere glimlach vloog over zijn gelaat, en met inspanning van zijne laatste krachten strekte hij de hand uit. Dadelijk daarop sloten zich zijne oogen en blies hij den laatsten adem uit.</p>
<p>‘Rust in vrede!’ zeide de prior.</p>
<p>‘Amen!’ zeiden de monniken en bedekten het lijk met een laken.</p>
<p>Hoe kort Milna zich ook in het bezit van haar vader verheugd had, was zij toch recht bedroefd nu hij er niet meer was en weende vele tranen over zijn dood. De prior nam haar mede naar zijn bijzonder vertrek en trachtte haar door hartelijke woorden te bemoedigen. Hij deelde haar nog vele bijzonderheden mede uit het leven van haar
<pb n="64"/>vader, en wist haar daardoor af te leiden in de oogenblikken, die er nog verloopen moesten voordat de mis een aanvang kon nemen. Terwijl hij nog met Milna zat te praten, begonnen de klokken van het klooster te luiden.</p>
<p>‘Kom, mijne dochter,’ zeide de prior opstaande, ‘wij zullen samen naar de kapel gaan om voor het zieleheil van den goeden Wolodna te bidden.’ Milna volgde in stilte door een zijgangetje naar eene geheel met zwart behangene koepelkamer, waar het lijk van haren vader lag. Het meisje zag vreemd op toen zij de kist naderde, waarin de doode lag: zij bespeurde dat men hem zijn beste kloostergewaad - bestaande in een zeer ruim overkleed van donkerbruine stof met lange mouwen en eene zwarte muts met oorlappen - had aangetrokken. Eenige waskaarsen verlichtten dit somber verblijf zoo flauw, dat Milna de eerste oogenblikken niet zag hoe verscheidene monniken, met het hoofd geheel ter aarde gebogen, rondom de kist geknield lagen. Een van hen stond op en bood den prior het wijwatersvat aan, waarop deze het lijk geheel met wijwater besprenkelde; vervolgens gaf de prior den doode een brief in de hand en wenkte Milna hem naar de kapel te volgen, waar hij de mis bediende en waar door het mannenkoor vervolgens een plechtige lijkzang gezongen werd, die haar nog jaren daarna in de ooren klonk.</p>
<p>Milna begreep niet waarom men haar vader een brief had gegeven en vroeg dit na de mis aan pater Alexius. ‘Dat is een paspoort naar den hemel,’ luidde het korte antwoord; maar later, toen zij met den prior alleen was, vertelde deze haar dat dit eene van de vele bijgeloovigheden was, waarvan hij niet hield, maar waar hij ook geen kwaad in vond, en die hij, omdat de meeste Russen zoozeer op het nakomen van oude gebruiken gesteld zijn, ook in zijn klooster niet afschafte.</p>
<p>Toen Milna zich in hare cel ter rust had begeven, scheen het haar toe, alsof al het gebeurde in die twee laatste dagen een droom was; zij kon zich bijna niet begrijpen dat er in een zoo kort tijdsbestek werkelijk zooveel had plaats gehad; dat zij een vader teruggevonden en reeds weder verloren had, maar het kruisje om haar hals was een stellig bewijs van de werkelijkheid. Zij kuste het voordat zij insliep en droomde over hare lieve ouders.</p>
</div>
<div type="chapter">
<pb n="65"/>
<head rend="h3">Een nacht in de boekerij.</head>
<p>Zoodra Milna zich ter rust had begeven, ging de prior naar de boekerij van het klooster en liep daar eenigen tijd geheel in gepeinzen verzonken op en neder. Zijn hoofd was vol van de buitengewone gebeurtenissen, die er in het klooster waren voorgevallen, en van alles wat hij door Milna had vernomen. Was het waar? Was de goede czaar nog in leven? En was hij het die te Casan gevangen zat?</p>
<p>Deze vragen, o! hij had ze zoo gaarne beantwoord gezien; want was de wettige keizer werkelijk in hechtenis, welke rechtgeaarde Rus zou dan niet al zijne krachten inspannen om hem te bevrijden? En inzonderheid pater Alexius, die zoo gehecht was aan het hoofd van den Staat. ‘Hoe zal ik toch te weten kunnen komen of hij al dan niet de czaar is?’ vroeg de prior zich tevergeefs af. Eindelijk bleef hij voor de boekenkast staan en nam een boek met dikken perkamenten band, waarin alle gebeurtenissen van het land opgeschreven waren. Hij legde het voor zich op de tafel neder, terwijl hij al bladerende bij tusschenpoozen overluid las: ‘Hij was een goed keizer, die zijn regeering begon met zeventien duizend bannelingen uit Siberië terug te roepen, hm! hm!</p>
<p>‘Ja, ook hij had gebreken,’ zeide de prior hoofdschuddend eenige pagina's overslaande, ‘maar hij bracht voor zijn volk toch veel nuttigs tot stand. Hij regeerde kort, slechts drie jaar. Zijne echtgenoot bewerkte in Juli van het jaar twee en zestig eene omwenteling, waarbij hij van den troon werd gestooten, en kort daarop overleed de czaar in de gevangenis. Zijn lijk werd in stilte begraven, hm! hm!</p>
<p>‘Het gerucht zeide,’ vervolgde de prior halfluide; terwijl hij van zijn boek opziende zich iets trachtte te herinneren, ‘dat hij vermoord was, en zelfs op last van Catharina, maar hier staat dat hij door een hevig koliek werd aangetast, hm!</p>
<p>‘Er was ook een gerucht, als ik mij wel herinner, dat hij niet dood was, maar dat hij zich ergens schuil hield; misschien is het waar, misschien is het slechts een uitstrooisel van hen, die plan hadden zich voor den czaar uit te geven. Er is misbruik genoeg van dat gerucht gemaakt, want de eerste, die zich voor den keizer uitgaf, was slechts een schoenmaker van Woronetz. De opstand, dien hij maakte, had weinig te beduiden,’ merkte de prior aan, weer eenige bladen omslaande. ‘De tweede bedrieger was een soldaat van Kopenka.
<pb n="66"/>Hij vertoonde zich in het jaar 1770, maar werd spoedig herkend en gedood door een officier onder wien hij gediend had.</p>
<p>‘In 1772 stond er op nieuw iemand op die zich voor czaar Peter uitgaf,’ las de prior; ‘hij had zich te Ilinetz een grooten aanhang gemaakt, toen door een toeval ontdekt werd dat hij een arts was en Stephano heette. Hij werd gevangen genomen, maar wist te ontsnappen en redde zich met de vlucht. Zou deze mogelijk nog eens terugkomen?</p>
<p>‘Hm! hm! de vierde zoogenaamde czaar, die al een geheel leger op de been had voor men hem kon vatten, werd te Oufa tot den knoet verwezen<note n="1" place="foot">De knoet, een straf die nu afgeschaft is, bestond in het uitdeel en van slagen met een harden, dikken, lederen riem, terwijl de schuldigen, naar de zwaarte van hun misdrijf, aan een paal gebonden of aan de handen opgehangen werden. De beulen waren daarin zoo ervaren, dat zij de opgegeven slagen van de schouders tot aan den middel naast elkander legden.</note>; en behalve deze vier was er nog iemand te Irkutok, die zelfs eenige bewijzen leverde dat hij werkelijk Peter III was, maar ook zijn bedrog werd ontdekt,’ las de prior en hervatte daarna zijne wandeling weder.</p>
<p>‘Milna kan wel gelijk hebben,’ zeide de prior nadenkend, ‘want het blijft altijd mogelijk dat de czaar werkelijk nog leeft, al is het ook onwaarschijnlijk. Wat nam dat goede onbedorven kind het hoog op dat ik aan de mogelijkheid van bedrog dacht. Zij heeft stellig nog niet veel van de menschen gezien, en dus niet geleerd ze te wantrouwen. Als deze man, die nu onder den naam van Pugatscheff in de gevangenis zit, werkelijk de czaar is, zal ik al mijne krachten inspannen om hem den troon terug te geven, want de vele buitensporigheden van Catharina maken hare regeering zeer hard voor het arme volk; maar als hij het niet is...?’</p>
<p>Een groot gedeelte van den nacht bracht de prior in het overpeinzen van het al of niet waarschijnlijke van de wederverschijning van den czaar door, maar bij kwam in het geheet niet tot zekerheid. Eindelijk wierp hij zich met het aangezicht ter aarde neder voor de afbeelding van de H. Maagd, en vond kalmte in een lang en ernstig gebed.</p>
<p>Daarop begaf hij zich naar zijne cel om nog een paar uren te slapen, veel langer toch zou zijne rust niet kunnen zijn, daar hij al weer om vijf uur de mis moest bedienen; maar al behoefde hij niet
<pb n="67"/>bij de vroegmis te zijn, toch zou hij niet langer te bed blijven, daar de kloosterwet medebracht, dat iedere monnik slechts vier of hoogstens vijf uur mocht slapen, en de ijverigsten gunden zich dien tijd niet eens voor hunne nachtrust, half uit vroomheid, half uit vrees voor de straf, die hen wachtte, als zij zich versliepen. Die straf was dat elke monnik, welke te laat kwam, gedurende den maaltijd aan het einde der tafel moest blijven staan, terwijl hij gedurig luide moest bidden: ‘Heere, ontferm u mijner, naar uwe groote barmhartigheid.’ Vervolgens moest hij bij de deur nederknielen en in die deemoedige houding aan zijne medebroeders, als zij van tafel opstonden, vragen: ‘Bidt, heilige vaders, voor dezen zondigen luiaard.’ Als dan de monniken vertrokken waren met een: ‘God vergeve het u, mijn broeder,’ mocht de boeteling opstaan en alleen eten.</p>
<p>Dadelijk na de mis vroeg de prior aan Milna nog eenige bijzonderheden over Pugatscheff. Uit het bezoek in de hermitage, en de omstandigheid dat hij bekend was met de geheimen van dat weelderige verblijf, bemerkte de prior dat hij ten minste zeer nauwkeurig bekend moest zijn aan het hof, en dit gaf, hoezeer het geen zeker bewijs was, veel waarschijnlijkheid aan zijne bewering.</p>
<p>‘Ik zal zelf,’ zeide de prior, ‘naar Casan gaan en zijne zaak onderzoeken, en dan zal hij, als hij werkelijk de czaar is, spoedig in vrijheid zijn; maar blijkt het dat ook hij een bedrieger is, dan zal de zwaarste straf nog veel te licht voor hem zijn, want wee over hen die het land beroeren. Maar, Milna,’ vervolgde hij, ‘wat er ook gebeuren moge, gij kunt altijd op mijne hulp en bescherming rekenen. Waar ik u ooit van dienst kan zijn, kunt ge u gerust tot mij wenden, en zoolang de czaar zijn troon nog niet herkregen heeft, moet gij met zijne dochter hier uw intrek nemen.’</p>
<p>Milna kuste dankbaar de hand van den prior en vroeg hem zijne toestemming, om nu toch dadelijk naar Malekoffska te vertrekken.</p>
<p>‘Ik heb reeds bevolen, dat men mijn eigen paard voor u moest zadelen, en de monnik, die u zal vergezellen, heeft het een en ander bij zich, ingeval de prinses liever morgen dan heden de reis wil maken.’</p>
<p>Milna bedankte hartelijk voor deze vriendelijke zorg en vertrok daarop met den ouden monnik.</p></div>
<div type="chapter">
<pb n="68"/>
<head rend="h3">Milna's terugreis naar Malekoffska.</head>
<p>Het paard, dat door den ouden monnik bij den toom werd geleid, liep stapvoets en zoo langzaam voor Milna's ongeduld, dat zij zich verbeeldde veel gauwer te kunnen wandelen; maar zij durfde het niet te zeggen, omdat de prior, uit zorg voor haar, het dier, waarop hijzelf dagelijks reed, beschikbaar had gesteld. Zij trachtte een praatje met den monnik te maken en vroeg hem of hij haar vader dikwijls gesproken had; maar de man, die haar blijkbaar niet verstond, antwoordde lachend iets met een zoo vreemden tongval, dat het meisje hem op hare beurt niet begreep en dus het gesprek maar moest staken. De weg viel haar zeer lang en gedurig verwonderde zij er zich over, dat zij zoo kort geleden die geheele reis te voet had gemaakt, want het scheen haar nu toe dat zij nooit het einde van den tocht zou bereiken; maar eindelijk zag zij tot hare blijdschap eerst de onderaardsche hutten en daarna de meer bewoonbare huisjes van de stad, en daaronder ook het houten gebouw, waar zij de prinses en de oude vrouw had gelaten.</p>
<p>Vlug sprong zij uit den zadel, liep door de half openstaande deur naar binnen en had reeds een groet op de lippen, toen zij tot haren schrik bespeurde, dat niet alleen Romanowna en Ottekesa daar niet waren, maar dat er zelfs niets was wat aan haar toebehoorde, zoodat zij blijkbaar vertrokken moesten zijn. Maar waarheen?</p>
<p>De oude monnik zag door de deur half wezenloos naar Milna, wier onrust hij niet scheen te kunnen begrijpen.</p>
<p>Milna wees hem, dat zij voor wie de medegebrachte spijzen bestemd waren hier niet was; maar deze zwarigheid vond de oude zoo gering, dat hij, ook door gebaren, het meisje voorstelde ze dan maar met hem op te eten. Ondanks zichzelve moest Milna lachen over de koelbloedigheid van haren geleider, die zoo'n scherpe tegenstelling vormde met haar eigen onrust. Langen tijd zocht zij, zonder een spoor van de vluchtelingen te vinden, maar eindelijk vernam zij dat de prinses en de oude vrouw den vorigen namiddag den tegenovergestelden weg waren ingeslagen van dien, welke naar het klooster voerde. Zonder zich den tijd te gunnen iets te gebruiken, vroeg ze den monnik in het kleine huisje op haar te wachten, en steeg spoedig weder te paard. Door schoppen, schreeuwen en bij den teugel te trekken kreeg zij het paard, nadat zij het stadje achter den rug had, in een soort van galop en ging zoo vrij spoe-<pb n="69"/>dig voort. Van tijd tot tijd hield zij even stil, om aan de weinige voetgangers, die zij ontmoette, te vragen of zij ook eene oude vrouw met een jong meisje hadden gezien; maar de antwoorden werden in de platte volkstaal gegeven, die Milna niet verstond, en dus moest zij maar op goed geluk verder gaan. Gelukkig hield zij toevallig het rechte pad en zoo zag zij, veel spoediger dan zij had kunnen verwachten, de oude Ottekesa met de prinses, beide even vermoeid, aan den weg zitten. Romanowna snikte het uit van blijdschap zoodra zij Milna zag; zij had zich zoo ongelukkig gevoeld, toen zij ontwakende van de oude vrouw had vernomen, dat Milna weg was. Had Ottekesa aan de prinses gezegd, waarom Milna heengegaan was, dan zou Romanowna stellig minder ongerust zijn geweest; maar de oude wilde niets anders zeggen, dan dat Milna misschien wel weer terug zou komen, als haar ten minste geen ongeluk had getroffen, en meer dergelijke gezegden, waardoor het arme meisje zoo angstig werd, dat zij dadelijk heen wilde gaan om Milna te zoeken. Hiertegen verzette zich Ottekesa met geweld,
 omdat zij Milna beloofd had te zullen zorgen dat Romanowna daar zou blijven.</p>
<p>‘Maar gij zijt toch heengegaan,’ merkte Milna aan.</p>
<p>Romanowna wilde er in het eerst niet voor uitkomen waarom zij was uitgegaan, maar vertelde later met een lichten blos, dat zij zich door Ottekesa had laten bepraten, een sterrenkijker te gaan raadplegen over Milna en haar vader. ‘Moeder Ottekesa vertelde mij zoovele wonderen van den beroemden Wisby,’ zeide Romanowna, ‘dat ik waarlijk eenig vertrouwen kreeg in den toovenaar. Maar ik schaamde mij een beetje over de onderneming toen ik op weg was, en ben blijde dat gij ons hebt ingehaald voordat wij hem gevonden hebben.’</p>
<p>Blijkbaar was de oude Ottekesa er niet verheugd om, want zij trok een zeer teleurgesteld gezicht, en zeide in het geheel niets.</p>
<p>Milna wilde Romanowna overhalen op het paard te gaan zitten, toen zij een weinig bedaard was, maar deze zeide, den arm van hare vriendin nemende: ‘Neen, neen, ik wil in dit vreemde land niet weder van u scheiden, en ik ben nu ook veel te nieuwsgierig om te weten waar gij al den tijd zijt geweest dat ik u miste.’</p>
<p>‘Gij hebt toch mijne boodschap gekregen?’ vroeg Milna, ‘en de vruchten en het brood, dat de prior u zond?’</p>
<p>‘Er is geene boodschap tot mij gekomen,’ zeide Romanowna.</p>
<p>‘De prinses heeft zich met sakkarie moeten voeden,’ zeide Otte-<pb n="70"/>kesa verontwaardigd; ‘maar als gij geen van beiden te paard wilt rijden, mag ik dan...?’</p>
<p>De meisjes konden niet nalaten over dit verzoek te glimlachen, maar stonden het gaarne toe en waren de oude vrouw behulpzaam in liet opstijgen, dat lang niet zonder moeite gebeurde. Eindelijk gelukte het Ottekesa toch om van den boomstam, waarop zij was gaan staan, in den zadel te komen; maar toen kwam het ergste eigenlijk nog aan, want de oude vrouw, die zeker in haar leven nooit te paard had gezeten, vond het zitje lang zoo gemakkelijk niet, als zij het zich had voorgesteld, en wilde er gaarne dadelijk weder af. Het paard scheen haar evenwel eens te willen plagen, ten minste het ging op een klein drafje voort, en de van angst zweetende vrouw bewaarde zich slechts voor vallen, door zich met handen en voeten aan buik, kop en manen vast te houden. Hoeveel medelijden Romanowna en Milna ook met Ottekesa hadden, konden zij toch niet nalaten hartelijk te lachen over de kluchtige vertooning die deze amazone maakte; maar de oude vrouw besloot haar geheele leven nooit weder een paard te bestijgen.</p>
<p>Romanowna vergat hare vermoeidheid geheel, toen zij, arm in arm met Milna terugwandelende, naar het verhaal van hare vriendin luisterde en van haar zoovele gunstige berichten ontving. Milna had juist den invloedrijken priester gevonden van wien zij zich zooveel had voorgesteld, en deze had beloofd zich moeite te geven voor de bevrijding van den edelen gevangene, en de beide meisjes een veilig verblijf aangeboden. Voorloopig waren dus alle redelijke wenschen vervuld. Milna was blijde dat Romanowna zoo vol moed was; zij deed haar best om het meisje in die opgeruimde stemming te houden, en deelde haar dus ook niet mede, dat pater Alexius eenigen twijfel voedde of Pugatscheff de czaar wel was.</p>
<p>‘Hoe heerlijk werd uwe liefde voor mij beloond! Hadt gij uw kruisje niet voor mij willen verkoopen, dan zoudt gij waarschijnlijk uw vader niet hebben teruggevonden. Maar welk eene bittere teleurstelling, dat ge hem zoo dadelijk weder moest verliezen.’</p>
<p>‘Ik ben recht dankbaar, dat ik mijn vader nog eens heb mogen zien en had gaarne gewild, dat God hem nog eenige levensjaren had geschonken, maar ik kan toch met een weemoedig genoegen aan hem denken, en voel het gemis natuurlijk lang zooveel niet als gij zoudt doen.’</p>
<p>‘Hè,’ zeide Romanowna, verbleekende bij dat verschrikkelijke
<pb n="71"/>denkbeeld, ‘ik geloof niet dat ik dat zou kunnen overleven; want deze dagen van scheiding zijn al zoo vreeselijk. Zeg, Milna, is pater Alexius nu al naar Casan?’</p>
<p>‘Ik meen begrepen te hebben dat hij eerst na de begrafenis op reis wilde gaan,’ antwoordde Milna.</p>
<p>‘Wanneer zal die plaats hebben?’ vroeg de prinses.</p>
<p>‘Als wij teruggekeerd zullen zijn,’ zeide Milna.</p>
<p>‘Dan zullen wij van avond nog naar het klooster gaan,’ sprak Romanowna; maar toen zij een poosje stil had gezeten in het kleine huisje, was zij zoo vermoeid, dat zij noch te voet, noch te paard verder kon komen. De monnik, die haar slapende gewacht had, werd nu belast naar het klooster terug te keeren en te zeggen, dat de meisjes den volgenden dag zouden komen.</p>
<p>Den volgenden dag had de begrafenis van den ouden Wolodna plaats. De kist, die alle dagen door den prior met wijwater besproeid was, werd in het midden der kapel geplaatst, waarbij pater Alexius de gewone gebeden van de Kerk en zegenwenschen uitsprak. Vervolgens droegen acht monniken de kist met het zwarte lijkkleed bedekt grafwaarts. Daarop volgde de prior met de afbeelding van den heiligen Nicolaas, en op hem Milna en Romanowna, die evenals al de monniken, welke twee aan twee volgden, brandende waskaarsen in de handen hadden. Bij het graf werd het lijkkleed weder weggenomen, opdat ieder den doode nog eens zou kunnen zien. Milna beschouwde lang en opmerkzaam dat kalme en bleeke gelaat, waarop nog een dankbare glimlach duidelijk te zien was, en de tranen stroomden rijkelijk uit hare oogen, minder omdat zij zoo bedroefd was over den dood van den ouden man, dan wel omdat zij aan hare moeder dacht, en het haar te binnen kwam voor hoeveel lijden die lieve, zachtaardige vrouw bewaard zou zijn geweest, als zij niet van haren echtgenoot door den oorlog was gescheiden geworden. In deze gepeinzen verdiept, bleef zij onbeweeglijk bij de kist staan, totdat de prior haar zacht bij den arm nam en haar blik naar boven richtte, tegelijk een wenk aan de monniken gevende om voort te maken. Onder het aanheflen van een zacht klaaggezang werd nu de kist toegemaakt, in het graf nedergelaten en met aarde bedekt. De prior besproeide ook het graf met het gewijde water en begaf zich daarop met de meisjes weder naar het klooster.</p>
</div>
<div type="chapter">
<pb n="72"/>
<head rend="h3">Het onderzoek van den prior.</head>
<p>Pater Alexius was overal te gunstig bekend, dan dat niet alle deuren voor hem geopend zouden worden; en zoodra hij zich dan ook te Casan bij den gouverneur aanmeldde en toegang tot de gevangenis verzocht, gaf deze hem volkomen vrijheid, de gevangenen, die hij wenschte te spreken, op alle uren van den dag te bezoeken. Hij nam zijn intrek bij een priester en begaf zich daarop dadelijk naar de gevangenis, waar hij verzocht om bij Pugatscheff te worden toegelaten. Toen men hem binnen liet, vond hij den gevangene in zoo diepe aandacht geknield liggen, dat deze niet bespeurde hoe er iemand binnen gelaten was, voordat Pater Alexius door te hoesten zijne tegenwoordigheid bekend had gemaakt.</p>
<p>‘Vergeef mij,’ begon Pugatscheff, uit zijne knielende houding oprijzende, ‘ik was...’</p>
<p>‘Gij behoeft geene vergiffenis te vragen, omdat gij bidt,’ viel de prior hem op gestrengen toon in de rede. ‘Het is een groot voorrecht, als men in de verdrukking met een rein hart tot God mag naderen.’</p>
<p>Pugatscheff zag den monnik vlak in het gezicht en zeide: ‘Wel moogt gij dat zeggen, maar mijne verdrukking is zwaarder, dan gij misschien denkt.’</p>
<p>De prior zag den gevangene doordringend aan en werd blijkbaar ingenomen met dat edele gelaat. Op zachteren toon hernam hij: ‘Ik weet het, gij hebt zeer veel te dragen, maar als de nood op het hoogst is, is zeer dikwijls de redding het naast. Ik twijfel niet of ik kan uw lijden eenigszins verzachten, want ik kom u tijding brengen........’</p>
<p>‘O, van Romanowna? van mijne lieve dochter?’ vroeg Pugatscheff, den prior onstuimig in de ede vallende.</p>
<p>‘Ja,’ antwoordde de prior kalm. ‘Zij is zeer welvarend, evenals Milna, en zendt u door mij haren hartelijken groet.’</p>
<p>‘O, zeg mij,’ smeekte Pugatscheff, ‘hoe gaat het haar? Het arme kind zal zoo verlegen zijn, want toen ik in de gevangenis gebracht was, dacht ik er aan dat zij geen geld had behouden.’</p>
<p>Pater Alexius vertelde den bezorgden vader eerst dat zijn dochter in veiligheid bij hem was, en de wijze waarop hij met haar in kennis was gekomen, en vervolgde toen: ‘Uwe dochter en Milna hebben mij veel over u gesproken, en een der redenen van mijn
<pb n="73"/>bezoek is, om mij te overtuigen of gij werkelijk czaar Peter zijt.’</p>
<p>Pugatscheff zag den prior droevig aan en zuchtte, doch sprak geen woord.</p>
<p>‘Als gij kunt bewijzen dat gij werkelijk de keizer zijt,’ sprak. de prior en liet zijne stem dalen, daar hij eenig gerucht aan de deur meende te hooren, ‘ben ik in staat u te helpen.’</p>
<p>‘Ik heb geene bewijzen dan mijn woord van eer, en als ge mijn woord niet durft vertrouwen, kan ik u geen waarborg geven.’</p>
<p>Dat edele gelaat en die waardige houding hadden pater Alexius al bijna overtuigd, dat hij czaar Peter voor zich had, en hij zeide, zich verontschuldigend: ‘Mijne achterdocht is misschien eene inblazing van den duivel, maar al vijfmaal is het volk verblijd door de tijding dat de keizer nog leefde, en even dikwijls teleurgesteld door....’</p>
<p>‘Ik weet het; bedriegers hebben zich verstout zich voor mij uit te geven,’ hernam Pugatscheft, den prior kortaf in de rede vallende, ‘en uw argwaam is dus zeer gegrond, hoezeer hij mij grieft; maar vraag mij naar alles wat u goeddunkt, opdat uw twijfel worde weggenomen.’</p>
<p>Pater Alexius deed Pugatscheff verscheidene vragen, welke deze allen opzettelijk zóó uitgebreid beantwoordde, dat er eindelijk bij den prior geen twijfel meer overbleef of deze gevangene was werkelijk de czaar.</p>
<p>Verscheidene dagen aaneen bezocht de prior den keizer en trachtte hem door vertroostende gesprekken te bemoedigen, terwijl hij inmiddels, maar tevergeefs, pogingen in het werk stelde om zijne vrijlating te verkrijgen.</p>
<p>Daar de gouverneur van geen in vrijheid stellen wilde hooren, bezorgde pater Alexius aan Pugatscheft eene groote som geld en gaf hem den raad daarmede zijne bewakers om te koopen. ‘Zoodra ge vrij zijt,’ zeide pater Alexius, ‘moet gij in het klooster komen, waar ik vertrekken voor u in gereedheid zal laten brengen.’</p>
<p>Zooals de prior wel voorzien had, kostte het weinig moeite de wachters om te koopen; want slechts een dag nadat hij Casan had verlaten, bevond Pugatscheff zich bij zijne dochter.</p>
<p>Wat was het meisje gelukkig toen zij haar vader weder bij zich had. Aan het praten en vertellen kwam geen einde. Romanowna moest van elken dag een nauwkeurig verslag hebben, zij moest weten hoe haar vader dien bangen tijd was doorgekomen, hoe hij het
<pb n="74"/>elken dag had gehad; of hij veel aan haar had gedacht? of de oppassers goed voor hem geweest waren? of hij 's nachts had kunnen slapen? of hij niet zeer verrast was geweest over de komst van pater Alexius? en honderd andere vragen meer, die Pugatscheff allen beantwoordde, terwijl hij van zijn kant wenschte te vernemen wat Romanowna in dien tijd bejegend was.</p>
<p>Eenige dagen bleef Pugatscheff kalm bij zijne dochter, om naar ziel en lichaam verkwikt te worden, terwijl de prior buitenshuis voor hem zorgde. Buiten het klooster kon hij zich natuurlijk niet vertoonen zonder zichzelf en ook zijn beschermer in gevaar te brengen, want niemand mocht ooit bemerken, dat pater Alexius de hand had geleend aan de ontvluchting van een oproermaker. Doch al zeer spoedig begon die kalme, rustige eentonigheid van het kloosterleven Pugatscheff te vervelen, en met ongeduld verlangde hij naar tijding van de monniken, die pater Alexius naar alle kanten had uitgezonden om den geest der bevolking te polsen.</p>
<p>‘Wanneer zal ik toch een einde kunnen maken aan de dwingelandij van Catharina?’ riep Pugatscheff meer dan eens ongeduldig uit. ‘Wanneer zal ik mij aan het hoofd van mijn leger kunnen plaatsen?’</p>
<p>Romanowna hoopte in stilte dat het nog maar zeer lang zou duren, want hoezeer zij vroeger ook verlangd had, dat ieder zou weten wie baar vader was, begreep zij nu toch dat er oorlog noodig zou zijn voordat hij zijn doel zou kunnen bereiken; en dat denkbeeld vond zij zoo vreeselijk, dat zij veel liever maar stil in het klooster zou zijn gebleven, dan weder tot eer en aanzien te geraken, als haar vader daardoor in gevaar moest komen. Het werd haar soms bang om het hart, als Pugatscheff met zooveel opwinding sprak over den tijd dat hij Catharina van den onrechtvaardig verkregen troon zou stooten. ‘Dan,’ zeide hij, ‘kan ik rekenen de mij opgelegde taak te hebben volbracht, en mag ik mijne verdere levensdagen in stille afzondering eindigen, terwijl gij, mijne dochter, met wijsheid en zachtmoedigheid het volk regeert.’</p>
<p>Meermalen verzekerde Romanowna dat zij voor zich geen kroon wenschte, en dat zij geen verstand genoeg had om te regeeren, maar haar vader wilde daar niets van hooren. ‘Wijze en verstandige mannen,’ zeide hij, ‘zullen u gaarne ter zijde staan; en al is de taak, die God u wil opleggen, ook moeilijk, ge zult die toch kunnen volbrengen.’</p>
<p>‘Vreemd,’ zeide Romanowna tegen Milna, ‘dat ik altijd, als
<pb n="75"/>mijn vader zoo opgeruimd over de toekomst spreekt, zoo'n angstig gevoel krijg. Het is mij, alsof ons een groot onheil bedreigt in plaats van al dien voorspoed, welken de czaar zich voorstelt.’</p>
<p>‘Ik denk, dat het komt, omdat ge nu aan een geheel ander soort van leven gewend zijt, maar als ge eens weder in uwe vorige omgeving zijt, zult ge er stellig anders over oordeelen, want dit klooster is toch eigenlijk geene verblijfplaats voor eene prinses,’ merkte Milna aan.</p>
<p>‘En toch gevoel ik mij hier gelukkiger dan ooit vroeger te Petersburg aan het hof. Wij kunnen hier God dienen zonder door allerlei wereldsche genoegens afgeleid te worden.’</p>
<p>Milna was het lang niet met Romanowna eens. Zij verlangde naar de vervulling van al de schitterende beloften, die Pugatscheff haar had gedaan; maar dit zij te harer eere gezegd: zij betreurde het toch meer voor hare vriendin dan voor zichzelve, dat die tijd nog zoo ver af scheen te zijn. Alle dagen hinderde het haar, dat de prinses zich zoo moest behelpen, want, hoezeer de prior haar vrijheid had gegeven, Romanowna zooveel gemak te bezorgen als zij maar bedenken kon, bleef toch haar verblijf hier een groot verschil maken met hare omgeving te Petersburg.</p>
<p>Terwijl de beide meisjes op een avond dicht bij een der ramen zaten te praten, en Pugatscheff, zooals gewoonlijk met beide handen tegen het hoofd gedrukt, stil bij de tafel zat na te denken, kwam pater Alexius met een brief in de hand binnen en zeide: ‘Goede tijding.’</p>
<p>‘Goede tijding voor mij?’ vroeg Pugatscheff opspringende.</p>
<p>‘Ja, gij zult spoedig een groot leger bijeen krijgen door de onhandigheid van een dienaar van Catharina. Zij heeft namelijk den generaal Traubenberg order gegeven een regement huzaren te lichten onder de Kozakken van den IJaik. Zooals u misschien bekend is, zijn deze menschen vol godsdienstige vooroordeelen, en zoo is ook het dragen van een langen, zwaren baard een punt van godsdienst, en daarin....’</p>
<p>‘Ja, ja,’ riep Pugatscheff, den prior ongeduldig in de rede vallende.</p>
<p>‘Toen de generaal,’ vervolgde de prior, ‘hun het bevel van de keizerin vertoonde, om onder hen soldaten te werven, waren zij daartoe bereid, en in betrekkelijk korten tijd was er dan ook een leger van veertien duizend man op de been; maar bij de monstering der troepen vond Traubenberg goed, te bevelen, dat zij hunne baarden
<pb n="76"/>moesten afscheren. De hoofden kwamen hiertegen op en weigerden, en de generaal was dom genoeg, hun op de markt hunne baarden gewelddadig te laten ontnemen. Hij maakte hen hierdoor zoo woedend, dat zij niet alleen hem en nog vele andere officieren vermoordden, maar tevens in opstand kwamen, en besloten zich te wreken over het onrecht dat men hun had aangedaan.</p>
<p>‘Mijn berichtgever heeft hun toen verteld dat gij nog in leven waart en u hier bevondt, en deze tijding is met zooveel geestdrift ontvangen, dat zich dadelijk een soort van gezantschap heeft gevormd om u af te halen en te verzoeken u aan hun hoofd te stellen.’</p>
<p>‘Welk eene duidelijke roepstem van den hemel,’ sprak Pugatscheff met waardigheid. ‘Mijn vriend’ voegde hij er bij, ‘laten wij gezamenlijk in de kapel onze dankgebeden tot God opzenden, en Hem tevens smeeken mijne pogingen tot het welzijn van het volk te zegenen.’</p>
<p>Toen Romanowna en Milna zich wilden gereed maken om met Pugatscheff te vertrekken, stelde de prior haar voor, liever in het klooster te blijven, totdat de czaar eerst althans eene vesting zou hebben ingenomen, waar hij haar een veilig verblijf kon bezorgen. Pugatscheff nam dezen voorslag dadelijk dankbaar aan en liet dus, toen de soldaten hem kwamen halen, zijne dochter met hare getrouwe Milna en de oude Ottekesa onder de hoede van zijn vriend den prior.</p>
<p>Romanowna was bedroefd toen zij weder van haar vader werd gescheiden, en liet zich slechts een weinig troosten door de belofte, dat hij haar zeer dikwijls bericht zou doen toekomen en, zoodra het maar eenigszins mogelijk was, zou komen afhalen. ‘En dat kan niet lang meer duren,’ voegde hij er opgewonden bij, ‘want God kan niet toestaan dat de onschuld langer verdrukt wordt.’</p>
<p>Nadat hij van allen een hartelijk afscheid had genomen, vertrok hij met de soldaten in eene zeer opgewekte stemming. Zijne dochter zag hem na zoolang zij kon, en bewonderde met Milna zijne edele houding, toen hij op het vurige hem toegezonden paard in galop wegreed.</p>
</div>
<div type="chapter">
<pb n="77"/>
<head rend="h3">De wijding van het water.</head>
<p>Aangenaam en stil, hoewel wat eentonig gingen nu dagen en weken voor Romanowna en Milna voorbij. De prior deed wat hij kon om de meisjes genoegen te geven: nu eens las hij haar voor uit de Heilige Schrift en verklaarde veel, wat zij vroeger niet hadden begrepen, dan weer deelde hij haar iets mede uit de geschiedenis der volken, of sprak over natuurkunde en andere zaken. Door zijne scherpzinnigheid had hij zooveel opgemerkt, dat hij altijd even onderhoudend was, en de meisjes verheugden zich steeds, als haar gastheer een uurtje tijd tol praten had. De prettigste dagen voor Romanowna waren evenwel die waarop er berichten van haar vader kwamen. Dagen te voren verheugde zij zich al in het denkbeeld dat er nu wel spoedig tijding zou komen, en als de brief dan eindelijk verscheen, las en herlas zij hem tot zij hem bijna van buiten kende. De eerste brieven, die zij ontving, waren zeer lang en vol bijzonderheden uit zijn leven: hij schilderde haar de buitengewone geestdrift, waarmede hij ontvangen was, en deelde haar zooveel van zijne voorloopige plannen mede, dat zij hem in hare gedachten kon volgen; maar later werden zijne brieven korter en zakelijker. ‘Ik heb weinig tijd, mijn kind,’ schreef hij, ‘meestal slechts zooveel, om de zeer lange brieven van u te lezen. Meld mij toch nauwkeurig alles wat gij doet en denkt, en bid steeds voor uwen vader, die het oogenblik al meer en meer ziet naderen dat hij u in zijne armen kan drukken.’</p>
<p>Romanowna deed met genoegen wat haar vader verlangde, en ofschoon er bijna niets meldenswaardigs in haar leven voorviel, zond zij hem toch gedurig lange brieven, terwijl zij zich vergenoegde met de korte berichten, die zij ontving, te lezen en te herlezen.</p>
<p>‘Ik heb,’ zoo schreef haar vader eens, ‘Jaitsk belegerd, en zou de stad zeker hebben ingenomen, als de gouverneur van Orenburg geene gelegenheid had gevonden de bezetting der vesting te hulp te komen; evenwel ben ik ruimschoots schadeloos gesteld voor die teleurstelling, want ik heb eene tweede hulpbende in het gebergte overvallen. Zoodra ik het leger met mijne troepen omsingeld had, maakte ik mij bekend en had het genoegen, te zien, dat alle soldaten zich dadelijk onder mijn vanen schaarden. Tot mijn leedwezen weigerden eenige officieren mij te erkennen, en ik zag mij dus genoodzaakt ze voorloopig in hechtenis te doen nemen.’</p>
<pb n="78"/>
<p>Op eenen anderen tijd deelde hij mede: ‘Blijkbaar worden mijne wapenen gezegend, want ik heb niets dan voorspoed. De Baskiren, de Kirguisen, vele Tartaren van Budhiak en meer dan tien duizend Kalmukken hebben zich bij mijn leger aangesloten.’</p>
<p>‘Eene menigte Polen,’ meldde hij zijne dochter later, ‘die door Catharina naar Siberië waren verbannen, zijn bij mij gekomen, hebben mij voor hunnen keizer herkend en dienst bij het leger genomen, zoodat ik mij nn sterk genoeg gevoel om Orenburg te belegeren. Eindelijk, eindelijk, mijn kind, kan ik u toestaan bij mij te komen,’ schreef hij verder. ‘Ik zal u een veilig geleide zenden, dat u en Milna naar het schoone kasteel Tatischewa zal brengen. De reis is niet moeilijk, en in uw nieuw verblijf zult ge althans gedeeltelijk dat terugvinden, wat ge zoolang hebt ontbeerd. Bedank den goeden prior ook uit mijnen naam voor de goedheid, die hij voor u gehad heeft, en zeg hoe ik hem spoedig hoop te bewijzen dat hij met geen ondankbare te doen heeft. Laat u niet overhalen nog langer in het klooster te blijven, want ik heb plan om ‘het water te wijden,’ en zou gaarne zien dat gij bij dat feest tegenwoordig waart.’</p>
<p>Pater Alexius schudde het hoofd, toen Romanowna hem den wensch haars vaders mededeelde, want hij zag er vele bezwaren in voor die twee jonge meisjes, om zoo dicht bij het tooneel des oorlogs te zijn, en had liever gewild dat zijne beide beminnelijke gasten, vooral in haar eigen belang, nog wat langer bij hem waren gebleven. Hij deed evenwel geene poging haar terug te houden, daar Romanowna zoo verlangde bij haar vader te zijn. Niet zonder aandoening verlieten zij de plaats waar zij zoolang hadden gewoond, en met tranen in de oogen namen zij afscheid van den prior, die zich zulk een warmen en hartelijken vriend voor haar betoond had. ‘Vaartwel! mijne lieve meisjes,’ sprak de prior bij het weggaan. ‘God schenke u niets dan geluk en voorspoed, maar heeft Hij het anders over u besloten, en worden rampen uw deel, wendt u dan altijd gerust tot mij. Zoolang God mij in het leven spaart en ik een dak boven mijn hoofd heb, kunt gij er op rekenen, bij mij steeds eene veilige wijkplaats te zullen vinden. Maar als gij in eer en aanzien zijt en voorspoed hebt, vergeet dan toch niet, dat Hij, die u die schatten gaf, ze u ook weder kan ontnemen. Verhoovaardigt u niet op de rijkdommen dezer wereld, en tracht uw hart rein te bewaren. Misschien zien wij elkander hier beneden niet weder, maar belooft mij dat gij den ouden prior niet zult vergeten, want als ge
<pb n="79"/>aan mij denkt, zult ge u de woorden der Heilige Schrift herinneren, die ik u verklaard heb.’</p>
<p>De meisjes kusten de haar toegereikte handen van pater Alexius en verlieten, nadat zij het graf van Milna's vader nog eens hadden bezocht, het klooster, om zich naar het voor haar in gereedheid gebrachte kasteel Tatischewa te begeven.</p>
<p>De ontvangst, die Romanowna daar te beurt viel, was zeer luisterrijk. Eene eerewacht te paard haalde haar plechtstatig in en geleidde haar naar haren vader, die met eenige zijner hoofdofficieren zijne dochter op de breede trappen van het kasteel tegemoet kwam. Uit alle bovenramen wapperden vlaggen, en zeer fraaie muziek liet zich te harer eere hooren; maar Romanowna merkte bijna niets van al die hulde, zoo blijde was zij haar vader weder te zien. Zoodra zij hem in het oog kreeg, snelde zij heen en omhelsde hem hartelijk, terwijl zij moeite had de tranen van blijdschap, die zij voelde opkomen, te bedwingen. De czaar sloeg zijn arm om de schouders zijner dochter en stelde haar zoo aan het volk voor, dat haar levendig toejuichte. Daarop geleidde hij haar naar binnen, waar alles er even feestelijk uitzag en een allerprachtigst gastmaal was aangericht. ‘Wees welkom, mijne dochter,’ zeide de czaar, nadat de gasten allen aan den feestdisch hadden plaats genomen, ‘welkom op het kasteel Tatischewa.’</p>
<p>Alle gasten dronken dezen toast mede en stemden in met den wensch, dien de czaar deed, dat Romanowna zich in dit voorloopig verblijf recht gelukkig zou gevoelen. ‘En ge moet ons toestaan,’ zeide Pugatscheff, ‘dat wij hier af en toe van onze vermoeienissen komen uitrusten.’</p>
<p>‘Hoe, mijn vader, blijft gij dan niet bij mij?’ vroeg Romanowna.</p>
<p>‘Bij u? Neen, mijn kind, mijne taak is nog maar pas begonnen, en ik mag niet aan rust denken voordat ik haar geheel ten einde heb gebracht,’ antwoordde Pugatscheff; ‘maar’ voegde hij er bij, ‘reeds in de volgende week kom ik weder bij u, want dan hoop ik, bij leven en welzijn, het water te wijden, zooals ik u reeds heb geschreven.’</p>
<p>Het feest liep zeer prettig af. De czaar gaf reeds vroeg het sein om op te staan, daar hij vreesde dat Romanowna vermoeid zou zijn.</p>
<p>‘Wij zijn morgen reeds vertrokken als gij ontwaakt,’ zeide Pugatscheff, toen zijne dochter hem goeden nacht wenschte, ‘en daarom moet ge mij zeggen of ge ook nog de eene of andere begeerte hebt,
<pb n="80"/>want zelfs uw kleinste wensch zal vervuld worden. Gij zijt de meesteres van dit kasteel en kunt alles juist zoo inrichten als gij wilt. Alle bedienden moeten op uwe wenken vliegen, en wie u niet dadelijk gehoorzaamt, zal.....’</p>
<p>‘Er zal geen bedreiging noodig zijn,’ merkte Romanowna aan, haar vader lachend in de rede vallende. ‘Mijn eenig verlangen is, dat gij dikwijls bij mij komt, en dat de tijd spoedig daar zal zijn dat ge mij niet weder verlaat,’ en bij deze woorden gaf zij hem een kus en nam met eene beleefde buiging afscheid van het gezelschap.</p>
<p>Al zeer spoedig naderde nu de twaalfde Januari, de dag waarop sedert onheuglijke jaren het water gewijd was. In de laatste jaren evenwel was dit feest door verschillende omstandigheden niet gevierd, en het beviel den Russen, die zeer op dezen dag gesteld zijn, bijzonder goed, dat de czaar zulke groote toebereidselen liet maken om dien dag luisterrijk te vieren.</p>
<p>Op den feestdag werden er 's morgens al vroeg op de bevroren rivier prachtige tenten, met scharlaken behangen en met gouden franje omzet, opgeslagen. In de eene tent werd een troon geplaatst, die met wit laken bekleed en met kleine gouden sterren versierd was; en rondom de andere werd eene overdekte galerij gemaakt, die evenals de tent met scharlaken bekleed was. Toen deze tenten waren opgeslagen, werd het leger in troepen verdeeld en op de rivier en aan hare oevers geplaatst; daarop begonnen vele klokken te luiden en begaven zich vier priesters, in plechtgewaad en van bijlen voorzien, naar de ledige tent, waar zij een groot vierkant gat in het ijs hakten. Middelerwijl werd Romanowna, die op verlangen van haar vader zeer prachtig gekleed was, en er allerliefst uitzag, in eene met vier schimmels bespannen slede van het kasteel gehaald en onder begeleiding der muziek naar de tent gebracht, waar zij op den voor haar bestemden troon plaats moest nemen.</p>
<p>Zoodra zij gezeten was, begon de statige optocht. Twaalf priesters, allen met waskaarsen in de hand, gingen vooruit; daarop volgde de czaar, in een bisschoppelijk plechtgewaad, met een kruis geheel met diamanten omzet in de rechterhand. Naast en achter hem liep weder eene groote schaar van priesters, die een plechtig Te Deum zongen. Toen deze stoet de ledige tent genaderd was, ging de aartsbisschop met vier priesters binnen, om het water door gebeden en eenige plechtigheden te heiligen en te wijden. Daarna vertoonde Pugat-<pb n="81"/>scheff zich op de galerij. Men loste kanonschoten, alle soldaten schoten driemaal hun geweren af, en toen mocht ieder, die wilde, nader komen om van het nu heilige water te ontvangen. In eene bewonderenswaardige orde naderden eerst allerlei zieken om van het water, waaraan eene genezende kracht toegeschreven werd, te drinken, of er door de priesters, die het in gouden schalen schepten, mede besproeid te worden; daarna kwamen vele moeders om hare kinderen te laten doopen; en eindelijk allen die van het heilige water in flesschen of andere medegebrachte voorwerpen wenschten mede te nemen.</p>
<p>Nadat deze plechtigheid afgeloopen was, stelde de trein zich weder in dezelfde orde in beweging. Pugatscheff gaf, toen hij bij de tent van zijne dochter kwam, waarop de keizerlijke vlag wapperde, het kruis aan een priester en zeide, terwijl hij Romanowna aan het volk voorstelde: ‘Ziedaar uwe toekomstige keizerin.’</p>
<p>Een luid ‘hoerah I’ ging van alle kanten op, de troepen bewezen haar militaire eer, en al het volk riep met luide stem: ‘Leve prinses Romanowna! Leve de keizer!’</p>
<p>‘Zij schijnen maar niet te willen gelooven,’ sprak de czaar met een droevigen glimlach, ‘dat het mij ernst is, niet nogmaals aan het hoofd van den Staat te staan. Welnu, ik zal mij hunne hulde voorloopig laten welgevallen; zoodra ik mijn plicht heb gedaan, zal het ieder duidelijk worden, dat het mij niet te doen was voor mijzelf een troon te veroveren, maar wel om het volk gelukkig te maken.’</p>
<p>Na afloop van dit feest werd er op het kasteel eene groote partij gegeven, die in de beste orde afliep, en waarbij alle gasten zich zeer vermaakten. De czaar nam toen afscheid van zijne dochter en zeide, dat hij vreesde in verscheidene weken geen tijd te zullen vinden om haar te bezoeken. Tot Romanowna's blijdschap kwam hij toch nog een paar malen met den graat Yon Solms, een zijner hoofdofficieren, een dag te Tatischewa doorbrengen, maar daarna trok hij meer zuidelijk met zijn leger en moest dus wel voor langen tijd zijne dochter vaarwel zeggen.</p>
</div>
<div type="chapter">
<pb n="82"/>
<head rend="h3">Wreede teleurstelling.</head>
<p>De winter en een groot gedeelte van het voorjaar gingen nu voorbij zonder dat Romanowna haar vader terug zag, zelfs zonder bijna iets van hem te vernemen; want de berichten, die hij haar slechts zelden deed toekomen, waren zoo kort, dat zij er zeer weinig aan had. Hij had het haar wel gezegd, dat zij er op moest rekenen in langen tijd niets van hem te vernemen, maar het viel haar toch hard, dat hij haar geheel scheen te vergeten, en gedurig maakte zij zich bezorgd, dat hem het een of ander onheil zou zijn overkomen.</p>
<p>‘O, Milna,’ zeide zij eens op een morgen, toen zij met deze in de prachtige gezelschapszaal zat, ‘ik kan u niet half zeggen hoe beangst ik ben over dat onverklaarbaar stilzwijgen van mijn vader. Mij dunkt, Orenburg, dat zoolang reeds door hem belegerd is, moest nu al genomen zijn. Ik heb den geheelen nacht zoo naar gedroomd, en telkens als ik even insliep had ik dienzelfden droom weder.’</p>
<p>‘Wat hebt gij dan gedroomd?’ vroeg Milna. ‘Arm meisje,’ voegde zij er meewarig bij, ‘ge ziet ook zoo bleek, ik kan zien dat ge weinig hebt geslapen.’</p>
<p>‘Ik droomde dat het leger op eens oproerig werd, tegen mijn vader opstond en hem gevangen nam, en ofschoon ik zeer goed weet dat het slechts een droom was, ben ik toch zoo droevig gestemd, dat het mij is, alsof er werkelijk iets zeer treurigs gebeurd is.’</p>
<p>‘Als dat het geval was, zoudt gij er zeker dadelijk bericht van krijgen; ge behoeft dus niet ongerust te zijn dat uw vader een ongeluk is overkomen, maar....... ik wilde wel dat er spoedig beslist werd tusschen de rechten van den keizer en de keizerin, want deze toestand is..... ik wil zeggen,’ brak Milna zich eenigszins verward af, ‘dat.... het zou zoo gelukkig zijn als er eens een einde kwam aan deze onzekere.....’</p>
<p>Blijkbaar had Milna iets op de tong, dat zij liever verzwijgen wilde, maar Romanowna bemerkte het niet, want op eens opspringende en naar de ramen gaande, riep zij, Milna in de rede vallende: ‘Ik hoor duidelijk paardengetrappel, zeker komt mijn vader mij verrassen. Ja, ja,’ vervolgde zij vroolijk, ‘ik zie een groot gezelschap op de brug aankomen. Wel, dat is heerlijk, en dat juist heden, nu ik zoo erg ongerust was. Maar hoe vreemd, ik zie eene menigte officieren en mijn vader niet. O, ja toch, hij rijdt in het
<pb n="83"/>midden, ik zie zijn lang kleed duidelijk; maar neen, dat is een ander, het is een priester met een langen witten baard. O, zeker komt die mij voorbereiden op het een of ander ongeluk.... neen, neen Goddank, mijn vader is er zelf bij, maar niet gekleed zooals gewoonlijk in een geestelijk gewaad. Milna, zie toch eens hoe goed hem de uniform staat.’</p>
<p>Milna kwam nu ook bij het raam en zeide: ‘Welk een groot gezelschap. Maar hemel!’ voegde zij er iets zachter bij, ‘wat een opgewonden troepje.’</p>
<p>De czaar snelde gewoonlijk, zoodra hij aankwam, dadelijk naar zijne dochter, en deze kwam hem meestal halverwege de trap te gemoet, maar nog nooit had een der gasten het gewaagd onaangediend in tegenwoordigheid der prinses te komen. Eerst nadat het gezelschap zich in de eetzaal, die onder de gezelschapszaal was, verfrischt had, diende een knecht de heeren een voor een aan, en stelde de keizer zelf hen, die om deze eer verzochten, aan de prinses voor. Pugatscheff was er bijna nog meer op gesteld dan zijne dochter, dat alle etiquette stipt in acht werd genomen.</p>
<p>Men stelle zich dus Romanowna's verbazing en ontroering voor toen zij, de kamer uitsnellende om haar vader te begroeten, niet alleen hem zag aankomen, maar tevens zijn geheele gezelschap, hard pratende en lachende met rij laarzen aan en karwatsen in de hand, hem zag volgen. Verschrikt en verlegen deinsde zij eenige passen achteruit, maar dadelijk was haar vader haar genaderd, drukte haar woest in zijne armen, kuste haar op de wangen dat het klapte en zeide toen, luidkeels lachende: ‘Ha, ha, daar zijn we. Verduiveld, wat ziet ge er bevallig uit, allerliefst, hoor. Komt, heeren, geeft het lieve kind de hand.’</p>
<p>Eenige officieren bogen eerbiedig en toonden door hunne blikken, hoe het hun leed deed dat de prinses verdriet werd aangedaan; maar anderen maakten gebruik van de aangeboden vrijheid, en namen Romanowna's blanke kleine hand in de hunne, terwijl zij haar eene ongepaste aardigheid toefluisterden, of kusten de hand, hun met zooveel weerzin toegereikt, terwijl zij zich voor de prinses op de knie lieten vallen.</p>
<p>‘Uwe Majesteit,’ sprak Romanowna op zich beklagenden toon, ‘zal zeker toestaan dat ik mij verwijder?’ en bij deze woorden ging zij naar de deur.</p>
<p>‘Neen, neen, ge moet hier blijven,’ was het antwoord van den
<pb n="84"/>czaar, terwijl hij zijne dochter in den weg trad, ‘want wij komen hier om een vroolijken dag te hebben. Maar, Milna, mijn aardig duifje,’ vervolgde hij in denzelfden adem, ‘hoe staat gij daar zoo schuchter te kijken?’</p>
<p>‘Ik ben verwonderd,’ antwoordde Milna op luiden en vasten toon, ‘dat de keizer zijne dochter, die hem hartelijk liefheeft, zoo beleedigt.’</p>
<p>De keizer beet zich op de lippen, maar zeide niets, en liet toe dat Milna de prinses haren arm aanbood en zich met haar verwijderde.</p>
<p>‘Die kleine zottin! Zij zal toch bij ons gastmaal aanzitten,’ sprak de keizer. ‘Hier, jongen,’ beval hij aan den knecht, ‘zeg dat er zoo spoedig mogelijk een goed diner gereed moet zijn, en breng ons wijn en glazen.’</p>
<p>‘Gij zult geen wijn hier brengen,’ zeide de graaf Von Solms bedaard.</p>
<p>De bediende bleef aarzelend naar den keizer zien. ‘Doe wat ik u bevolen heb,’ schreeuwde deze met donderende stem.</p>
<p>‘Verwijder u en waag het niet hier iets te brengen, dat op dit oogenblik voor ons allen even nadeelig is,’ klonk het tegenbevel.</p>
<p>‘Hel en duivel!’ riep de keizer. ‘Ben ik dan geen meester meer in mijn eigen huis? Breng Tokajer en glazen.’</p>
<p>De graaf Von Solms gaf den knecht een gebiedenden wenk, dien deze begreep, en hernam toen, zich bedaard tot den keizer keerende: ‘Gij zult het mij later dank weten, dat ik mij het recht aanmatig voor u te handelen, daar ge op dit oogenblik niet in staat zijt voor uzelf te denken. Ik....’</p>
<p>‘Alle duivels, ik wil....’ viel de keizer den graaf in de rede; maar deze bracht hem dadelijk tot zwijgen door te zeggen: ‘Ik wil niet toestaan dat uwe dochter, dat schoone, lieve en onschuldige meisje, beleedigd wordt.’</p>
<p>‘Wie haar beleedigt zal ik....’ begon de czaar weder.</p>
<p>‘Gij beleedigt haar zelf door uw gedrag,’ zeide de graaf gestreng. ‘Geloof mij, begeef u onmiddellijk naar uwe vertrekken, en neem eenige oogenblikken rust voordat gij uwe dochter weder onder de oogen komt.’</p>
<p>De czaar begon weder iets in het midden te brengen en was blijkbaar onwillig om dezen goeden raad op te volgen, maar de graaf vervolgde: ‘En sta toe, dat wij ons ook een weinig verfrisschen en
<pb n="85"/>ons toilet maken voor het diner,’ en bij deze woorden nam hij den czaar onder den arm en geleidde hem naar zijne slaapkamer, ofschoon deze eenigen tegenstand bood.</p>
<p>Bijna in één ademtocht was Romanowna uit de gezelschapszaal naar hare eigene kamer gevlogen en daar op den eersten stoel den besten neergevallen. Aan een marmeren beeld gelijk zat zij daar onbeweeglijk, toen Milna, die haar iets langzamer volgde, bij haar kwam. Zij naderde de prinses en wilde haar aanspreken, maar op hetzelfde oogenblik begreep zij dat Romanowna meer behoefte had om alleen te blijven, en verliet haar dus zonder een woord te zeggen.</p>
<p>‘Arm, arm meisje,’ zuchtte Milna, terwijl zij naar haar eigen kamertje ging; ‘waarom moet zij toch zooveel verdriet hebben?’</p>
</div>
<div type="chapter">
<head rend="h3">Een gesprek van Milna met Ottekesa.</head>
<p>Milna was nog niet lang op hare kamer toen de oude Ottekesa bij haar kwam. ‘Welnu,’ vroeg deze op bijna zegevierenden toon, ‘welnu, wat heeft moeder Ottekesa gezegd? Hè? had zij geen gelijk?’</p>
<p>‘Arme Romanowna,’ zeide Milna, meer hare eigene gedachten dan wel de vragen der oude vrouw volgende.</p>
<p>‘Had moeder Ottekesa geen gelijk,’ herhaalde de oude, ‘toen zij voor eenige dagen zeide, de heilige man is veranderd in een dronkaard en een zwendelaar?’</p>
<p>Milna zuchtte en zweeg.</p>
<p>‘Men had het mij gezegd,’ vervolgde de oude, ‘maar ik wilde het in het eerst niet gelooven, want ik dacht: hij heeft weken aaneen met mij gewoond in den tempel, en wilde geen brandewijn drinken, ofschoon ik ze hem dagelijks aanbood; maar toen ze mij alweer vertelden, dat hij zich aan allerlei onmatigheid overgaf en dagelijks dronken was, heb ik mij als een boer verkleed en een heel eind ver geloopen, om zelve te onderzoeken of het waar was, en toen heb ik gezien dat....’</p>
<p>‘Moeder Ottekesa, gij hebt mij datzelfde verhaal deze week gedaan, en toen heb ik gezegd, wat ik nu herhaal, hoe ik liever zag dat ge u onthieldt van zulke praatjes te houden.’</p>
<pb n="86"/>
<p>‘Ja, ja, gij houdt alles wat ik u zeg voor praatjes, en ge wilt mij niet gelooven, maar vraag eens aan wien ge wilt hoe hij hier straks aankwam, en ieder zal u antwoorden, dat hij zoo dronken was dat hij bijna niet kon afstijgen.’</p>
<p>‘Ik heb den keizer gesproken,’ antwoordde Milna kortaf. ‘Heilige Nicolaas,’ riep de oude vrouw, hare handen ineenslaande, ‘het is dan waar wat men mij vertelde, dat gij en de prinses dat geheele bezopen....’</p>
<p>‘Hoe gaat het toch dat zieke meisje?’ vroeg Milna, om de oude af te leiden van een gesprek, waarvoor zij op dit oogenblik volstrekt niet gestemd was.</p>
<p>‘O, zij is al weder hersteld. Zij hebben haar op die ouderwetsche manier behandeld,’ antwoordde Ottekesa: ‘eerst drie uur lang laten zweeten en broeien onder dekens en mantels en wat er maar te vinden was, en toen heeft men haar, nadat zij bijna geheel uitgekleed was, twee uur in de sneeuw gerold. Bah! mijn man is, toen hij nog leefde, ook eens op die wijze genezen, maar ik zou liever sterven dan op zoo'n manier beter worden. Maar, juffrouw Milna,’ vervolgde de oude, die zich niet van haar stuk liet brengen, ‘men zeide laatst ook dat onze heer misschien de keizer niet eens was.’</p>
<p>‘Geloof toch zulke geruchten niet, moeder Ottekesa,’ zeide Milna. ‘Ikzelve, hoort ge? ikzelve heb zijn portret gezien en...... Luister eens, pater Alexius heeft ons geleerd, dat wij de fouten van onze medemenschen met den mantel der liefde moeten bedekken.’</p>
<p>‘Ja, ja,’ bromde Ottekesa, zonder dat zij Milna scheen te begrijpen.</p>
<p>‘Ik bedoel,’ hernam Milna, ‘dat wij liever moeten bidden, dat God onzen heer voor verder struikelen wil bewaren, in plaats dat wij zijne misstappen, door ze over te vertellen, vergrooten.’</p>
<p>‘Ja, ja,’ herhaalde de oude, ‘maar ik weet toch stellig, dat alles wat ik gezegd heb......’</p>
<p>‘O, ik vergat waarlijk dat ik de prinses beloofd had haar te komen helpen,’ viel Milna hare bezoekster in de rede, en zag met genoegen dat Ottekesa dezen wenk begreep en zich verwijderde.</p>
<p>‘Arme, ongelukkige prinses, wat zal uw lot toch worden?’ bepeinsde Milna en bleef, met de handen tegen het voorhoofd gedrukt, eenigen tijd zitten denken, voordat zij zich weder naar Romanowna begaf. Hoe gaarne wilde zij dat de prinses nog onkundig bleef van de treurige berichten, die zijzelre reeds lang had ontvangen.</p>
<pb n="87"/>
<p>Zooals wij weten had Milna, toen pater Alexius twijfelde of Pugatacheff wel de czaar kon zijn, met vuur geantwoord, dat hij veel te groot en te edel was om te kunnen bedriegen, maar zooals dat meer in onze gedachten gaat, bleven die twijfelende woorden, welke zij zoo ver van zich had geworpen, steeds in haar geheugen bewaard en gedurig schoten ze haar weder te binnen. Meer dan eens droomde zij, dat Pugatscheff een masker afdeed en plotseling een geheel ander gelaat vertoonde dan hij tot nog toe had gehad. Verschrikt sprong zij dan op en verheugde zich dat zij slechts gedroomd had; zij ergerde zich over hare dwaasheid, om die woorden zoo lang te onthouden, en trachtte alles te vergeten, maar telkens en telkens dacht zij er toch weder aan.</p>
<p>Ottekesa kreeg, nadat zij eenigen lijd in het vreemde land was geweest, een sterk verlangen naar Petersburg, en hoopte, toen haar de berichten van Pugatscheff's buitensporigheden ter oore kwamen, dat Romanowna en Milna zouden besluiten met haar terug te keeren naar haar geboorteland; maar hierin werd zij teleurgesteld, want Milna hield zich niet alleen alsof zij weinig geloof hechtte aan de woorden der oude, maar verbood zelfs er tegen de prinses over te spreken. Dezen morgen dacht zij haar doel te zullen bereiken. Milna was echter, zooals wij zagen, veel te verstandig, om aan eene ondergeschikte te laten bemerken hoe zij over die berichten dacht.</p>
<p>‘Komaan,’ zeide Milna eindelijk, nadat zij eenigen tijd stil had zitten na te denken, ‘ik zal toch eens naar Romanowna gaan zien, maar vooraf wil ik beneden gaan vernemen hoe het nu met haar vader gesteld is.’</p>
<p>In den gang ontmoette zij den graaf Von Solms, die met het hoofd voorover gebogen langzaam op en neder liep. Van hem vernam Milna, dat de czaar zich ter rust had begeven en er op gesteld was, dat de prinses aan tafel zou verschijnen; daarop keerde Milna naar hare vriendin terug. Romanowna zat nog onbeweeglijk in dezelfde houding en op dezelfde plaats. Hare wangen waren doodsbleek, en over haar gelaat lag een trek van diepe smart; hare oogen waren stijf op één punt gevestigd, en geen traan gaf haar lucht.</p>
<p>Milna werd zoo getroffen door het gezicht van zooveel lijden, dat zij ondanks zichzelve luide begon te weenen en hare vriendin snikkend om den hals viel. Die deelneming deed Romanowna goed, want dadelijk stroomden hare tranen rijkelijk, en terwijl zij het
<pb n="88"/>hoofd op Milna's schouder liet rusten, snikte zij: ‘O, Milna, wat ben ik toch ongelukkig.’</p>
<p>Milna liet haar eerst een poosje in stilte weenen, en zeide toen bedaard: ‘Maar, mijne lieve Romanowna, ik begrijp niet waarom ge zoo bedroefd zijt. Ge zijt geschrikt over een ongewoon verschijnsel, en zijt daardoor zenuwachtig; maar denk eens na wat er eigenlijk gebeurd is. Het gezelschap is al vroeg uitgereden, toen het nog koud was; daarom is er dikwijls halt gemaakt en onwillekeurig wat veel brandewijn gedronken. De haastige rit en later de warmte in de zaal maakten de gasten wat bedwelmd, maar ik ben vast overtuigd dat wij straks aan tafel....’</p>
<p>‘Wij? aan tafel?’ herhaalde Romanowna, Milna in de rede vallende. ‘Ge denkt toch niet dat ik plan heb mij weder bloot te stellen aan.....’</p>
<p>Op dit oogenblik kwam een bediende vragen of de prinses over een half uur den czaar wilde afwachten. Zonder aarzelen knikte Romanowna toestemmend en zag Milna verbaasd aan, toen de bediende de deur achter zich had gesloten.</p>
<p>‘Uw vader en de meeste gasten hebben zich een weinig te rusten gelegd,’ deelde Milna mede in antwoord op dien blik, en voegde er vragend bij: ‘Ge wilt u nu zeker wel kleeden voor het diner?’</p>
<p>Romanowna bedacht zich eenige oogenblikken en zeide toen: ‘Neen, ik zal niet aan tafel kunnen verschijnen, want ik gevoel mij onwel.’</p>
<p>‘Ik geloof dat het uw vader veel verdriet zou doen, als ge hem toondet zoo beleedigd te zijn,’ merkte Milna aan.</p>
<p>‘Grij hebt gelijk, mijne hoofdpijn zal wel weer bedaren. Wees zoo goed mij maar heel spoedig te helpen.’</p>
<p>En Milna hielp Romanowna kleeden; maar terwijl zij de fraaie donkere krullen der prinses om hare vingers wond, had zij moeite hare tranen in te houden, want zij vreesde dat deze dag nog noodlottige gevolgen voor het meisje zou hebben; en toch meende zij dat 't het beste voor de prinses zou zijn, zich niet tegen de begeerte van haar vader te verzetten. Zwijgend deed Milna haar werk, en Romanowna liet zich, zonder een woord te zeggen, helpen en ging, zoodra zij gereed was, naar hare huiskamer, waar Pugatscheff spoedig bij haar kwam en een lang gesprek met zijne dochter hield.</p>
<pb n="t.o. 89"/>
<p><figure><p><xptr to="goej001doch02ill0004.gif"/></p>
<figDesc>G.J. Bos hth
<lb/>
Steendr v P.W.M. Trap
<lb/>
pag. 89</figDesc></figure></p>
</div>
<div type="chapter">
<pb n="89"/>
<head rend="h3">Het diner.</head>
<p>Toen de bel luidde voor het diner, zat Romanowna nog met haar vader in gesprek. Hij had nauwkeurig verteld hoe het met alles gesteld was, en zeide eindelijk:</p>
<p>‘Het is voor mij recht onaangenaam, dat ik, ten gevolge van de matige en sobere leefwijze, een langen tijd gevolgd, zoo slecht tegen drinken kan. Ik ben dadelijk opgewonden, en mijne positie brengt mede dat ik mijne officieren dikwijls moet onthalen.’</p>
<p>‘Maar,’ merkte Romanowna bedeesd aan, ‘ieder is toch vrij om te doen en te laten wat hem goeddunkt, en vooral gij, mijn vader, die een voorbeeld moet geven....’</p>
<p>‘Juist, mijne dochter,’ viel de czaar haar in de rede, ‘gij vrouwen denkt altijd, dat het heel gemakkelijk is zoo te handelen als het beste is, doch ge vergeet daarbij, dat men niet te doen heeft met meisjes, maar wel met ruwe soldaten, welke een meester verachten, die hen niet in alles bij kan blijven. Maar, komaan, de bel luidt. Ik sprak tegen u over een onderwerp, dat eigenlijk geheel buiten uwe gedachtensfeer moest blijven,’ voegde de czaar er opstaande bij, ‘doch ik begreep, dat gij u heden morgen aan mij ergerdet, en ik zou liever willen dat Catharina steeds de regeerende keizerin bleef, dan ooit de liefde van mijn kind zien verflauwen.’</p>
<p>‘Dat zal niet licht gebeuren,’ zeide Romanowna zacht, terwijl zij haren arm in dien haars vaders legde en met hem naar beneden ging.</p>
<p>Alle gasten waren nu vrij wel ontnuchterd en bogen eerbiedig toen de dames binnenkwamen. De czaar zelf geleidde zijne schoone dochter, en de graaf Von Solms Milna - die, zoolang zij te Tatischewa vertoefd hadden, niet meer het kamermeisje, maar de vriendin der prinses genoemd werd - aan tafel. Romanowna zat tusschen den czaar en een jong officier, en Milna schuins tegenover haar naast graaf Von Solms. Naast den czaar, aan zijne linkerzijde, zat de oude priester met het witte haar, die aan Romanowna werd voorgesteld als pater Roskolniki. Op Milna zoowel als op Romanowna maakte die man een zeer onaangenamen indruk. Zijne kleine, grijze oogen draaiden onophoudelijk heen en weder en gaven aan zijn gelaat eene uitdrukking van boosaardigheid en onoprechtheid, die hij weder door een altoosdurend zoetsappig lachje trachtte te vergoelijken.</p>
<p>‘Die Tokajer is uitmuntend,’ sprak pater Roskolniki, zoodra het
<pb n="90"/>gezelschap aan tafel zat, ‘en ik noodig alle gasten uit dezen kelk te ledigen op het welzijn van onzen geëerbiedigden keizer.’</p>
<p>Alle glazen werden dadelijk opgeheven en geledigd, maar nauwelijks waren ze weder volgeschonken of de priester hernam: ‘Ik stel voor dezen kelk te ledigen op de gezondheid van de schoone en beminnelijke prinses Romanowna.’</p>
<p>Met geestdrift dronk ook ieder dezen toast, maar toen nu de glazen nogmaals volgeschonken waren, en de priester weder op denzelfden toon begon: ‘Ik stel voor dezen kelk te ledigen op.......’ viel graaf Von Solms hem eensklaps in de rede: ‘Met uw welmeenen, heer pater, zullen wij nu ook eens aan de andere gasten vrijheid laten om gezondheden in te stellen? Maar ik stel voor daarmede vooreerst nog te wachten.’</p>
<p>Pater Roskolniki lachte op zijne zoetsappige manier en fluisterde, zijn glas tegen dat van den keizer stootende: ‘dan stel ik voor dat wij eens afzonderlijk drinken op het welzijn der Kerk.’</p>
<p>‘Verdoemde huichelaar,’ bromde graaf Von Solms tusschen de tanden. ‘Ik had veel lust,’ voegde hij er tegen Milna bij, ‘om dien schelm de kracht van mijn arm te laten gevoelen.’</p>
<p>‘Uwe woorden hebben toch geholpen,’ merkte Milna aan, ‘want zie, hij ledigt zijn glas nu niet geheel, en ik bedank u namens Romanowna voor den dienst dien gij haar bewezen hebt.’</p>
<p>‘Ik wilde zoo ongaarne het tooneel van hedenmorgen herhaald zien, maar ik weet dat iedereen hier aan tafel niet denkt zooals ik,’ antwoordde de graaf met een somberen blik op den priester.</p>
<p>‘Romanowna was zoo bitter bedroefd,’ vertelde Milna, ‘maar zij is spoedig gerust, en heeft door een gesprek met haren vader hare vroegere onbezorgdheid geheel hernomen.’</p>
<p>‘Wat bedoelt gij?’ vroeg de graaf, die uit deze woorden begreep dat zij niet diezelfde kalmte had.</p>
<p>‘Zij vereert haar vader,’ zeide Milna ontwijkend, ‘en kan zich niet voorstellen dat hij ooit iets zou doen wet minder goed was; zijn gedrag van hedenmorgen was dus voor haar eene dubbele teleurstelling.’</p>
<p>‘Waarom dubbel?’ vroeg de graaf.</p>
<p>‘Zij heeft nog niets gehoord van de geruchten, die mij ter oore zijn gekomen,’ antwoordde Milna bijna fluisterend.</p>
<p>‘Hebt gij alles vernomen?’ vroeg de graaf.</p>
<p>‘Ik heb veel meer gehoord dan mij welkom is, en heb diep me-<pb n="91"/>delijden met de arme Romanowna, omdat ik voorzie, dat zij toch eens uit hare zalige onwetendheid gerukt zal moeten worden. Zeg mij eens, heer graaf,’ vroeg zij zacht, ‘is het waarschijnlijk dat Pugatscheff ooit den Russischen troon bemachtigen zal?’</p>
<p>Het ontging de aandacht van den graaf niet, dat Milna hem, die nu reeds algemeen ‘de keizer’ of ‘czaar Peter’ werd genoemd, weder met den naam van Pugatscheff bestempelde, maar hij maakte er geene aanmerking op en zeide: ‘Ronduit tegen u gezegd, geloof ik het niet. Ik bond het er voor, dat er spoedig een einde aan dezen geheelen opstand zal komen.’</p>
<p>‘Een einde!’ herhaalde Milna in zichzelve.</p>
<p>‘In plaats van flink de handen aan het werk te slaan en er dapper op in te hakken, is deze geheele winter verspild met een nutteloos beleg.’</p>
<p>‘Iss het waar, heer graaf,’ vroeg Milna, ‘dat er zoovele wreedheden begaan worden?’</p>
<p>‘De onmenschelijkste wreedheden zijn reeds gepleegd. Vele officieren en edelen, vele der beste burgers van Orenburg, ja zelfs hunne vrouwen en kinderen zijn reeds op allerlei wijzen de slachtoffers geworden van de brooddronkenheid van het volk, dat zijn aanvoerder ziet voorgaan in alle zonden,’ antwoordde de graaf bitter. ‘En wilt ge gelooven,’ voegde hij er bij, ‘dat de priesters en inzonderheid deze schelm, dien ik gaarne met een molensteen om zijn hals in het diepste van de Newa wenschte, de meeste schuld hebben aan het bederf van den keizer?’</p>
<p>‘Graaf,’ merkte Milna bescheiden aan, ‘ik kan mij niet begrijpen waarom gij onder zijne vanen dient.’</p>
<p>‘Ge wilt zeggen,’ hernam de graaf met een glimlach over de scherpzinnigheid van zijn bevallig buurmeisje, ‘dat er eene schijnbare tegenstrijdigheid tusschen mijne woorden en mijne daden is, niet waar?’</p>
<p>‘Ja,’ zeide Milna, terwijl zij met leedwezen zag dat pater Roskolniki weer een toast instelde.</p>
<p>‘Ik zal het u zeggen,’ hernam de graaf, terwijl hij zijn stem zoo liet dalen, dat niemand dan Milna hem kon verstaan. ‘Toen ik dienst onder hem nam, geloofde ik vast en zeker dat hij de keizer en dat dus zijn zaak zoo billijk mogelijk was, en daarbij kwam nog, dat ik persoonlijke redenen had om over Catharina's regeering ontevreden te zijn. Al spoedig begon ik eenig vermoeden
<pb n="92"/>te krijgen dat hij de czaar niet was, maar ik wilde geen nauwkeurig onderzoek doen, omdat ik meende dat hij alle eigenschappen bezat, die er noodig zijn om aan het hoofd van den Staat te staan. Hij was nauwgezet, godsdienstig, dapper en verstandig, en dus bepaald een groot man.</p>
<p>‘Ja, hij was een groot man,’ herhaalde de graaf nog eens en verzonk bij die woorden in gepeinzen.</p>
<p>Milna keek eens om zich heen; de dischgenooten waren over het algemeen vroolijk en meest allen druk in gesprek. Romanowna zat met blijkbare belangstelling te luisteren naar een verhaal van haar buurman, en zag niet hoe baar vader zich met veel moeite goed hield, en hoe hij, toen pater Roskolniki voorstelde, te drinken op de bescherming van de heiligen bij de bijzondere onderneming van den keizer, zijn glas bijna geheel op haar kleedje liet leeg loopen.</p>
<p>‘Als hij niet, op eene voor mij onverklaarbare wijze, in de macht van den duivel gevallen was,’ vervolgde de graaf tegen Milna, ‘en mijn raad had willen volgen, zou hij nu reeds zegevierend binnen Moscou zijn; want voor eenige weken lagen daar slechts zeshonderd man in bezetting, en de honderdduizend slaven, die zoo gemakkelijk tot opstand te brengen zijn, zouden ons de poorten hebben geopend, zoodra wij ons slechts vertoonden.’</p>
<p>‘Waarom is uw raad niet opgevolgd?’ vroeg Milna.</p>
<p>‘Roskolniki beweerde dat het niet met Gods raadsbesluiten overeen kwam om het beleg voor Orenburg op te heffen; de czaar luisterde naar zijne uitspraak, alsof God zelf hem dien wenk had gegeven, en sloeg mijne woorden in den wind.’</p>
<p>‘Hoe onaangenaam moet dat voor u zijn,’ merkte Milna aan.</p>
<p>‘Dat is het. Ik stond in beraad om hem, die zoo opzettelijk zijn eigene zaak bedierf, te verlaten, maar ik werd teruggehouden door de hoop, dat ik misschien Pugatscheff zou kunnen bewaren voor de onheilen die hem bedreigen.’</p>
<p>‘Welke onheilen?’ vroeg Milna belangstellend.</p>
<p>‘Door zijne onvoorzichtigheid laat hij aan de troepen, die Catharina zendt om hem te bestrijden, den tijd de voordeeligste plaatsen uit te zoeken, en bezorgt zichzelf daardoor veel schade; maar ik zie,’ vervolgde de graaf, ‘dat prinses Romanowna opstaat. Ik verheug er mij over, want het is meer dan tijd dat de dames deze zaal verlaten, hoewel ik uw aangenaam gezelschap zeer zal missen.’</p>
<pb n="93"/>
<p>Milna bedankte den graaf voor het vertrouwen, dat hij in haar gesteld had, door zoo over alles met haar te praten, en verliet met Romanowna de eetzaal, die nu at spoedig een tooneel aanbood, dat wij niet zullen wagen te schetsen. Het woeste rumoer en geschreeuw duurde tot in den morgenstond; maar gelukkig was het kasteel zoo groot, dat Romanowna het niet hoorde. In opgeruimde stemming ging deze te bed; zij had van haar buurman, die ook de partij te Zarsko-Celo bijwoonde, vele bijzonderheden vernomen over alles, wat te Petersburg na haar vertrek was voorgevallen. Door druk met hem te praten had zij niets gemerkt van de opgewondenheid van haar vader, die nog besef genoeg behield om zijne dochter bij het heengaan eenige hartelijke woorden toe te fluisteren. En vurig werd voor hem, die zich op zulk een kleinen afstand van haar zoo schandelijk verlaagde, de bede tot God opgezonden:‘Heer, leid mijn goeden vader niet in verzoeking.’</p>
<p>In geheel andere stemming dan Romanowna ging Milna te bed. De woorden van den graaf, en alles wat zijzelve dien dag gezien en opgemerkt had, maakten, gevoegd bij de kalme zorgeloosheid der prinses, dat Milna zich hoe langer hoe meer schrikbeelden voorstelde van diezelfde toekomst, waarin zij zich nog maar kort geleden zulke gouden bergen gedroomd had. Hare angstige voorgevoelens hielden haar zoozeer bezig, dat de dag al was aangebroken voordat de slaap hare vermoeide oogleden sloot.</p>
</div>
<div type="chapter">
<head rend="h3">Een ongeluk.</head>
<p>Kort na den hierboven beschreven dag brak Pugatscheff het beleg voor Orenburg op, gedeeltelijk, omdat hij begreep, wat de verstandigen onder zijne officieren al den geheelen winter hadden ingezien, dat het geheel nutteloos was, en troepen, geld en tijd letterlijk verspild werden, gedeeltelijk, omdat hij vernam, dat de vesting Saratoff gemakkelijk te nemen zou zijn. De schrik van zijn naam had zich zoo algemeen verspreid, dat de bewoners van vele der dorpen, waar het leger doortrok, at gevlucht waren voordat de troepen in het gezicht kwamen; en zelfs verliet de gouverneur van Saratoff met het grootste deel der bezetting de vesting, zoodra hij
<pb n="94"/>vernam dat Pugatscheff meer zuidelijk trok. Die stad was dus in een oogenblik in het bezit der veroveraars, en Czaritzin werd eenige dagen later ook bijna zonder slag of stoot ingenomen. Toen Pugatscheff nu nog de stad Demitreffsk stormenderhand genomen had, liet hij Romanowna weten, hoe hij verlangde dat zij en Milna zich voor den winter bij hem zouden voegen. Hij liet het prachtige huis van den gouverneur voor haar in orde maken, en wilde dat zijne dochter op eene schitterende wijze haren intocht zou doen. Nauwkeurig gaf hij op hoe zij gekleed moest zijn op den dag dat zij te Demitreffsk zou komen, en zond haar eene prachtige met zes paarden bespannen slede.</p>
<p>Romanowna was verrukt toen zij die tijding kreeg, en wilde zooveel mogelijk den dag en het uur van vertrek verhaasten. Milna daarentegen huiverde ondanks zichzelve toen zij den brief las en bemerkte hoeveel onzin en tegenstrijdigheid in die weinige regels stond. Hare vriendin had er in hare blijdschap niets van bespeurd, en Milna maakte er haar natuurlijk niet opmerkzaam op. Zij vertelde haar evenmin de nieuwe berichten, die moeder Ottekesa had medegedeeld.</p>
<p>‘Als ge mij nu niet wilt gelooven, juffrouw Milna,’ had de oude vrouw gezegd, ‘vraag het dan maar aan de soldaten en drijvers, die hier zijn gekomen om de prinses af te halen. Ik heb hen allen afzonderlijk gesproken, en zij hebben mij gezegd dat de keizer bijna altijd dronken is, en dat hij zoovele schandelijke dingen doet, dat men hem als een gemeenen moordenaar mag beschouwen, want....’</p>
<p>‘Ottekesa!’ viel Milna haar verschrikt in de rede.</p>
<p>‘Want,’ vervolgde de oude, ‘hij heeft nu nog onlangs, toen hij de stad De.... Demi.... Demitreffsk innam, den gouverneur op de markt levend op een paal doen spietsen, en zijne vrouw en kinderen....’</p>
<p>‘O, houd op,’ riep Milna, ‘ik weet reeds te veel om nog met een kalm gelaat te kunnen luisteren, als Romanowna zoo opgetogen over haar vader spreekt, en toch moeten wij haar zoolang mogelijk van alles onkundig laten.’</p>
<p>De oude vrouw maakte eenige tegenbedenkingen en ried Milna, om liever Romanowna's oogen voor de wandaden van haren vader te openen; maar toen Milna al half had besloten er tegen hare vriendin over te spreken, kon zij niet besluiten het meisje te bedroeven, terwijl deze zoo blijde was met een pas ontvangen brief. Zij zweeg
<pb n="95"/>dus niet alleen, maar begon zelfs toebereidselen te maken tot de reis. Bevreesd dat de oude vrouw zich zou verpraten, als zij met de prinses in dezelfde slede zat, stelde Milna voor dat Ottekesa nog eenigen tijd te Tatischewa zou blijven. De oude was met dezen voorslag zeer ingenomen, en Romanowna lette er weinig op, omdat zij aan niets kon denken dan aan het terugzien van haren vader.</p>
<p>De reis begon allerprettigst. Het weder was zeer gunstig, en de weg, dien zij bereden, was zoo mooi, dat Romanowna gedurig hare bewondering in luide uitroepingen lucht gaf; maar reeds na eenige dagreizen veranderde het tooneel geheel, en zagen zij overal slechts bouwvallen van dorpen, platgetrapte en verwoeste velden, uitgeplunderde of verbrande huizen, in één woord, niets anders dan de onmiskenbare sporen van den oorlog.</p>
<p>‘Welk een treurig gezicht!’ riep Romanowna meer dan eens droevig uit, ‘als men zich voorstelt, dat hier nog kort geleden vele menschen woonden, die zich misschien gelukkig gevoelden. Waar zouden al die ongelukkigen toch gebleven zijn?’ vroeg zij eensklaps aan Milna.</p>
<p>‘Mogelijk,’ antwoordde deze schertsend, ‘zijn ze naar Petersburg gegaan en beklagen zich bij de keizerin dat de keizer hen verjaagd heeft.’</p>
<p>‘Och, waarom leven mijne ouders niet in vrede en regeeren samen een volk, dat door hunne tweespalt zoo diep rampzalig wordt gemaakt. Ik denk nu weder aan een plan, dat mij vroeger wel eens voor den geest is gekomen.’</p>
<p>‘Aan welk plan?’ vroeg Milna.</p>
<p>‘Om eene verzoening tot stand te brengen tusschen mijn vader en mijne moeder,’ antwoordde Romanowna.</p>
<p>Milna zag met medelijden naar hare vriendin, maar viel haar niet in de rede toen deze vervolgde:</p>
<p>‘Gij weet hoe lief mijne ouders beiden mij hebben, en ook hoe mijn vader mijne moeder verfoeit. Hij heeft er reden voor, want natuurlijk moet hij wel vertoornd zijn op een vrouw, die hem naar het leven heeft gestaan; maar ook is het even natuurlijk, dat mijne moeder bevreesd is voor dien rechtvaardigen toorn en hem laat bestrijden. Ongelukkig wordt het arme volk, dat zij beiden beminnen, het slachtoffer van hune oneenigheid. Geen van beiden schijnen zij te bedenken hoe hunne onderdanen opgeofferd worden aan die vijandschap, want ik houd mij overtuigd dat zij anders wel een einde zouden maken aan dezen verderfelijken burgerkrijg. Wat zoudt gij er van denken,
<pb n="96"/>als ik mijn vader voorstelde, uit zijn naam Catharina vergiffenis aan te bieden, dan...... Wat is dat?’ viel zij zichzelve verschrikt in de rede, daar de slede een vreeselijken schok kreeg.</p>
<p>Milna schrikte evenals zij, en niet zonder reden, want zij bemerkte al dadelijk na den stoot, dat de paarden aan het hollen waren. Romanowna's eerste beweging was het portier te openen, maar Milna hield haar tegen en zeide: ‘Tracht toch niet er uit te springen, dat zou u stellig het leven kosten, wij moeten afwachten wat er zal gebeuren.’</p>
<p>Angstig zagen nu de meisjes naar de hollende dieren, die hun vaart al meer en meet schenen te versnellen. De voorrijders waren al lang afgeworpen en verdwenen, en slechts één der koetsiers hield zich nog met moeite vast, ofschoon het hem niet mogelijk was iets te doen. Eindelijk holden de paarden in hun dolle vaart regelrecht aan op een groot houten gebouw. Romanowna en Milna sloten hare oogen, en bijna in hetzelfde oogenblik lag de slede omver en bleef de arme koetsier met twee der paarden dood of bedwelmd liggen, terwijl de andere, die hun tuig losgerukt hadden, verder voortstoven. Romanowna bespeurde, zoodra zij van de eerste verdooving van den schok bekomen was, dat zijzelve geen letsel bekomen had, maar toen zij Milna zag, stiet zij een luiden gil uit. Zonder teeken van leven te geven, lag het meisje daar met half gesloten oogen, terwijl een stroom van bloed langs haar voorhoofd vloeide.</p>
<p>‘Milna, Milna, doe uwe oogen toch open,’ riep Romanowna angstig en greep het meisje bij de hand.</p>
<p>‘Lieve, goede Milna,’ herhaalde zij zacht, ‘o, zeg mij toch dat ge nog leeft.’</p>
<p>Milna bleef onbeweeglijk liggen, en Romanowna, denkende dat zij dood was, barstte in tranen uit. ‘Wat zal ik toch beginnen?’ zuchtte zij. ‘Wat zou Milna doen als zij in mijne plaats was? Zij weet altijd raad,’ dacht zij dadelijk weder, en wendde zich, hare tranen afdrogende, naar het bewustelooze meisje. ‘Als dat bloeden maar ophield,’ zeide zij. ‘Wacht! ik kan er misschien wel iets aan doen. Had ik maar een doek.’ Zij nam haren kleinen kanten zakdoek; maar wat hielp die? Romanowna wierp hem dadelijk mistroostig geheel bebloed weg, nadat zij er even Milna's hoofd mede aangeraakt had.</p>
<p>‘Maar dat bloed moet toch gestelpt worden,’ sprak zij en ging ijverig zoeken naar een doek, welken zij nu spoedig vond. Haastig bond zij dien om Milna's hoofd en bleef toen weder verlegen rondkijken. Zij
<pb n="97"/>was zoo gewend om geholpen te worden, in plaats van te helpen, dat zij bepaald niet wist wat zij verder zou uitvoeren, ofschoon zij gevoelde dat er iets gedaan moest worden.</p>
<p>Eindelijk sprong zij op, daar het haar te binnen schoot dat er onder in de slede wijn lag. Met eenige moeite haalde zij een flesch te voorschijn, maar nu had zij weer eene nieuwe verlegenheid, namelijk, hoe zij er de kurk af zou krijgen. De angst van het oogenblik gaf haar evenwel spoedig het middel aan de hand; zij sloeg den hals van de flesch af tegen de slede en bevochtigde Milna's hoofd daarop met wijn, bij gebrek aan water. ‘Misschien zou het haar goed doen, als zij eenige droppels kon doorkrijgen,’ dacht Romanowna en beproefde haar den mond te openen. Nu zij eens de handen aan het werk had geslagen, ging het veel gemakkelijker, en zij nam zonder aarzelen Milna's hoofd op haren schoot, om te beproeven of zij het meisje wat wijn zou kunnen laten inslikken. Terwijl zij vele vergeefsche pogingen daartoe in het werk stelde, hoorde zij tot hare verrassing en blijdschap eene heldere stem buiten vragen: ‘Is er iemand in deze slede?’</p>
<p>‘Ja,’ antwoordde Romanowna, ‘ik leef nog, maar de arme Milna is, geloof ik, dood.’</p>
<p>Daarop hoorde zij dat er eene poging werd aangewend om de slede op te richten; maar zeker was dit te moeilijk voor hem die dit beproefde, want na eenigen tijd hoorde Romanowna weer zeggen: ‘Neen, dat is mij onmogelijk. Als ge daar binnen voorzichtig wilt zijn, zal ik het paneel zien te breken om er u uit te helpen.’</p>
<p>Na eenige moeite werd het paneel, waarin het raampje zat, er uitgebroken en zag Romanowna, die voor Milna was gaan staan, uit vrees dat er iets op haar zou vallen, een jongen man met een zeer innemend gelaat.</p>
<p>‘Zie,’ zeide Romanowna op hare vriendin wijzende.</p>
<p>De vreemdeling stapte door de opening naar binnen, knielde bij Milna neder en voelde haren pols. Deze was bijna niet te voelen. Hij legde zijne hand op haar hart en zeide tegen Romanowna, die in angstige spanning wachtte: ‘Niet dood, maar ik vrees toch dat haar toestand zeer gevaarlijk is.’</p>
<p>Daarna zag hij op zijn horloge, zeide nog iets, dat Romanowna niet verstond, en ging toen haastig voort.</p>
<p>Nog nooit in haar geheele leven had het meisje zich zoo verschrikkelijk alleen gevoeld als thans. Om haar heen was alles eene groote
<pb n="98"/>vlakte, en behalve het houten gebouw, waarschijnlijk gezet door het krijgsvolk, 'twelk daar gelegerd had, en dat nu leeg stond, was er geen enkel huis te zien. Alle pogingen, die zij aanwendde om Milna bij te brengen, waren vruchteloos, en nu begon Romanowna bitter te weenen, daar zij vreesde dat het meisje dood was. Eenig gerucht buiten deed haar opspringen, maar tot hare teleurstelling bespeurde zij dat het slechts de laatste stuiptrekking van een der paarden was.</p>
<p>‘Wat vang ik toch aan?’ vroeg Romanowna zich af, doch geen antwoord kwam haar voor den geest. Nogmaals barstte zij in tranen los, maar op hetzelfde oogenblik kwamen haar de woorden van pater Alexius te binnen: ‘Bidt en u zal gegeven worden.’</p>
<p>‘Ja,’ dacht zij, ‘ik zal bidden, opdat mij wijsheid en kracht worde gegeven, om te begrijpen wat ik toch moet aanvangen, nu ik hier zoo van ieder verlaten bijna in eene woestijn ben met het lijk van haar, die ik zoo liefhad en die mij steeds eene zoo zorgzame vriendin was.’</p>
<p>En met tranen in de oogen viel Romanowna op hare knieën en bad ernstig en hartelijk tot God om bijstand. Het was alsof zij dadelijk antwoord op haar gebed kreeg, want nauwelijks stond zij uit hare knielende houding op, of zij hoorde den hoefslag van een paard en tegelijk de stem van den jongen vreemdeling, die tegen iemand zeide: ‘Hier zijn wij er, dokter! Zie,’ vervolgde hij, zijn hoofd naar binnen stekende, ‘de patiënt is nog al niet bijgekomen.’</p>
<p>Niets kon voor het oogenblik Romanowna blijder maken dan het hooren van deze stem, en dankbaar knikte zij den vreemdeling toe. Een meer bejaard heer kwam nu in de slede; maar niet zoodra had deze een blik op Milna geworpen, of hij haalde een lederen doos te voorschijn en nam daaruit eene schaar, waarmede hij de mouw van Milna's kleed openknipte. Verbaasd zag Romanowna op bij deze handelwijze, maar hare verbazing veranderde in afgrijzen, toen diezelfde heer een zeer fijn mesje nam en daarmede Milna's arm naderde. Een luide gil ontsnapte aan Romanowna's lippen, en zij wilde hare oogen sluiten om toch maar niets te zien, maar het was haar als kon zij de oogleden niet bewegen. Ondanks zichzelve zag zij dus hoe de vreemdeling, die het mesje nu tusschen zijne tanden hield, Milna's arm wreef, hoe hij toen het mesje aan den arm bracht, en hoe daarna een straal bloed tot boven in de slede spatte. Maar wat er verder gebeurde zag zij niet, want alles werd voor hare oogen als met een donker floers omhangen, en zij zeeg bewusteloos neder.</p>
</div>
<div type="chapter">
<pb n="99"/>
<head rend="h3">Aan huis bij dokter Dimsdale.</head>
<p>‘Waak ik of droom ik?’ dacht Romanowna, toen zij in eene geheel vreemde omgeving haar oogen opsloeg. Zij lag te bed in een ledekantje met een fraai gebloemd behangsel, en bevond zich ergens waar zij nooit vroeger was geweest. Zij kon zich eerst volstrekt niet herinneren wat er met haar gebeurd was, maar langzamerhand kwam haar, door een drukkend gevoel in het hoofd, de hollende sledevaart en de daarop gevolgde schok weder te binnen. Zij kreeg eene onduidelijke voorstelling van iemand met een mes, en van een ander, die haar in eene slede had gedragen, en daarop van zachte vrouwenhanden, die haar ontkleed en toegedekt hadden. Nog voor zij besef had om overeind te gaan zitten, hoorde zij iemand vlak bij haar bed iets zeggen. Zij schoof de gordijnen weg en zag toen eene dame, welke zij zich nu herinnerde den vorigen avond reeds gezien te hebben. Zij droeg een zwart fluweelen kleed, dat hoog aan den hals sloot, en slechts van boven een smal wit boordje liet uitkomen. De haren waren in dikke vlechten zoo rondom het hoofd gelegd, dat ze van voren een soort van kroontje vormden. Romanowna viel die niet-Russische kleederdracht dadelijk in het oog, maar zoodra zij de dame aanzag, vergat zij de kleeding, om enkel naar dat schoone gelaat te staren.</p>
<p>‘<hi rend="i">How do you do?</hi>’ vroeg de dame zacht, terwijl zij zich een weinig over Romanowna heenboog om haar aan te zien.</p>
<p>Romanowna kende geen Engelsch en verstond haar dus niet, maar zij begreep de bedoeling van de vraag en wees met de hand naar haar voorhoofd, om te zeggen dat zij hoofdpijn had. ‘Doch dat is niets,’ zeide zij, ‘wist ik maar hoe het Milna gaat.’</p>
<p>De dame, die geen Russisch verstond, haalde nu op hare beurt de schouders op, doch toen Romanowna de vraag in het Fransch herhaalde, vertelde zij dat Milna te bed lag en vrij rustig sliep. ‘Als ge u wel genoeg gevoelt om op te staan,’ voegde zij er bij, ‘zult ge ons genoegen doen met binnen te komen ontbijten, want wij verlangen zeer iets van u te vernemen.’</p>
<p>‘Ik verlang zoo naar Milna,’ herhaalde Romanowna.</p>
<p>‘Zij is dichter bij u dan ge denkt,’ zeide de dame lachende en liet Romanowna, door de gordijn nog wat weg te schuiven, het ledekantje zien waarin Milna lag.</p>
<p>Haastig staple Romanowna uit haar bed en keek naar Milna. Deze
<pb n="100"/>lag stil met gesloten oogen en zag zeer bleek, maar Romanowna merkte met genoegen op dat zij vrij geregeld ademhaalde.</p>
<p>Toen Romanowna klaar was en hare kamer had verlaten, ontmoette zij reeds in den gang den bejaarden heer, dien zij in de slede even had gezien.</p>
<p>‘Goed geslapen na den schrik?’ vroeg hij, terwijl hij haar de hand reikte.</p>
<p>‘Ik,weet volstrekt niet wat er gebeurd is sedert ik u in de slede zag.’</p>
<p>‘Ik geloof dat ik u vrij wat deed schrikken,’ zeide de vreemdeling. ‘Hadt gij nooit eene aderlating gezien?’</p>
<p>‘Neen,’ antwoordde Romanowna, ‘ik begreep niet wat ge wildet doen; maar heeft het Milna goed gedaan?’</p>
<p>‘Als ik eenige minuten later was gekomen, zou het meisje zeker haren val met den dood hebben bekocht, want zij gaf al bijna geen teeken van leven meer. Maar,’ vervolgde hij, ‘ga binnen om iets te gebruiken.’</p>
<p>De vreemdeling opende bij deze woorden de deur van een klein, maar zeer gezellig vertrek, waar de schoone dame haar, zoodra zij gezeten was, een kopje vleeschnat aanbood. Zelden had Romanowna iets gebruikt, dat haar meer verkwikte dan deze warme en krachtige bouillon, want zij gevoelde zich buitengewoon flauw. Zoodra zij een weinig verkwikt was, moest zij vertellen wie zij was, en hoe het toch kwam dat zij in dezen onveiligen tijd op reis was. Zonder achterhouding vertelde Romanowna hare geheele geschiedenis, want zij stelde, zonder iets van hen te weten, dadelijk veel vertrouwen in haren gastheer en zijne vrouw. Zij begon in het Fransch, maar daar dit haar eenigszins moeilijk viel, verzocht de vreemdeling haar maar liever Russisch te spreken, daar hij het wel aan zijne echtgenoot zou oververtellen.</p>
<p>Toen Romanowna alles verhaald had, van hare vlucht uit Petersburg af tot hare reis naar Demitreffsk toe, en de vreemdeling in korte woorden voor zijne vrouw haar verhaal had vertolkt, vroeg hij: ‘En ziet gij er nu geen bezwaar in, een reis te vervolgen, die onder zulke ongelukkige omstandigheden begonnen is?’</p>
<p>‘Ik ga naar mijn vader,’ zeide Romanowna.</p>
<p>De vreemde sloeg bij deze woorden zulk een meewarigen blik op haar, dat Romanowna op eens angstig uitriep:</p>
<p>‘Weet gij iets van mijn vader? Zeg mij, mijnheer, hij is toch niet ziek?’</p>
<pb n="101"/>
<p>‘Men zegt dat hij eene goede gezondheid geniet,’ antwoordde de vreemdeling ontwijkend.</p>
<p>‘O, ik verlang zoo naar hem,’ zeide Romanowna. ‘Hoever ben ik nog van Demitreffsk verwijderd? en waar ben ik toch?’ vroeg zij.</p>
<p>‘Het is waar, ik heb geheel vergeten ons aan u bekend te maken. Ge ziet in mij dokter Dimsdale, die uit Engeland is gekomen om de keizerin en den jongen grootvorst de koepokken in te enten,’ antwoordde de vreemdeling met een lichte buiging. ‘Mijne vrouw was lief genoeg om mij op de verre reis te vergezellen, en nu bezoeken wij samen eens de fraaiste streken van Rusland. Wij hebben hier voor eenigen tijd onze tenten opgeslagen, omdat mijne vrouw zich niet heel wel gevoelde en de lucht haar hier goed doet.’</p>
<p>‘Was de keizerin ziek?’ vroeg Romanowna, die niet begrepen had wat de dokter zeide.</p>
<p>Deze gaf daarop eene nauwkeurige beschrijving van de inenting, die toen nog maar zeer kort geleden was uitgevonden; maar wij zullen er niet naar luisteren, daar wij allen wel bij ondervinding weten wat inenten is.</p>
<p>Mevrouw Dimsdale ging intusschen eens naar Milna kijken, en kwam terug met de tijding, dat zij ontwaakt was en Romanowna wenschte te zien. Deze snelde dadelijk naar haar toe, maar hoe ontstelde zij: zij vond het meisje doodsbleek en afgemat, terwijl hare stem zeer zwak was.</p>
<p>‘Hoe gaat het?’ vroeg Romanowna.</p>
<p>‘O, zoo vermoeid en slap,’ was het antwoord.</p>
<p>‘Ja, gij hebt veel bloed verloren,’ zeide de dokter, die mede binnen was gekomen, ‘maar ge zult wel spoedig herstellen. Ge moet maar kalm blijven liggen, want rust moet uw voornaamste geneesmiddel zijn, en ik behoef u niet te zeggen, dat ge ons zeer welkom zijt, niet waar, Lucie?’</p>
<p>Mevrouw Dimsdale knikte toestemmend en verschikte de dekens van Milna, om het haar zoo gemakkelijk mogelijk te maken.</p>
<p>‘Maar het zal toch niet te lang duren?’ vroeg Romanowna, ‘want mijn vader verlangt zoo naar ons.’</p>
<p>Weer trof haar de medelijdende blik, dien de dokter op haar sloeg en dien zij zich maar niet kon verklaren.</p>
<p>‘Zou het lang duren, dokter, voordat Milna in staat is om te reizen?’</p>
<p>‘Wie zal dat kunnen zeggen?’ was de wedervraag. ‘Uwe vrien-<pb n="102"/>din is nog nauwelijks genoeg bekomen van den schok, om goed te kunnen zeggen waar zij de meeste pijn heeft.’</p>
<p>‘Ik zou wel kunnen beproeven op te staan,’ fluisterde Milna; maar blijkbaar zeide zij dit meer om Romanowna, dan wel omdat zij er lust in had, want toen de dokter haar ried stil te bed te blijven, sloot zij dadelijk hare oogen en viel weder in eene sluimering.</p>
</div>
<div type="chapter">
<head rend="h3">Eene verschrikkelijke ontdekking.</head>
<p>Toen Romanowna 's avonds met dokter Dimsdale en zijne vrouw zat te praten, kwam de jonge vreemdeling, die den vorigen dag bij de slede was geweest, een bezoek brengen. Hij werd aan Romanowna voorgesteld als de heer Lowitz, een zoon van professor Lowitz, den beroemden sterrekundige uit Petersburg. Hij was met zijn vader op last van de keizerin in deze landstreek gekomen om opmetingen te doen tusschen de Don en de Wolga voor het graven van een kanaal. Zijn vader was bij Demitreffsk bezig, terwijl hij een weinig hoogerop het terrein moest onderzoeken.</p>
<p>‘Gisteren,’ zoo vertelde hij, ‘was ik juist bezig, toen ik verscheidene paarden zag komen aanhollen; ik had het geluk ze bij de teugels te grijpen en tot staan te brengen. Aan de leidsels zag ik dat zij zich losgerukt moesten hebben, en zoodra ik de dieren dus vastgebonden had, haastte ik mij om het voertuig te zoeken. Mijne geringe moeite werd heerlijk beloond, want....’</p>
<p>‘Uwe verschijning was mij hoogst welkom,’ sprak Romanowna, hem in de rede vallende, ‘want ik was zeer angstig en gevoelde mij zoo diep ongelukkig, dat ik bijna jaloersch werd op Milna's bewusteloosheid.’</p>
<p>‘Hoe gaat het de patiënt?’ vroeg de heer Lowitz.</p>
<p>Dokter Dimsdale vertelde hem dat zij stellig nog eenige dagen het bed zou moeten houden, maar dat het hem voorkwam, dat zij zich minder bezeerd had dan hij eerst vreesde. ‘Deze dames hadden plan zich naar Demitreffsk te begeven,’ voegde hij er bij.</p>
<p>‘Hoe gelukkig,’ zeide de jonge man haastig, ‘dat dit voornemen door eene anders zoo ongelukkige omstandigheid verhinderd werd; want wat zouden twee zulke jeugdige en schoone dames niet te duchten
<pb n="103"/>hebben van het woeste geweld van den wreedaardigen Pugatscheff.’</p>
<p>Romanowna hief verontwaardigd haar hoofd op bij deze woorden, en de dokter trachtte den jongman door een wenk stilzwijgen te vragen, maar Lowitz bemerkte noch het een noch het ander, en vertelde aan mevrouw Dimsdale:</p>
<p>‘Ja, men hoort dagelijks nieuwe staaltjes van zijn bloeddorstigen en ruwen aard. Niet tevreden dat hij den gouverneur van Demitreffsk zoo schandelijk behandelde, heeft hij, nu weinige dagen geleden, diens vrouw en kinderen en alle huisgenooten aan een troepje Kozakken gegeven, om ze naar willekeur te mishandelen en te dooden, terwijl hijzelf ooggetuige was.’</p>
<p>‘IJselijk,’ riep mevrouw Dimsdale, haar handen ineenslaande.</p>
<p>‘Hij heeft thans,’ vervolgde de jonge man, ‘het masker van vroomheid, waarmede hij zoolang de menschen misleidde, geheel laten vallen en vertoont zich in zijne ware gedaante. Nog zeer kort geleden knielde het volk voor hem en zegende hij het. Sommigen beweren dat die oude Roskolniki hem heeft bedorven, maar mijn vader zegt, dat omgekeerd juist hij den priester nog slechter maakt. Hij blijft zich nog even onbeschaamd Peter III noemen, en heeft zelfs roebels laten slaan met zijne beeltenis. Zie, hier is er een,’ zeide hij, terwijl hij mevrouw Dimsdale het muntstuk aanbood.</p>
<p>Nog voor deze het aangenomen had, zeeg Romanowna met een luiden gil neder. Zij had met ijzing en eenige inspanning naar het gesprek, dat in het Fransch gevoerd werd, geluisterd, en nu zij goed begreep, dat er over haren vader op deze wijze werd gesproken, kon zij geen woord uitbrengen, maar liet zich geheel door hare diepe smart overmeesteren.</p>
<p>Lowitz vloog op en wilde haar helpen, maar de dokter weerde hem af, nam het bewustelooze meisje zelf in zijne armen en droeg haar naar haar kamertje.</p>
<p>Terwijl hij daar met zijne vrouw bezig was om Romanowna weer bij te brengen, dacht de heer Lowitz tevergeefs na over de reden van de ontsteltenis van het meisje, want het kwam in het geheel niet in hem op, dat zij eenig persoonlijk belang bij zijn verhaal kon hebben; maar toen de dokter na een poosje bij hem terugkwam en vertelde, dat Romanowna de dochter van Pugatscheff was, deed het hem recht leed dat hij zich zoo onvoorzichtig had uitgelaten.</p>
<p>‘Hadt ge mij toch maar een wenk gegeven, dokter,’ zeide hij.</p>
<p>‘Het was mij onmogelijk dit te doen, zonder dat zij het bespeurde,
<pb n="104"/>en achterna beschouwd is het misschien beter, dat zij dadelijk de geheele waarheid vernam, dan dat zij langzamerhand voorbereid werd op het vernemen van eene tijding, die haar zooveel verdriet moest doen. 't Arme kind sprak heden morgen met zooveel liefde en opgetogenheid over dien ellendeling, dat ik mij dikwijls niet kon inhouden.’</p>
<p>‘Maar wie is zij dan toch eigenlijk?’</p>
<p>‘Dat begrijp ik nog niet goed,’ antwoordde de dokter. ‘Zij werd aan het hof opgevoed, en beweert dat de keizerin hare moeder, en deze bedrieger, die zich den czaar noemt, haar vader is. Ik heb mij al stomp gedacht hoe dat mogelijk kan zijn. Hebt gij te Petersburg ooit van haar gehoord?’</p>
<p>‘Neen, mar ik ben zoo lang in Frankrijk geweest, dat ik volstrekt niet op de hoogte ben van alles wat er te Petersburg voorviel. Ik zal er mijn vader eens naar vragen; maar, dokter,’ vervolgde hij, ‘wie is dat andere meisje?’</p>
<p>‘Zij heet Milna, en is eene wees,’ antwoordde de dokter, ‘zij schijnt eene vriendin te zijn van de dochter van Pugatscheff.’</p>
<p>‘Zou zij spoedig hersteld zijn?’ vroeg de heer Lowitz voor de tweede maal met belangstelling.</p>
<p>‘Ik hoop en geloof het ook wel; zij gevoelt zich zwak door het geleden bloedverlies, maar de schok schijnt overigens niet veel kwaad te hebben gedaan.’</p>
<p>‘Mag ik dagelijks naar den welstand van uwe patiënten komen vragen?’ vroeg de jonge man, zich gereed makende om heen te gaan.</p>
<p>‘De zoon van mijn vriend Lowitz is altijd welkom,’ was het hartelijke antwoord van den dokter, terwijl hij zijn jongen vriend de hand tot afscheid toereikte. ‘Zij slaapt,’ fluisterde mevrouw Dimsdale haar echtgenoot toe, toen deze, nadat hij Lowitz had uitgelaten, nog eens naar Romanowna wilde kijken.</p>
<p>‘Gelukkig,’ sprak de dokter en ging dus maar niet binnen. Zijne vrouw stak eene kaars aan, zette er iets voor, opdat het licht de patiënten niet zou hinderen, maakte allerlei kleinigheden gereed, die misschien noodig konden zijn, en verliet toen het ziekenvertrek.</p>
<p>Zoodra mevrouw Dimsdale de kamer verlaten had, stapte Romanowna uit haar bed. Zij had niet geslapen, zooals hare vriendelijke gastvrouw meende, zij had zich maar zoo gehouden, omdat zij verlangde alleen te zijn. Elk woord, dat de goedhartige mevrouw Dimsdale tot haar sprak, scheen haar wel pijn te doen, en zij was blijde
<pb n="105"/>toen deze eindelijk, denkende dat zij sliep, zweeg, en bijna dankbaar toen zij de kamer verliet, want het bed benauwde haar, en het was haar als kon zij ruimer ademhalen nu zij bij de tafel zat en alleen was.</p>
<p>‘Is het waar?’ vroeg zij zich op angstigen toon af. ‘Is het waar?’ herhaalde zij nog eens, turende in de vlam van de kaars, alsof die haar zou kunnen antwoorden.</p>
<p>‘Is het mogelijk? Kan die jonge man de waarheid gesproken hebben, en is hij... is mijn vader... een... een...? Neen...! neen! het kan niet zijn. Zoo onlangs heeeft hij mij immers zelf nog gezegd, hoeveel leed het hem deed, dat er zoovele menschenlevens werden opgeofferd. Maar die vreemdeling zeide dat hij een masker van vroomheid droeg. O God! is het waar?</p>
<p>‘Hoe diep ongelukkig ben ik dan... en hijzelf! Zijn ziel is reddeloos verloren. De gouverneur aan een paal gespietst, en ik... ik... zou zijn paleis moeten bewonen! Och, neen! het is niet waar... en toch... de jongeling met die heldere oogen zeide dat alles. Wat heeft hij toch ook weer gezegd? Laat ik mij zijn woorden eens herinneren. Bloeddorstig, wreed en schijnheilig, en ik dacht hem zoo groot, zoo edel, zoo liefdevol en godvruchtig. Hoe vreeselijk heb ik mij in mijnen vader bedrogen. Kon ik maar aan misleiding, of aan vergissing denken, maar, helaas! ik moet bijna gelooven dat de verschrikkelijke tijding waarheid behelst, want wat sloeg dokter Dimsdale heden morgen een zonderlingen blik op mij, toen ik over mijn vader sprak.</p>
<p>‘Hij wist zeker wel dat... Och, welk een onbeschrijfelijk ledig gevoel heb ik toch! Het is mij alsof ik geheel alleen in eene groote woestijn ben. Hoe is het toch mogelijk, dat ik nog leef na zulk eene tijding, nu ik verneem dat hij, voor wien ik alles zoo gaarne verliet, een nietswaardige is, een bloeddorstige wreedaard, die... Laat ik die woorden toch niet herhalen, want hij bemint mij, en ik hem immers ook. Laat ik niet hard voor hem zijn, laat ik liever naar hem toegaan en hem smeeken zijn leven te veranderen en aan God toe te wijden. En laat ik hem helpen om door gebeden zijne zonden uit te wisschen.</p>
<p>‘O, ik zou wel altijd geknield willen blijven liggen, totdat ook mijne knieën, evenals die van den heiligen Athanasius, het koude marmer zouden hebben uitgehold, als ik maar wist, dat daardoor de groote zondenschuld van mijn vader kon uitgedelgd worden.</p>
<pb n="106"/>
<p>‘Wat zal Milna toch wel zeggen, als zij weet... maar zij zal er niets van te weten komen, want ik zal mijn leed stil in mijn binnenste smoren totdat Maar als het toch nog eens niet waar was.’</p>
<p>Op deze wijze bracht de arme Romanowna het grootste gedeelte van den nacht door. Nu eens was zij overtuigd dat Lowitz de waarheid had gesproken, dan dacht zij weder dat alles laster was; soms zelfs meende zij slechts onder den indruk van een benauwden droom te zijn. Als zij zich dien avond in de hut na het feest te Zarsko Celo weer voor den geest haalde, scheen het haar onmogelijk toe, dat de man, dien zij daar had leeren kennen en liefhebben, dezelfde was van wien nu zooveel kwaad werd verteld.</p>
<p>Met droge oogen staarde het arme meisje in de vlam van de kaars, terwijl zij hoe langer hoe meer gespannen werd, totdat haar op eens weder de woorden van pater Alexius te binnen schoten: ‘Is iemand onder u in lijden, dat hij bidde.’</p>
<p>Zij knielde neder en bad lang en ernstig voor haar vader en voor zichzelve. Na het gebed was zij veel kalmer en kon weder te bed gaan, hoewel zij zich overtuigd hield, dat het haar onmogelijk zou zijn den slaap te vatten, zij bleef stil liggen, omdat zij begreep dat zij hare gezondheid moest sparen Eindelijk zegevierde hare vermoeidheid en viel zij in slaap, zonder door benauwde droomen verontrust te worden.</p>
<p>Toen zij ontwaakte, stond dokter Dimsdale voor haar bed. Romanowna zag hem uitvorschend aan en had bijna hare vraag herhaald: ‘Is het waar?’ doch de uitdrukking van zijn gelaat en de zachte deelnemende wijze waarop hij vroeg: ‘Hoe gaat het?’ maakten alle vragen overbodig; zij begreep dat er niet aan te twijfelen was.</p>
<p>‘De slaap heeft mij verkwikt,’ antwoordde Romanowna, ‘en ik geloof dat ik nu kracht genoeg heb om mijn plicht te volvoeren.’</p>
<p>De dokter vroeg niet wat zij met haar plicht bedoelde, maar zeide: ‘De arme Milna is hard ziek.’</p>
<p>‘Zij sliep van nacht toch zoo gerust,’ merkte Romanowna aan.</p>
<p>‘Zij is veel zwakker dan ik dacht, en zal zeer zorgvuldig behandeld moeten worden. Ik begrijp het gestel van uwe vriendin niet goed,’ zeide de dokter, toen Romanowna een poosje later in de woonkamer kwam; ‘hare krachten schijnen door het een of ander ondermijnd te zijn; want mij dunkt dat het bloedverlies alleen haar zoo zwak niet heeft kunnen maken. Weet gij ook of zij vele zorgen heeft?’</p>
<pb n="107"/>
<p>Romanowna deelde hem den dood van Milna's vader mede, ‘maar die,’ zeide zij nadenkend, ‘kan hare gezondheid niet zoo geschokt hebben, want zij heeft mij meer dan eens verteld, dat zij recht gelukkig was hem nog eens gezien te hebben; dat zij niet treurde over zijn dood, omdat hijzelf niet naar langer leven wenschte.’</p>
<p>‘Zou er dan iets anders zijn dat...’</p>
<p>‘Dokter,’ viel Romanowna hem levendig in de rede, ‘zou het niet mogelijk kunnen zijn dat Milna vernomen had, hoe... dat... ik meen, zou zij al vroeger iets geweten hebben van mijn vader?’</p>
<p>‘Dat is niet onmogelijk. Sprak zij veel met u over hem?’</p>
<p>‘Neen, in den laatsten tijd scheen zij dat bepaald te vermijden, want ik herinner mij nu, hoe het mij bevreemdde, dat zij allerlei voorwendsels zocht, om ons vertrek van Tatischewa nog wat uit te stellen, en dat zij, toen ik haar vroeg: ‘Verlangt gij niet om mijn vader terug te zien?’ tot antwoord gaf: ‘Wij leven hier nu zoo kalm en rustig.’</p>
<p>‘Dat kan het wel zijn,’ zeide de dokter, na een poosje te hebben nagedacht, ‘zij wist dat de tijding u zooveel verdriet zou doen, en deed dus haar best er u niets van te laten bemerken.’</p>
<p>Deze veronderstelling bleek zeer juist te zijn, want al spoedig liet Milna zich in het ijlen der koorts woorden ontvallen, waaruit ten duidelijkste bleek, dat zij bekend was met het gedrag van Romanowna's vader. Verscheidene dagen verkeerde Milna niet buiten gevaar, maar eindelijk gelukte het dokter Dimsdale toch de ziekte tot staan te brengen. Het meisje begon zoowel door de gepaste geneesmiddelen, die zij kreeg, als door de oplettende zorgen van hare beide oppassters, mevrouw Dimsdale en Romanowna, weer langzamerhand te herstellen, maar zóó langzaam, dat men gedurig vreesde dat zij weder zou instorten, en dus was het Romanowna onmogelijk om zich, zooals haar eerste plan geweest was, van Milna te verwijderen en haren vader op te zoeken.</p>
</div>
<div type="chapter">
<pb n="108"/>
<head rend="h3">Het verhaal van den heer Lowitz.</head>
<p>Eindelijk was Milna weer in zoover hersteld, dat zij in de gezellige huiskamer van den dokter kon komen. Allerhartelijkst werd zij daar ontvangen, want mijnheer en mevrouw Dimsdale, die geen kinderen hadden, waren reeds zeer gehecht aan de beide lieve meisjes, die zij onder zulke ongelukkige omstandigheden hadden leeren kennen.</p>
<p>‘Wat is het toch prettig,’ zeide de dokter, ‘dat we nu eens zoo gezellig bij elkander zijn, en ik hoop, of liever wij hopen, niet waar, Lucie? dat het u beiden zoo goed zal bevallen in onzen huiselijken kring, dat wij u zeer lang bij ons zullen houden.’</p>
<p>‘Milna,’ antwoordde Romanowna dadelijk, ‘zal zeker gaarne gebruik willen maken van uwe vriendelijke uitnoodiging, maar mijn plicht roept mij, nu Milna hersteld is, naar mijnen vader, en als gij het goedvindt, zou ik wel gaarne morgen vertrekken.’</p>
<p>De dokter zag zijn vrouw aan en zeide toen, nadat hij eenige oogenblikken had nagedacht: ‘Als gij mijn raad vraagt, raad ik u stellig af een stap te doen, die u niets dan ellende kan bezorgen.’</p>
<p>‘Gij kent de liefde van mijn vader voor mij niet, dokter,’ merkte Romanowna kalm, maar droefgeestig aan. ‘Hij heeft, ik vrees dat ik dit gelooven moet, eenige misstappen begaan, maar zijn dochter was toen niet bij hem, en ik houd mij overtuigd, dat hij nooit tegen zijn geweten zou hebben gehandeld, als hij bedacht had dat het mij verdriet deed.’</p>
<p>‘Hoe innig veel leed het mij doet,’ hernam de dokter, ‘dat ik eene dochter in het vaste vertrouwen op de liefde van haren vader teleurstel, moet ik u ronduit zeggen, hoe ik geloof dat ge nu niets meer op hem zoudt vermogen.’</p>
<p>‘Kent ge mijn vader dan, dokter?’ vroeg Romanowna zacht verwijtend.</p>
<p>‘Niet persoonlijk, maar tot mijn leedwezen hoor ik dagelijks meer en meer tot zijn nadeel, zoodat ik niet naar de kennismaking verlang.’</p>
<p>Romanowna's oogen vulden zich met tranen, vooral omdat zij begreep, dat haar anders zoo beleefde gastheer zich niet zoo zou uitlaten, als hij er geene gegronde redenen voor had.</p>
<p>Terwijl zij zoo stil voor zich zat neer te kijken, schrikte zij eensklaps door de binnenkomst van een officier, die, zonder het gezelschap te groeten, op haastig gejaagden toon vroeg: ‘Om Gods wil, zeg mij toch waar is Lowitz?’</p>
<pb n="109"/>
<p>‘Lowitz?’ herhaalde de dokter, ‘ik weet u niets van hem te zeggen, want hij heeft mij in langen tijd niet bezocht; maar wat is er met hem?’</p>
<p>‘Dus gij kunt mij niets van hem zeggen? Neem mij dan niet kwalijk, ik moet hem dadelijk achterna;’ met deze woorden verliet de officier haastig de kamer.</p>
<p>Dokter Dimsdale nam zijn hoed en snelde hem achterna. ‘Zeg mij, mijnheer,’ zeide hij, ‘wat vreest gij voor mijn vriend Lowitz?’</p>
<p>‘Wel, de jongen is radeloos van woede en smart over den schandelijken moord aan zijn vader, en...’</p>
<p>‘Is de heer Lowitz dood?’ riep dokter Dimsdale met ongeveinsde droefheid uit.</p>
<p>‘Weer een nieuw slachtoffer van Pugatscheff,’ antwoordde de officier en spoedde zich voort; maar dokter Dimsdale ging zonder zich te bedenken met hem mede.</p>
<p>In angstige spanning bleven de dames achter. Zij gevoelden dat er iets vreeselijks gebeurde of gebeurd was en hadden den moed niet elkander toe te spreken.</p>
<p>Eindelijk, na verloop van hoe lang? - geen harer zou het hebben kunnen zeggen - zagen zij drie personen de ramen voorbijgaan, en spoedig daarna kwam de dokter met den officier en den jongen Lowitz de kamer binnen. De beide eersten zagen er verhit en vermoeid uit, maar de heer Lowitz was zeer bleek en scheen wel half wezenloos, ten minste hij liet zich op den eersten stoel den besten neervallen en bleef daar onbeweeglijk zitten.</p>
<p>‘Wat is er toch?’ vroeg mevrouw Dimsdale bezorgd.</p>
<p>‘Dat zal ik je later wel eens zeggen,’ antwoordde de dokter met een blik op Romanowna, ‘maar wees nu zoo goed om te zorgen dat onze gasten iets te eten krijgen.’</p>
<p>Mevrouw Dimsdale verliet dadelijk de kamer, nadat zij tegen den vreemden officier, die zijne excuses maakte over zijn binnendringen, gezegd had, dat hij als vriend van den heer Lowitz welkom was.</p>
<p>Romanowna, die den blik van den dokter had opgemerkt, vroeg angstig, terwijl zij naar hem toeging en hare handen op zijne schouders legde: ‘Dokter, wat is er toch? Ik vrees, dat het iets is dat betrekking op mijn vader heeft.’</p>
<p>De dokter gaf geen antwoord, en Romanowna zag van hem naar de beide andere heeren, terwijl zij smeekte: ‘O, zeg mij of ik mij bedrieg. Ik heb zoo'n voorgevoel dat er iets met mijn vader voor-<pb n="110"/>gevallen is. Dokter,’ herhaalde zij, daar zij in het geheel geen antwoord kreeg, ‘ik ben op alles voorbereid, zeg mij toch alles, laat mij het ergste weten. Hij is toch niet gedood?’</p>
<p>‘Hij <hi rend="i">is</hi> niet gedood, maar hij <hi rend="i">heeft</hi> gedood,’ sprak de jonge Lowitz op doffen toon. ‘Hij heeft mijn goeden, lieven vader vermoord, terwijl...’</p>
<p>‘Lowitz!’ riepen de dokter en de officier tegelijk waarschuwend, maar hij lette er niet op, en Romanowna wenkte hen met de hand om hem niet in de rede te vallen.</p>
<p>...‘hij bezig was zijn plicht te doen. Hij deed op last van de keizerin opmetingen voor het nieuwe kanaal en was dicht bij Demitreffsk bezig, toen Pugatscheff bij hem kwam en vroeg wat hij deed. ‘Ik onderzoek waar het best eene gemeenschap te maken is tusschen Don en Wolga,’ antwoordde mijn vader. Pugatscheff luisterde met geveinsde belangstelling en noodigde hem op een van zijne feesten. Mijn vader verontschuldigde zich, omdat hij bij goed weder sterrekundige waarnemingen wilde doen en het druk had. De verontschuldiging werd aangenomen; maar eenige dagen later zond Pugatscheff een boodschap, of hij eens bij hem wilde komen. Niets kwaads vermoedende begaf mijn vader zich dadelijk naar hem toe; doch zoodra hij bij den wreedaaad kwam, liet deze hem op eene piek steken en riep hem toe: ‘Kijk nu eens goed uit uwe oogen en bedank mij, dat ik zoo'n gemakkelijke manier heb uitgevonden om de sterren te bekijken.’</p>
<p>Lowitz had zeer langzaam gesproken en hield, terwijl hij sprak, de oogen op den grond geslagen; maar toen hij nu opzag en het meisje aanschouwde, dat bijna voor hem stond, had hij innige spijt over elk woord, dat hij gesproken had, en zou gaarne al zijne woorden weder hebben herroepen. Hare lippen waren stijf op elkander gedrukt en haar geheele gelaat was kleurloos, terwijl hare oogen met eene onzekere, starende uitdrukking op hem gevestigd bleven.</p>
<p>‘O waarom,’ vroeg Milna zacht verwijtend aan den heer Lowitz, ‘hebt gij haar zooveel verdriet aangedaan?’</p>
<p>‘Ik wilde dat ik met een gedeelte van mijn leven de woorden kon herroepen,’ antwoordde hij halfluide. ‘Ik ben opzettelijk niet eerder gekomen, en wilde dezen avond hier voorbijloopen, om den nacht buiten door te brengen, daar ik vreesde mij niet te kunnen bedwingen over die afschuwelijke gebeurtenis te spreken.’</p>
<p>‘Ach! was ik maar bij hem geweest,’ riep eindelijk Romanowna met
<pb n="111"/>een diepen zucht. ‘Dokter,’ vervolgde zij, ‘nu zult ge mij toch zeker niet mijn plan ontraden, om morgen naar hem toe te gaan?’</p>
<p>‘Neen, mijne lieve vriendin, ik raad u niet af, te doen wat gij uw plicht denkt te zijn; maar ik geef u toch in bedenking, of het wel raadzaam voor u is, onder deze omstandigheden naar Demitreffsk te gaan.’</p>
<p>‘Pugatscheff is niet meer te Demitreffsk,’ deelde de officier mede.</p>
<p>‘Waar dan?’ vroeg Romanowna.</p>
<p>De officier haalde de schouders op en zeide: ‘Zijn leger is handgemeen geweest met dat van den generaal Bibikoff.’</p>
<p>‘En?’ vroeg Romanowna in angstige spanning.</p>
<p>‘De generaal heeft eerst het leger der opstandelingen in het gebergte teruggedrongen en wist toen door eene versterking van troepen, die de kolonel Mikelson hem zond, hun den toevoer van levensmiddelen af te snijden.’</p>
<p>‘Dat was toch niet minder wreed!’ riep Romanowna.</p>
<p>‘Wreed?’ herhaalde de officier, ‘dat is oorlog voeren.’</p>
<p>‘Geen moorden uit baldadigheid,’ sprak Lowitz halfluide.</p>
<p>‘De generaal moest wel zoo handelen, en,’ voegde de officier er bij, ‘hij verdedigde eene rechtvaardige zaak.’</p>
<p>‘Mijn vader ook,’ merkte Romanowno aan, ‘de keizer heeft toch, mijns inziens, meer recht op den troon dan zijne gemalin, die hem wilde doen vermoorden.’</p>
<p>‘<hi rend="i">De keizer</hi> zeker,’ begon de officier met nadruk, ‘maar...’</p>
<p>Juist kwam mevrouw Dimsdale weder binnen en liet het eenvoudig avondmaal opzetten. Van die kleine opschudding maakte de dokter gebruik, den heeren te verzoeken het pijnlijke onderwerp te vermijden; maar hoeveel moeite ook allen deden om van gesprek te veranderen, Romanowna rustte niet, voordat de officier haar alles verteld had wat hij wist.</p>
<p>Van hem vernam zij, dat het leger van haar vader geheel verslagen en verstrooid was, en dat hijzelf zijn leven met de vlucht had gered.</p>
<p>‘Waar is hij naar toe gevlucht?’ vroeg Romanowna.</p>
<p>‘Men zegt dat hij de Wolga is overgezwommen, maar daar ik niet kon veronderstellen iemand te zullen ontmoeten, die belang in hem stelde, heb ik niet verder gevraagd.’</p>
<p>Romanowna zweeg gedurende het verdere gedeelte van den avond, en de overigen hadden ook niet de minste opgewektheid om een
<pb n="112"/>geregeld gesprek te voeren, en dus scheidde het gezelschap al spoedig. Romanowna sliep weinig, en Milna in het geheel niet, want al die vermoeienissen en ontroeringen bezorgden haar weder een weinig koorts, en dus eindigde de dag, die zoo aangenaam begonnen was, al zeer droevig.</p>
</div>
<div type="chapter">
<head rend="h3">De reis van Romanowna.</head>
<p>‘Neen, Romanowna, dat doe ik niet, ik verlaat u niet. Als gij vast besloten hebt om te gaan, ga ik stellig met u mede; maar ik ben het geheel met dokter Dimsdale eens, dat wij geen van beiden goed bestand zullen zijn tegen het doen van eene reis, die zoo lang en vermoeiend zal zijn. Daarbij, hoe zullen wij uw vader vinden, en welk nut zal het doen als wij hem gevonden hebben?’</p>
<p>‘Och, zeg dat niet,’ smeekte Romanowna. Ik moet, helaas! gelooven, dat mijn vader zich zwaar bezondigd heeft, maar wie weet hoeveel berouw hij over zijne misstappen heeft? Hij was geen meester over zichzelf, toen hij zooveel deed, dat hem tot zijn dood toe zal berouwen. Ik heb van nacht telkens aan hem gedacht: in den droom zag ik hem in de woestijn midden op een sneeuwberg staan; de vlokken woeien letterlijk van alle kanten tegen hem aan; hij zag angstig om zich heen, maar er was niets dan sneeuw. Hij beproefde te gaan, maar was te vermoeid om nog een stap verder te komen; hij viel neder en bleef liggen. Ik vloog naar hem toe en blikte in zijn gelaat, en o! Milna, hij zag mij zoo ziek, zoo meewarig en droevig aan.’</p>
<p>‘Goddank, mijn kind,’ sprak hij, ‘dat gij eindelijk gekomen zijt,’ en toen... o Milna, ik wilde hem zooveel vragen, zooveel zeggen, en zie, tot mijne groote spijt werd ik wakker. Ik deed mijn best weder in te slapen en hoopte nog het vervolg op mijn droom te krijgen, maar ik kon den slaap niet weder vatten, hoe stijf ik mijne oogen ook sloot.</p>
<p>‘Maar al droomde ik niet, ik dacht zooveel te meer. Ik heb niet goed gedaan met naar dokter Dimsdale te luisteren; hij heeft geen kinderen en kan dus niet begrijpen hoeveel mijn vader van mij en ik van hem houd. Milna! gij weet het, hoe ik mijn vader dade-<pb n="113"/>lijk zonder aarzelen volgde en hoe lief ik hem had. Zoolang ik hem gekend heb, heeft hij mij niets dan liefde bewezen, en ik kan het mijzelve nooit vergeven, dat ik hier nu zoo stil in veiligheid leef, terwijl hij misschien mijne hulp, stellig mijn gezelschap en mijne liefde noodig zal hebben.’</p>
<p>Milna gaf geen antwoord. Zij voelde de waarheid van Romanowna's woorden, en toch wilde zij zoo ongaarne dat hare vriendin weder naar een man ging, dien zij zoozeer verfoeide. Daarenboven, waar was Pugatscheff, en hoe zouden zij bij hem komen? Zij zouden zeer ver moeten gaan, en reizen was toen zeer bezwaarlijk, inzonderheid voor dames.</p>
<p>Maar toch wilde Milna, hoevele bezwaren er ook werkelijk waren, Romanowna niet langer tegenhouden; integendeel, zij hielp haar om dokter Dimsdale te overreden in het reisplan toe te stemmen. Natuurlijk konden noch wilden de dokter en zijne vrouw iets anders in deze zaak doen dan raden; en toen zij zagen dat Romanowna vast besloten had te gaan, hielpen zij haar in het maken van de toebereidselen, welke voor haar reis noodig waren.</p>
<p>Meer dan eens hadden Romanowna en Milna tegen den dokter over de oude Ottekesa gesproken, en hare onrust te kennen gegeven, dat deze iets zou zijn overkomen, daar zij in het geheel niets meer van haar hadden vernomen, sedert zij Tatischewa verlaten hadden. De goede dokter had daarop, zonder er iets van tegen zijne gasten te zeggen, onderzoek laten doen naar de oude, die zich een paar dagen na Romanowna en Milna met een gedeelte van de bezetting op reis zou begeven. De meisjes hielden zich stellig overtuigd, dat zij nu al lang te Demitreffsk zou zijn; doch daar alle nasporingen van den dokter vruchteloos bleven, zond hij eenige slaven naar Tatischewa en vernam van hen, dat de oude vrouw nog steeds op het kasteel was en dagelijks met de bezetting zooveel brandewijn dronk, dat zij niets begreep van hetgeen men tegen haar zeide. De hulp, die de meisjes dus van haar konden hebben, was te gering, dan dat de dokter de oude wilde laten halen zonder er eerst over te spreken. Toen de heer Dimsdale zijne nasporingen mededeelde en vroeg, of zij de oude vrouw nog mede wilde nemen. zeide Milna, dat zij er zeer op gesteld was dat Ottekesa de reis mede maakte, ofschoon Romanowna onverschillig op dat punt was. Of Milna werkelijk op het gezelschap en de hulp der oude gesteld was, dan wel of zij alle middelen aangreep om het vertrek te verschuiven, kunnen
<pb n="114"/>wij niet met zekerheid zeggen; maar zeker is het, dat de reis daardoor nog eenige dagen werd uitgesteld, en dat die dagen voor Romanowna wel zoovele jaren, en daarentegen voor Milna zoovele uren schenen te zijn; want... maar we zullen nu getrouw blijven aan het opschrift van dit hoofdstuk en van Romanowna's reis vertellen.</p>
<p>Toen eindelijk Ottekesa was aangekomen, werd de reis op den volgenden dag vastgesteld. De oude vrouw was dof en onverschillig en toonde zeer weinig belangstelling bij het terugzien van hare jeugdige meesteressen. Deze waren evenwel zeer hartelijk jegens haar, vooral Romanowna, die zich de moeite gaf om haar al hare plannen mede te deelen.</p>
<p>‘Morgen,’ zeide zij, ‘gaan wij op reis om den goeden czaar te zoeken, en dan, als wij hem gevonden hebben, zullen wij met ons allen een rustig, prettig leven leiden, want ik zal mijn vader net zoolang smeeken, dat hij mij belooft aan geen oorlog meer te denken. Zal dat niet prettig zijn, moeder Ottekesa?’</p>
<p>‘Ja,’ zeide de oude vrouw.</p>
<p>Na dien ons bekenden avond was er in Romanowna's tegenwoordigheid geen woord meer over Pugatscheff gesproken. Zijzelve vermeed ook zorgvuldig dat pijnlijke onderwerp en hield altijd hare kamer, wanneer de heer Lowitz een bezoek bracht, maar het was nu voor haar een genot, om tegen Ottekesa over ‘den goeden czaar’ te praten. De oude vrouw antwoordde weinig of niets op alles wat Romanowna zeide, en versterkte deze daardoor in het denkbeeld, dat zij niets wist van de misstappen van haren vader.</p>
<p>Dokter Dimsdale en zijne vrouw zagen de beide meisjes met leedwezen vertrekken, want zij hielden van haar alsof zij hunne eigene dochters waren, en alles, wat hartelijke vriendschap kan verzinnen, werd door hen bedacht om gemak op de reis te bezorgen. Met tranen namen zij dan ook afscheid van elkander.</p>
<p>Gedurende de eerste dagen hadden de meisjes weinig tegenspoed, maar naarmate zij vorderden werd de reis bezwaarlijker. Onder hevige sneeuwvlagen kwamen zij letterlijk met levensgevaar de Wolga over, en konden toen niet dan zeer langzaam voortreizen in het zoo weinig bewoonde land der Bulgaren.</p>
<p>Hoeveel hadden de meisjes niet op deze reis te lijden! Zij, die aan zoovele gemakken gewend waren, leden hier niet alleen veel koude, maar soms zelfs honger. Het was een genot voor haar, als zij eens een huis aantroffen, waar zij brokken bevroren melk kon-<pb n="115"/>den krijgen, want meestal vonden zij niets dan stukjes gedroogd vleesch of taaie, onsmakelijke visch.</p>
<p>Dikwijls wenschte Ottekesa luide, dat zij Petersburg maar nooit had verlaten, en ook Milna had moeite om een opgeruimd gelaat te toonen, doch Romanowna scheen nooit iets te bemerken van alles wat zij leed. Haar eenigste gedachte was het terugzien van haren vader, en het beangstigde haar niet weinig, dat zij al zoovele dagreizen de woestijn in waren zonder nog een spoor van het leger te ontdekken.</p>
<p>‘Ach, had ik toch maar vroeger de inspraak van mijn hart gevolgd en was hem achterna gereisd,’ zuchtte Romanowna af en toe. ‘Zeker is mijn arme vader door koude, ellende en verdriet in deze woestijn bezweken.’</p>
<p>Milna trachtte haar steeds moed in te spreken, maar ook zij begon te vreezen dat Pugatscheff werkelijk eenig onheil had getroffen; alle narichten toch, die zij hadden ingewonnen, bestonden hierin, dat men den opstandeling het laatst in deze streken, waarheen hij gevlucht was, gezien had, en dat hij stellig de rivier Ufa niet was overgegaan. Het kleine gezelschap bevond zich nog slechts eenige dagreizen van die rivier verwijderd. Nu eens trokken zij, op raad van den een of ander, dien zij ontmoetten, wat meer zuidelijk, dan weer wat westelijker, maar nergens vonden zij eenig spoor van hem dien zij zochten.</p>
<p>Op een avond, nadat zij weder den geheelen dag tevergeefs gezocht hadden en vermoeid en verkleumd in een kleine herberg aankwamen, herhaalden zij de gewone vraag, of men ook iets van Pugatscheff wist.</p>
<p>‘Ja wel, ja wel, de zaken staan goed,’ antwoordde de herbergierster, eene dikke, gezonde vrouw, die volgens de gewoonte van het land zoo geblanket was, dat haar geheele gelaat wel eene vuurmassa scheen, ‘zij zullen hem nu wel spoedig op het spoor zijn.’</p>
<p>‘Op het spoor?’ vroeg Romanowna verbaasd. ‘Wie? Hoe bedoelt gij dat?’</p>
<p>‘Wel, die hem zoeken, natuurlijk,’ antwoordde de vrouw eenvoudig. ‘Ja, hij heeft veel kwaad gedaan, maar hij zal er nu aardig voor boeten. Ten eerste zijn er, begrijp eens, honderdduizend roebels op zijn hoofd gezet. Ja, honderdduizend voor wie hem levend of dood in handen van de regeering stelt. Ik denk, als de keizerin hem levend krijgt, dan...’ en hier maakte de vrouw een
<pb n="116"/>veelbeteekenend knikje met het hoofd, alsof zij wilde zeggen, dan zullen wij eens wat zien.</p>
<p>‘Mijn man,’ vervolgde de vrouw, ‘is mede gegaan om den weg te wijzen, en ik denk dat ze hem zullen vinden. 't Zon een mooi fortuintje zijn, als wij daar eens wat van konden krijgen, en mijn man weet den weg zoo goed als de beste.’</p>
<p>Elk woord van de vrouw gaf Romanowna een steek door het hart. Milna, die dit begreep, wilde de vrouw een wenk geven om te zwijgen. Zij fluisterde zacht: ‘Laat haar, het is beter voor mij om alles te weten.’</p>
<p>‘Waar gaat gij naar toe?’ vroeg de vrouw eindelijk.</p>
<p>‘Wij wilden gaarne weten waar Pugatscheff is,’ zeide Romanowna, ‘omdat we hem iets zeer belangrijks hebben te zeggen.’</p>
<p>‘Welnu,’ antwoordde de vrouw, ‘mogelijk komt hij hier morgen reeds voorbij, want de soldaten rekenden er ten minste zoo vast op om hem te vangen, dat zij al een kooi voor hem hebben medegenomen.’</p>
<p>‘Wat hebben zij medegenomen?’ vroeg Romanowna, die maar niet kon gelooven dat zij goed had gehoord.</p>
<p>‘Een ijzeren kooi,’ herhaalde de vrouw lachend.</p>
<p>‘Barmhartige Vader!’ bad Romanowna, hare handen smeekend ten hemel heffende, ‘bescherm den ongelukkige.’</p>
<p>‘Kind!’ riep de vrouw verontwaardigd, ‘bidt gij voor den opstandeling, die zoovele menschen ongelukkig heeft gemaakt, die zoovele steden en dorpen verwoestte, die...?’</p>
<p>‘Ik bid voor mijn vader,’ zeide Romanowna, de vrouw met nadruk in de rede vallende.</p>
<p>‘Arm kind!’ riep de vrouw medelijdend. ‘Is die slechte man uw vader? Maar wat wilt gij toch doen?’ vroeg zij nog eens.</p>
<p>‘Ik wil bij hem zijn, hem liefhebben en met en voor hem bidden,’ antwoordde Romanowna, ‘want, o! hij zal zoo naar mij verlangen.’</p>
<p>De vrouw zag Romanowna eenige oogenblikken verwonderd aan. Misschien dacht zij dat Pugatscheff zulk eene dochter niet waard was; misschien vloog haar op eens eene andere gedachte door het hoofd, maar zij zeide verder niets en begon haastig eenig eten gereed te maken.</p>
<p>Ottekesa ging naar haar toe en begon fluisterend een gesprek over Pugatscheff, waarvan Milna onwillekeurig af en toe eenige
<pb n="117"/>woorden opving als: ‘eene mooie dochter... altijd aan het hof geweest... een gemeene bedrieger, enz.’</p>
<p>Die woorden ‘aan het hof,’ troffen Milna. ‘Hoe vreemd,’ dacht zij, ‘dat ik daar nog nooit over nagedacht heb. Iedereen zegt dat Pugatscheff een bedrieger en niet de czaar is, en ik geloofde het zonder er bij na te denken; maar als Romanowna zijne dochter is, moet hij toch wel Peter III zijn.</p>
<p>‘Romanowna,’ vroeg zij, ‘hebt gij er wel ooit over nagedacht wie gij toch eigenlijk zijt?’</p>
<p>‘Ja, ik heb er meer dan eens over gedacht en er ook nog lang en veel met dokter Dimsdale over gesproken, want mijn bestaan is juist een bewijs dat mijn ongelukkige vader de waarheid spreekt. Maar och!’ voegde zij er in tranen uitbarstende bij, ‘wat doet het er eigenlijk toe of hij de keizer is of niet, als men hem gevangen neemt, en... O God! hoe is het toch mogelijk, om zooveel te lijden?’</p>
</div>
<div type="chapter">
<head rend="h3">De gevangenneming van Pugatscheff.</head>
<p>De herbergierster, Ottekesa en Milna hadden reeds eenigen tijd geslapen, en ook Romanowna was eindelijk, nog met de tranen in de oogen, ingesluimerd, toen allen tegelijk verschrikt ontwaakten door een woest rumoer buitenshuis.</p>
<p>‘Heilige Moeder Gods! wat was dat?’ vroeg de herbergierster; maar ofschoon ze allen stil waren en luisterden, kon niemand goed onderscheiden wat daar buiten eigenlijk voorviel. Men hoorde niets dan een verward geschreeuw van stemmen en het getrappel van paarden. Romanowna beefde over haar geheele lijf, want al dadelijk kwam de gedachte bij haar op, dat men haren vader achtervolgde, of op het spoor was.</p>
<p>‘Milna,’ zeide zij angstig, ‘ik geloof dat ik zijne stem heb onderscheiden. Wist hij maar dat ik hier was! Toe, help mij even, ik ben zoo stijf dat ik bijna niet kan opstaan, en ik wil toch naar buiten.’</p>
<p>De beide meisjes stonden op van de banken, waarop zij bij den oven lagen, en wilden beproeven de deur te openen, maar de herbergierster voorkwam haar en vroeg: ‘Wat wilt gij? Dien woesten
<pb n="118"/>troep hier in huis halen? Ik bedank er voor. Die buiten is mag buiten blijven, en die er eenmaal in is komt er 's nachts niet uit.’</p>
<p>Tegen dit bevel, op harden toon gegeven, was niets in te brengen, en Romanowna moest zich dus vergenoegen met aan de deur te blijven luisteren. Het was als brandde haar de grond, waarop zij stond, onder de voeten, want zij had - dit wist zij stellig - de stem van haar vader onderscheiden in een angstkreet, die hare ooren bereikte juist op het oogenblik dat zij ontwaakte.</p>
<p>‘O, ik bid u, laat mij toch naar hem toe gaan,’ smeekte zij de vrouw, die naar haar toekwam, om te zien of de deur wel goed gesloten bleef.</p>
<p>‘Neen, kind,’ antwoordde de vrouw op ruwen, doch goedhartigen toon, ‘ik zal u niet buiten laten; gij hadt beter gedaan met hier niet eens te komen, want hij is geen man om zulk eene dochter te hebben. Gij zijt schoon en zacht en eene dame, en hij is...’</p>
<p>‘Zeg niets van hem,’ viel Romanowna haar in de rede, en vervolgde in opgewondenheid, zonder na te denken tegen wie zij sprak, ‘hij is mijn vader, en ik wil hem steeds blijven liefhebben. Pater Alexius heeft mij geleerd, dat wij onze ouders boven alles moeten liefhebben, en dat wij moeten doen wat wij kunnen, om hen gelukkig te maken, en dat is mijn vast voornemen; al zegt de geheele wereld ook dat hij slecht is, ik geloof het niet, of liever, ik wil het niet gelooven en ik zal hem steeds beminnen.’</p>
<p>De herbergierster had er niets tegen, dat Romanowna haar vader liefhad, maar zij was er wel tegen, dat de huisdeur in den nacht werd geopend en, nadat zij dit nog eens duidelijk aan het meisje had gezegd, ging zij weder rustig op haar warm plaatsje liggen.</p>
<p>In angstige spanning bleef Romanowna staan luisteren. Nu eens hoorde zij duidelijk en luide om hulp roepen, dan weer meende zij naderende voetstappen te hooren, maar mogelijk, of stellig, bestonden deze geluiden slechts in hare verbeelding, want Milna, die vlak bij haar stond, hoorde niets. Eindelijk tegen bet aanbreken van den dag klonken er haastige voetstappen en werd er met geweld op de deur gebonsd.</p>
<p>‘Doe open, doe om Godswil open!’ riep een mannenstem op gedempten toon.</p>
<p>Romanowna wilde den grendel wegschuiven, maar de herbergierster hield haar tegen.</p>
<p>‘Doe open voor den duivel!’ beval de man op ruweren toon, en Romanowna herkende nu duidelijk de stem haars vaders.</p>
<pb n="119"/>
<p>‘Toe, goede vrouw, open hem toch!’ smeekte Romanowna, maar de herbergierster gaf haar een wenk zich stil te houden.</p>
<p>‘Ge moest daar liever niet blijven staan,’ sprak zij fluisterend, ‘want ik wil de deur wel niet geopend hebben, maar er zal misschien geweld worden gebruikt, want als het Pugatscheff is, steekt hij zeker den boel in brand, dat is zoo zijne gewoonte,’ en bij deze woorden bracht zij het meisje bij de hand naar binnen.</p>
<p>Nog voor Romanowna geantwoord had, werd de deur ingebeukt en stormde er iemand naar binnen, die dadelijk daarop door verscheidene anderen werd gevolgd.</p>
<p>‘Jezus Maria, Grerowitz! wat gebeurt hier? Hoe wordt de deur zoo ingetrapt?’ vroeg de herbergierster op harden toon.</p>
<p>‘Wij hebben hem! de beer is gevangen! in mijn huis! Ha, ha, ha! 't is mooi gegaan!’ was het antwoord van Grerowitz. ‘Hier mannen, bindt hem stevig, hier zijn touwen en ketens, bindt stevig! Vrouw! geef op, hier de brandewijn! de beste die er in huis te vinden is! Ik trakteer, jongens, 't kan er nu op staan! Honderdduizend roebels!’</p>
<p>‘Maak toch zooveel geweld niet, Grerowitz,’ beval zijne vrouw, ‘hier zijn twee meisjes, die niet gewend zijn aan zooveel leven.’</p>
<p>‘Gewend of niet,’ riep Grerowitz, ‘ik ben ook niet gewend om eigenaaar te zijn van zooveel roebels. Komaan, mannen, grijpt den schelm, anders kon hij ons nog voor de vijfde maal ontsnappen. Hij houdt zich nu dood, maar dat zal wel eene nieuwe list zijn,’ en bij deze woorden sleurde de sterke Grerowitz den persoon, die het eerst was binnengevlogen, uit den hoek waarin hij gedoken zat, en bond een touw om zijne armen en lijf heen.</p>
<p>Een luide gil ontsnapte Romanowna's lippen, zoodra zij een blik op den persoon sloeg, die nu door den herbergier zoo goed gekneveld werd, en zij zeeg bewusteloos neder. Milna legde haar met behulp van vrouw Grerowitz weder op de bank en beproefde al wat zij kon, om haar in het leven terug te brengen. Maar aanvankelijk waren al hare pogingen vruchteloos: noch het besprenkelen met water, noch het wrijven met brandewijn konden Romanowna uit hare flauwte opwekken.</p>
<p>Inmiddels bleven Grerowitz en eenige soldaten bezig om Pugatscheff te binden. ‘Nog een touw of een keten hier,’ riep Grerowitz, ‘wij moeten onzen kostbaren last niet weder verliezen. Honderdduizend roebels! Leve de keizerin! Trek stijver aan dat touw! Men
<pb n="120"/>zegt dat hij sterk genoeg is om alles los te rukken. Ha, oude jongen!’ vervolgde hij, den bewusteloozen gevangene toesprekende, ‘wij hebben je. Je hebt ons van nacht lang genoeg laten zoeken; eindelijk ben je dan zelf als een muisje in de val geloopen. Ha! als ik er nog aan denk, hoe ik je daar aan mijn eigen deur zag staan; en nu verdien ik nog een aardig sommetje voor de gastvrijheid die je hier hebt. Hoerah! hoerah! voor mij zijn de honderdduizend.</p>
<p>‘Drinkt, jongens, drinkt!’ riep hij opgewonden, en schonk den soldaten rijkelijk in van den brandewijn, dien zijne vrouw hem op herhaald verzoek eindelijk had gegeven. De soldaten dronken met veel smaak, maar wisselden een blik van verstandhouding, toen Grerowitz nog eens uitriep: ‘Aan mij de honderdduizend roebels!’</p>
<p>‘Je hebt ze nog niet,’ sprak zijn vrouw, die misschien den glimlach der soldaten had opgemerkt.</p>
<p>‘Dat weet ik wel,’ zeide Grerowitz, ‘maar ik zal ze wel krijgen, al zou ik ook zelf naar de keizerin gaan om ze te halen. Zie! hier heb ik het geheele stuk in mijn zak, daar moet het op staan,’ en bij deze woorden haalde hij een verfrommeld stuk papier uit zijn broekzak en hield het in de hoogte.</p>
<p>‘Lees maar,’ riep hij, zijne vrouw het papier voorhoudende, ‘daarop moet het staan.’</p>
<p>‘Je kunt net zoo weinig lezen als ik,’ hernam deze, toornig het papier afwerende, ‘maar al staan daar ook nog zulke fraaie beloften in, je zult ze niet vervuld zien. De keizerin zal ze net zoo weinig vervullen als jij de uwen; want hoe dikwijls hebt ge mij wel beloofd je niet weder te zullen bedrinken, en op dit oogenblik ben je al weer bezig je belofte te verbreken.’</p>
<p>Grerowitz zuchtte en stelde den soldaten voor, die hartelijk om deze aardigheid lachten: ‘Mij dunkt, jongens, dat wij den keizer, nu hij aangekleed is, wel in zijn paleis mogen brengen.’</p>
<p>Eenige oogenblikken later lag Pugatscheff in de ijzeren kooi, die, zooals vrouw Grerowitz reeds verteld had, door de soldaten in de woestijn was mede genomen, en dicht bij de woning van Grerowitz was blijven staan.</p>
<p>‘Blijf jij maar bij je zachtzinnig wijfje en drink geen brandewijn meer,’ zeiden de soldaten tegen Grerowitz, toen deze zich gereed maakte om de kooi te helpen dragen.</p>
<p>‘Neen, neen, kameraden,’ was het antwoord, ‘ik wil zelf mijn buit naar de keizerin brengen, maar ik zal haar zeggen, dat je allen
<pb n="121"/>dapper hebt mede geholpen, en dat zij je daarom ook een aardig drinkgeldje moet geven.’</p>
<p>De soldaten lachten luidkeels en herhaalden: ‘Kom, ga maar gerust naar je lieve vrouw. Wij zullen wel zorgen dat jij je deel van de premie krijgt.’</p>
<p>‘Wat? een deel?’ riep Grerowitz verbaasd. ‘Ikzelf heb hem in mijn eigen huis gegrepen, en ik zou mij laten afschepen met een deel van de beloofde som? Bij den baard van den heiligen Nicolaas,’ vervolgde hij, toen de soldaten hem wilden verhinderen mede te gaan, ‘ik zal jelui allemaal de hersens inslaan als je...’ en de daad bij het woord voegende, begon hij als een dolleman in het rond te slaan; maar de soldaten, die met hen allen veel sterker waren, werden hem spoedig meester, gaven hem een goed pak slaag en smeten hem toen in de sneeuw neder, waar hij zoo stil bleef liggen, dat zijn vrouw, die naar de vechtpartij had staan kijken, meende dat hij dood was en veel haastiger, dan zij anders misschien zou gedaan hebben, naar hem toeliep.</p>
<p>‘Hoe nu, Grerowitz, ben je dood?’ vroeg zij, terwijl zij hem schudde. ‘'t Is je eigen stommiteits schuld. Wat hadt jij te doen met die soldaten? Zeg, kom, Grerowitz, lig daar nu niet zoo mal!’ en bij deze woorden wreef zij hem eens frisch met sneeuw in.</p>
<p>'t Zij nu dat de sneeuw, of de hartelijke toespraak van zijne vrouw Grerowitz opwekte, of wel dat de bedwelming van den val voorbij was, zeker is het, dat hij zijne oogen opsloeg en verbaasd om zich heen zag.</p>
<p>Pugatscheff was reeds bijna uit het gezicht verdwenen, want de soldaten hadden haast gemaakt, uit vrees dat Grerowitz met zijne landgenooten hen zou achterna zetten; maar hiervoor behoefden zij niet bang te zijn, want de herbergier was veel te veel van zijn recht op de premie overtuigd, dan dat hij nog meer menschen in de zaak wilde betrekken.</p>
<p>‘Wat heb je er nu aan?’ vroeg vrouw Grerowitz, toen haar man eindelijk opgestaan was en naast haar voortliep. ‘Immers net zooveel, zal ik maar zeggen, als niemendal. Hadt je maar, in plaats van den soldaten den weg te wijzen, hen op een verkeerd spoor gebracht en waart zelf met een of twee der onzen aan het zoeken gegaan, dan hadt jij de premie binnen, terwijl je nu daarentegen weer, zooals gewoonlijk, niets thuis brengt. Ja, zet maar zoo'n onnoozel gezicht niet, het is net zooals ik zeg, je hebt voor anderen het werk gedaan.’</p>
<pb n="122"/>
<p>‘Maar,’ begon Grerowitz, ‘je hebt er mij niets van gezegd, dat ik den rechten weg niet moest wijzen; je hebt mij integendeel aangespoord om...’</p>
<p>‘Ja, ja, dat weet ik wel; ik heb je geraden hun den goeden weg te wijzen; maar zou je ook soms willen dat ik alles vooruitzag? Doch,’ voegde zij er vroolijker bij, ‘alles is nog niet verloren, want raad eens wat ik heb?’</p>
<p>Grerowitz keek zijn vrouw nieuwsgierig aan.</p>
<p>‘De dochter van den opstandeling,’ zeide de vrouw met een zegevierenden glimlach.</p>
<p>De oogen van Grerowitz glinsterden. ‘Hè,’ zeide hij, ‘als ze zooveel voor den vader geeft, zal ze ook wel niet weinig voor de dochter geven.’</p>
<p>‘Wie bedoel je met dat ‘ze?’ vroeg vrouw Grerowitz.</p>
<p>‘Wel, de keizerin,’ was het antwoord.</p>
<p>‘Zoo, je kunt wel met wat meer eerbied over haar spreken,’ snauwde de herbergierster; ‘maar, zooals ik zeide, ik heb de dochter van Pugatscheff. Zij ligt nu in eene flauwte, maar dat zal wel beteren, ofschoon... 't is een fijn dametje, en zij ziet zoo bleek, zoo bleek als...’ Zij scheen geen geschikt beeld te kunnen vinden, en vervolgde dus: ‘maar kom aan, ik zal eens zien hoe het nu met haar gesteld is, en, Grerowitz, praat nu je mond niet weer voorbij, hoor! Je moogt niets laten merken van mijn plan, en je moet net doen alsof... neen, zwijg maar liever stil, ik zal je wel een wenk geven als je iets moet zeggen,’ en bij deze woorden ging de vrouw weder naar binnen, gevolgd door haren nu vrij wel ontnuchterden echtgenoot; maar juist toen zij bij de deur kwam, vloog Romanowna haar voorbij.</p>
<p>‘Holla, holla,’ zeide de herbergierster, het meisje bij haar kleedje tegenhoudende, ‘dat zal zoo waar niet gebeuren.’</p>
<p>Wij moeten even met ons verhaal eenige minuten teruggaan. Vrouw Grerowitz liet de deur van het huisje wijd open, en de frissche, koude lucht, die daardoor naar binnen stroomde, deed Romanowna zeker goed, ten minste zij haalde op eens diep adem en sloeg tot Milna's onuitsprekelijke blijdschap hare oogen op.</p>
<p>‘Milna,’ zeide Romanowna, ‘hoe gelukkig dat gij hier zijt. Gij weet niet half hoeveel ik weer geleden heb in mijn slaap. Ik droomde dat mijn vader door zijne vijanden achtervolgd werd, dat hij in dit vertrek kwam vluchten, en er zoo vermoeid en vervallen uitzag, dat
<pb n="123"/>ik nog koud word als ik mij zijn gezicht voorstel. Ik wilde hem te hulp snellen, maar kon niet bij hem komen, en gij waart nergens te vinden. O God! als die vreesclijke droom eens bewaarheid werd, als... maar, Milna,’ vervolgde zij, langzaam nadenkende, terwijl zij met de hand over het voorhoofd streek, als om zich iets te binnen te brengen, ‘zeg, was het wel een droom? Gij ziet er zoo bedroefd uit, och, zeg mij toch spoedig, was het geen droom? Is mijn vader hier werkelijk geweest? O Milna, antwoord mij toch.’</p>
<p>Milna kon niet spreken; opkomende tranen verstikten hare stem; maar voor alle antwoord wees zij naar de deur.</p>
<p>‘Hebben zij hem weggebracht?’ vroeg Romanowna, terwijl zij haastig van de bank afvloog. Milna had den tijd niet te antwoorden, want zonder antwoord af te wachten snelde Romanowna de deur uit, en zou zeker in hare angstige bezorgdheid ver weg zijn geloopen, als vrouw Grerowitz haar niet had tegengehouden.</p>
<p>‘Laat mij los, laat mij begaan en houd mij niet tegen, bid ik u, want ik moet dadelijk miju vader achterna.’</p>
<p>Vrouw Grerowitz nam Romanowna, ondanks haren tegenstand, mede naar binnen en beval haar man de deur te sluiten.</p>
<p>‘Ik wil dadelijk weg,’ sprak Romanowna.</p>
<p>‘Ei zoo! wilt ge?’ vroeg de vrouw. ‘Neen, neen, mijn kind, wij zullen u niet laten ontsnappen,’ voegde zij er vrij onhandig bij.</p>
<p>‘Maar ik smeek u in ernst om mij toch niet te plagen,’ zeide Romanowna, zonder op de vreemde woorden der vrouw te letten. ‘Laat mij toch naar mijn vader gaan. Om zijnentwil heb ik deze reis ondernomen, en nu vrees ik dat ik hem niet meer zal kunnen inhalen, als ik langer wacht. Moeder Ottekesa, moeder Ottekesa!’ riep zij tegen de oude vrouw, die van het nachtelijk rumoer weinig had vernomen en nu nog rustig lag te slapen.</p>
<p>‘Wat is er te doen?’ vroeg deze half slaapdronken.</p>
<p>‘Ga aan den drijver zeggen dat hij dadelijk het paard voor de slede moet spannen,’ beval Romanowna.</p>
<p>‘Maar, prinses, het is nog zoo vroeg,’ merkte de oude aan, die nog volstrekt geen lust gevoelde om de koude reis al weer voort te zetten.</p>
<p>‘Hoor je wel?’ vroeg de herbergierster fluisterend aan haar man, ‘dat zij eene prinses is?’</p>
<p>‘Ja, waarschijnlijk geeft de keizerin voor haar nog wel meer dan...’</p>
<p>‘Zwijg toch, stommerik,’ viel de vrouw haar echtgenoot, die wat te luide sprak, in de rede.</p>
<pb n="124"/>
<p>‘Mijn vader was hier en is al weder weg,’ vervolgde Romanowna tegen de oude vrouw. ‘Haast u dus en zeg ook aan den drijver dat hij ruim beloond zal worden, als hij mijn vader nog heden inhaalt.’</p>
<p>Bij die woorden ‘ruim beloond’ kon Grerowitz zich niet weerhouden zijne vrouw een stootje in de ribben te geven, dat door haar op vrij onzachte manier beantwoord werd. ‘Holla,’ zeide zij tegen Ottekesa, toen deze de deur uit wilde gaan om de bevelen van hare meesteres uit te voeren, ‘dat gaat zoo maar niet, wij zullen eerst overleggen wat met dit meisje te doen, want... ik meen, ik bedoel,’ vervolgde zij, bespeurende dat zij zich versprak, ‘wij zullen onze gasten eerst wat brood voorzetten.’</p>
<p>‘Neen, ik bedank voor alles,’ riep Romanowna onstuimig, ‘ik wil geen minuut langer wachten, er moet dadelijk worden ingespannen.’</p>
<p>‘Maar gij zult en moet wachten, want gij zijt in onze macht,’ merkte vrouw Grerowitz aan.</p>
<p>‘Waarom wilt gij mij toch zooveel verdriet aandoen?’ klaagde Romanowna, verschrikt door den heftigen uitval der herbergierster.</p>
<p>‘De zaak is klaar en duidelijk,’ begon Grerowitz, ‘wij hebben...’</p>
<p>‘Houd je mond, Grerowitz,’ beval zijn vrouw, ‘en denk aan hetgeen ik je gezegd heb.’</p>
<p>Grerowitz zweeg, ofschoon hij zoo vrij was van in stilte te denken, dat zijne verstandige wederhelft deze zaak nog al dom behandelde.</p>
<p>‘Gij weet nu,’ vervolgde vrouw Grerowitz tegen Romanowna, ‘dat we u niet zoo spoedig zullen laten vertrekken. Wees maar gerust, we zullen je geen leed doen, en integendeel zorgen dat ge het goed bij ons hebt.’</p>
<p>‘Maar ik wil hier niet blijven,’ herhaalde Romanowna nog eens, verbaasd over den tegenstand dien zij ontmoette.</p>
<p>De vrouw glimlachte en haalde hare schouders medelijdend op, terwijl zij een zeer zelfvoldaan gezicht trok.</p>
<p>Romanowna's toestand laat zich meer gevoelen dan beschrijven; zij was zoo bedroefd en verlegen, en daarbij zoo vermoeid en slap, dat zij bijna in elkander zakte. Milna zag haar met innige deelneming aan en geleidde haar weder naar de bank, waarop zij had gelegen. ‘Houd u bedaard,’ fluisterde zij haar toe, maar deze raad was overbodig, want het zoo uitgeputte meisje viel weder in eene flauwte.</p>
<p>‘Als we haar lang hier houden, zal ze niet in het leven blijven,’ dacht de vrouw, toen zij een blik op dat bleeke gelaat wierp, en gaf haar man een wenk haar te volgen.</p>
<pb n="125"/>
<p>Milna, angstig bezorgd voor Romanowna, had geen woord of blik van man of vrouw laten verloren gaan. Zij zag nu weder het teeken van de vrouw en volgde haar, voor onheil vreezende.</p>
<p>‘Menschen, wat wilt ge toch?’ vroeg zij op vasten toon. ‘Zeg mij wat uwe bedoeling is met het plagen van dat lieve meisje.’</p>
<p>Ik wil met mijn man overleggen hoe wij verder moeten handelen,’ zeide de vrouw.</p>
<p>‘Er komt noch overleggen noch handelen te pas,’ sprak Milna ferm, ‘wij hebben hier een nachtverblijf gezocht, en dat hebt ge ons gegeven; zeg mij hoeveel wij u daarvoor schuldig zijn en laat ons dan gaan. Gij kunt er geen belang bij hebben ons hier te houden, en wij hebben er veel belang bij niet langer te worden opgehouden.’</p>
<p>De vaste toon van Milna bracht vrouw Grerowitz een weinig in de war, maar na eenig nadenken zeide zij toch: ‘Wij hebben er wel belang bij, want de soldaten hebben mijn sul van een man zoo behandeld, dat hij in plaats van zijn deel aan den buit een pak slaag heeft opgeloopen.’</p>
<p>Grerowitz trok een pijnlijk gezicht, als om het gezegde van zijne vrouw te illustreeren.</p>
<p>‘Maar wat doet er dat toe?’ vroeg Milna, die nog niet begreep waar de vrouw heen wilde.</p>
<p>‘Is zij dan niet zijn dochter?’ zeide vrouw Grerowitz, verbaasd over Milna's onbegrijpelijkheid.</p>
<p>‘Welnu, wat doet dat er toe?’ herhaalde Milna, die nog maar in het geheel de bedoeling niet begreep.</p>
<p>‘Honderdduizend roebels staan op het hoofd van den vader, levend of dood, dus stellig wel half zooveel op de dochter,’ zeide Grerowitz langzaam, met een angstigen blik op zijne vrouw, die hem evenwel niet in de rede viel, daar er eene gedachte in haar was opgekomen.</p>
<p>‘Kunt gij lezen?’ vroeg zij aan Milna.</p>
<p>‘Natuurlijk,’ was het antwoord.</p>
<p>‘Lees mij dan dit stuk eens voor,’ zeide zij, en reikte haar het keizerlijk manifest over, dat Grerowitz uit zijn zak had gehaald.</p>
<p>Zonder tegenspraak las Milna:</p>
<p>‘Wij, Catharina II, door Gods genade keizerin aller Russen, doen te weten aan onze getrouwe onderdanen, dat wij met de grootste verontwaardiging en smart vernomen hebben, dat een zekere Kozak, een overlooper van de Don, met name Ikhelman Pugat-<pb n="126"/>scheff,
sedert eenigen tijd eene bende landloopers, evenals hijzelf is, bijeen heeft verzameld en daarmede alle buitensporigheden pleegt. Het is u bekend, dat hij de onbeschaamdheid heeft, zich den naam van wijlen czaar Peter III aan te matigen. Het zou nutteloos zijn de ongerijmdheid te betoogen van dusdanige bedriegerij, welke voor lieden, die hun gezond verstand gebruiken, zelfs geen schaduw van waarschijnlijkheid heeft, daar...’ en hier volgde nog veel dat Milna gaarne zou hebben overgeslagen, want zij vond het voorlezen zeer vervelend; maar de vrouw zeide, toen het meisje dit met een blik overzag, alsof zij last had om een gedeelte over te slaan:</p>
<p>‘Nu, komaan, dametje, lees maar door, ik wil eens weten wat er in staat.’</p>
<p>Met een lichten zucht vervolgde Milna en las de geheele Ukase voor; maar wij zullen haar niet mede aanhooren, daar het stuk toch niets tot deze geschiedenis afdoet. Toen Milna het manifest, dat niets anders behelsde, dan een order om getrouw te blijven aan de wetten van het land en niet te luisteren naar de woorden van Pugatscheff, geheel voorgelezen had, vroeg vrouw Grerowitz, die er eigenlijk al heel weinig van begrepen had door den omslachtigen stijl: ‘Maar waar staat nu van al die roebels? Ik heb er niets van gehoord. Hebt gij wel alles gelezen?’ vroeg zij wantrouwend.</p>
<p>‘Ik heb het geheele stuk voorgelezen,’ zeide Milna, ‘en geen letter overgeslagen. Ik deed het met genoegen, maar sta nu toe dat deze vrouw het bevel geve om in te spannen, want het is van heel veel belang voor mijne vriendin om hier niet langer te blijven.’</p>
<p>‘Maar waar staat het dan toch?’ vroeg de vrouw, terwijl zij het stuk onderstboven in de hand hield, zonder acht te slaan op Milna's verzoek.</p>
<p>‘Men zeide mij dat het hierop te lezen stond,’ stamelde Grerowitz met een onnoozel gezicht, ‘maar...’</p>
<p>‘Je bent een rechte flauwert,’ viel hem zijne vrouw in de rede, ‘iedereen houdt je voor den gek, en er is al heel weinig kunst aan om dat te doen. Je bent nu alweer de oorzaak dat wij die premie zullen missen, ofschoon ik voor mij toch geloof dat er weinig waars is aan die mooie belofte.’</p>
<p>Terwijl man en vrouw op deze wijze doorpraatten, begreep Milna eindelijk de toedracht van de zaak, en zeide: ‘Menschen, als ik u wel begrepen heb, wenscht gij mijne vriendin hier gevangen te houden, omdat de keizerin haar vader vogelvrij heeft verklaard, is het niet zoo?’</p>
<pb n="127"/>
<p>Grerowitz zweeg, maar zijne vrouw knikte toestemmend en zag Milna vragend aan.</p>
<p>‘Wat is uwe bedoeling daarmede? Denkt gij misschien den Staat een dienst te bewijzen, door een zwak, hulpeloos meisje op te sluiten?’</p>
<p>‘Wij dachten...’ begon Grerowitz, maar zag zich door een wenk van zijne vrouw het stilzwijgen opgelegd.</p>
<p>‘Als gij denkt een belooning van de keizerin te zullen krijgen door de prinses van hare vrijheid te berooven, bedriegt ge u. De keizerin, die hem wil beloonen welke den vader grijpt, zal daarentegen ieder straffen, die dit meisje de minste beleediging aandoet, want hoe zwaar de vader zich ook bezondigd heeft, zijne dochter is zoo onschuldig mogelijk.’</p>
<p>Vrouw Grerowitz trok een ongeloovig gezicht en fluisterde haar man iets in het oor. ‘Als ge mij misschien niet gelooft,’ sprak Milna, ‘kunt ge er Ottekesa naar vragen, die u ook zal zeggen, dat Romanowna altijd aan het hof en in de nabijheid der keizerin heeft geleefd.’</p>
<p>Ottekesa, die zoolang dit gesprek geduurd had maar weder naar haar geliefd plaatsje was teruggekeerd, kwam, toen vrouw Grerowitz haar riep, langzaam nader en zeide: ‘Ja, zeker, in den tijd toen Pugatscheff met mij in den tempel woonde, was zij,’ en hierbij wees zij op Romanowna, ‘in het paleis, maar nu ze met hem weg is gegaan, is zij er niet meer.’</p>
<p>‘Dat spreekt van zelf,’ lachte Grerowitz, ‘een mensch kan maar op éene plaats tegelijk zijn.’</p>
<p>Vrouw Grerowitz, met al haar doorzicht, begon verlegen met de zaak te worden en bedacht zich een poosje, voordat zij vroeg: ‘Spreekt gij de waarheid?’</p>
<p>‘Ja,’ antwoordde Milna. ‘Ik herhaal wat ik u zeide, namelijk, dat ge nooit, zooals ge dacht, een losprijs voor dit meisje zult krijgen, want zij heeft niemand eenig leed gedaan, en staat in zoo hooge gunst bij de keizerin, dat ik het er stellig voor houd, dat ieder, die haar leed doet, daarvoor zwaar zal moeten boeten.’</p>
<p>Milna werd vrijmoediger naarmate zij zag dat zij won, en vrouw Grerowitz, meer en meer met de zaak verlegen, vroeg: ‘Waar wilt gij eigenlijk naar toe gaan?’</p>
<p>‘Dat weet gij. Wij zochten Pugatscheff, en kwamen alleen om hem in dit onherbergzame land, waar men de menschen zonder recht of reden van hunne vrijheid berooft.’</p>
<pb n="128"/>
<p>‘Als gij de waarheid spreekt,’ hernam vrouw Grerowitz, ‘zal ik u niet langer ophouden, dan kunt ge, wat mij betreft, dadelijk heengaan.’</p>
<p>Ottekesa ging nu aan den drijver, die in een soort van schuurtje sliep, het bevel tot inspannen overbrengen, en spoedig daarop stond de slede voor de deur; maar de meisjes mochten geen plaats daarin nemen, dan nadat zij op herhaald aandringen van de herbergierster eenige spijzen hadden genomen; want even goedhartig als opvliegend had de vrouw bepaald medelijden met haar, die eene reis moesten doen, waarvoor menige man teruggeschrikt zou zijn.</p>
<p>‘Arm schaap,’ zeide zij tegen Romanowna, toen zij haar in de slede droeg, ‘ge hebt zeker al veel geleden, want ge zijt zoo licht als een veer! Nu, goede reis!’ riep zij haar nog achterna, toen de slede wegreed.</p>
</div>
<div type="chapter">
<head rend="h3">Simbirski</head>
<p>Hoeveel spoed de drijver ook maakte, toch was het niet mogelijk Pugatscheff in te halen; want behalve dat hij het kleine reisgezelschap vooruit was, konden de soldaten veel sneller reizen, daar er postpaarden voor hen gereed stonden. Wie zich de moeite wil geven op de kaart na te zien welk een afstand Romanowna en Milna hadden af te leggen, voordat zij te Simbirski, de plaats waar Pugatscheff gevangen gezet was, aankwamen, zal eerst goed begrijpen hoeveel de arme meisjes leden. Moeder Ottekesa was geene prettige reisgenoot, want zij klaagde steeds over hare verijdelde vooruitzichten.</p>
<p>Het gesprek tusschen Romanowna en Milna wilde ook niet goed vlotten, want zij gevoelden beiden dat de toestand van Pugatscheff hopeloos was, en geen van beiden durfde dit aan de andere bekennen. Dag en nacht, wakend en droomend, was Romanowna steeds met hare gedachten bij haren vader: nu eens zag zij in haren slaap den heer Lowitz op een paal, dan eens de ijzeren kooi, waarin haar vader lag; dan weder dat hij bezig was eene stad in brand te steken en dat Grerowitz hem in de vlammen duwde. Soms droomde zij ook wel aan het hof te zijn, en zag haar vader op den troon zitten,
<pb n="129"/>terwijl de keizerin voor hem nederknielde; of in het klooster, waar zij de vrome monniken hoorde zingen, terwijl pater Alexius haar vader vergeving beloofde; maar haar ontwaken was veel treuriger als zij zich in gelukkiger tijden gedroomd had, dan wanneer hare gedachten bij de werkelijkheid gebleven waren.</p>
<p>Alles wat hartelijke vriendschap kon bedenken werd door Milna verzonnen om Romanowna gemak of genoegen te geven; nu eens zong zij hare vroegere gebiedster in slaap, terwijl deze het vermoeide hoofd op haren schouder liet rusten; dan weer herinnerde zij haar aan het een of ander, dat zij vroeger samen hadden gelezen; maar meestentijds was, zooals wij reeds zeiden, het gesprek eenigszins gedwongen en zaten de meisjes zwijgend naast elkander.</p>
<p>Eindelijk bereikten zij Simbirski, waar Pugatscheff in de gevangenis zat; hij zou echter spoedig naar Moscou worden vervoerd, om daar zijne straf te ondergaan.</p>
<p>‘Wij moeten dadelijk zien of men ons toegang tot de gevangenis wil geven,’ stelde Romanowna voor.</p>
<p>‘Ik vrees dat ons die wel geweigerd zal worden,’ zeide Milna.</p>
<p>‘Ze zullen mij toch niet durven weigeren mijn vader te zien, en wordt het soms geweigerd, welnu! dan begeef ik mij naar den bevelhebber der stad, den generaal Panin, dien ik wel eens heb ontmoet, en verzoek hem, mij te willen toestaan dat ik mijn vader bezoek.’</p>
<p>Zoodra zij bij de gevangenis aankwamen, vernamen zij dat alle wachten verdubbeld waren, dat de gevangene zelf door zes man bewaakt werd, en dat niemand mocht worden toegelaten.</p>
<p>‘Laat mij binnen,’ smeekte Romanowna den cipier, ‘ik wilde zoo gaarne den gevangene even spreken.’</p>
<p>‘Wees maar voorzichtig, dametje,’ waarschuwde de cipier, ‘in deze zaak wordt met zooveel gestrengheid gehandeld, dat ieder, die maar in de minste betrekking of verstandhouding met den gevangene staat, als een verdacht persoon wordt aangehouden. Het zou de geheele bezetting hier het leven kosten, als de gevangene ontsnapte, of als hij een middel vond zich van het leven te berooven.’</p>
<p>‘Hoe ziet... hoe ziet hij er uit?’ vroeg Romanowna op zachten toon.</p>
<p>‘Hoe hij er uitziet?’ herhaalde de cipier lachende. ‘Niet zeer beminnelijk, mijne schoone dame, hij heeft meer van een wild dier dan van een mensch. Hij is vrij wat gehavend door het transporteeren, maar dat is niets, hij is nu toch binnen.’</p>
<pb n="130"/>
<p>Milna trok Romanowna maar spoedig voort, en belette daardoor dat deze hare aandoening aan den gevangenbewaarder liet blijken.</p>
<p>De generaal Panin was een zeer streng man, die dien dag door niemand gestoord wilde zijn, en dus konden de meisjes geen gehoor bij hem krijgen. Zij moesten, hoe weinig lust zij hiertoe ook hadden, stil in het logement, waar zij haar intrek hadden genomen, blijven wachten, tot zij den volgenden dag den bevelhebber zonden kunnen spreken.</p>
<p>‘Romanowna,’ zeide Milna tegen hare vriendin, ‘gij ziet er zoo door en door vermoeid uit, en hebt zoo weinig geslapen in den laatsten tijd, dat ik u bepaald aanraad nu naar bed te gaan.’</p>
<p>Romanowna stribbelde eerst wat tegen, maar eindelijk liet zij zich overhalen en begaf zich te bed, waar zij zeer spoedig insluimerde, maar ook bijna even spoedig weder wakker werd. Milna zat bij de tafel en was met inspanning aan het schrijven. Zij zat zoo dat Romanowna vlak in haar gelaat kon zien, en daardoor bemerkte het meisje van tijd tot tijd een opkomenden traan.</p>
<p>‘Milna weent,’ dacht Romanowna. ‘Waarom zou dat zijn? Zij heeft toch geen verdriet; haar vader stierf als een geloovige en als een braaf mensch. Hij stierf, zooals ieder zou wenschen te sterven, in de armen zijner dochter, terwijl mijn vader... wie weet of hij niet van ellende zal omkomen in deze vreeselijke gevangenis, en als hij niet sterft, o! wat zal er dan van hem worden? Zal Catharina iemand in het leven laten, die zooveel misdreef, en dien zij reeds toen hij onschuldig was ter dood wilde laten brengen? Het is niet waarschijnlijk! Maar waarom zou Milna toch weenen, en wien zou zij toch schrijven?’</p>
<p>Bijna van het oogenblik af dat Pugatscheff in de gevangenis te Kasan werd opgesloten, was Romanowna zoozeer met hare eigene smart vervuld geweest, dat zij er nog nooit over had nagedacht, hoe ook Milna door alles leed, hoe ook deze haar geheele leven aan den vader van hare vriendin had opgeofferd.</p>
<p>Op eens schoot haar nu te binnen, dat zij zoo zelfzuchtig was geweest. ‘Het arme meisje,’ dacht zij, ‘heeft evenveel, ja, misschien nog meer te dragen dan ik, want zij lijdt in stilte, terwijl ik daarentegen haar steeds deelgenoot maak van alles wat mij treft. Neen, maar dat mag zoo niet langer, ik mag niet alleen om mijzelve denken, en moet weten wat haar deert. Milna,’ vroeg zij, terwijl zij overeind ging zitten, ‘waarom weent gij?’</p>
<pb n="131"/>
<p>Het meisje schrikte op, schoof haastig haar brief onder eenig goed dat op de tafel lag, wischte steelsgewijze met de hand hare tranen af en zeide, naar het bed gaande, deelnemend: ‘Hoe is het, kunt ge niet slapen? Dat spijt mij. Wacht! laat mij uwe kussens eens opschudden, en wil ik de gordijnen dicht doen? Het is hier misschien niet donker genoeg.’</p>
<p>‘Neen, dank u, ik ben veel beter dan gij zijt,’ antwoordde Romanowna. ‘Gij lijdt, en...’</p>
<p>‘Ik ben zeer wel,’ zeide Milna haastig, en trachtte Romanowna's gedachten door het een of ander schertsend gezegde af te leiden, maar dat ging niet.</p>
<p>‘Luister, Milna,’ begon Romanowna, ‘ik ben boos op mijzelve, omdat ik zoo geheel vergat aan u te denken; ik was zoodanig met mijn vader vervuld, dat ik nu wezenlijk voor het eerst begrijp hoe zelfzuchtig ik ben geweest. Maar wees daarom niet achterhoudend en deel mij mede wat u zoo droevig maakt.’</p>
<p>‘Ik dacht over onze toekomst.’</p>
<p>‘Onze toekomst?’ herhaalde Romanowna langzaam. ‘Ja, wat ziet die er treurig uit. Wilt ge gelooven, dat ik mij waarlijk de vraag: wat zullen wij beginnen, als... als... mijn vader er eens niet meer zal zijn, niet durf voor te stellen? O! Milna,’ vervolgde zij, in tranen uitbarstende, ‘wat zijn wij toch diep te beklagen. Hoe komen wij nog dien eindeloos langen nacht door? Gaat gij nog niet naar bed?’</p>
<p>‘Aanstonds,’ was het antwoord.</p>
<p>‘Maar, Milna,’ vroeg Romanowna, die nu pas weder aan den brief dacht, ‘aan wien schreeft gij straks toch?’</p>
<p>‘Ik?’ zeide Milna ontwijkend. ‘O, ik dacht dat gij waart ingeslapen, en probeerde of ik het schrijven ook soms had afgeleerd onder de Baskhiren. Hoe ongelukkig toch dat het volk zoo dom is. Als ik keizerin was, zou ikzelve geregeld het geheele land doorreizen, om te zien of mijne wetten goed werden uitgevoerd, want het is toch schandelijk, dat er hier in het geheel geene scholen zijn. Zoudt gij dat ook niet doen?’</p>
<p>‘Och, ik weet het niet, het regeeren heeft mij nooit zoo heel begeerlijk toegeschenen, en ik begrijp meer en meer, dat het alles behalve gemakkelijk moet zijn om een land goed te besturen. Nu, het is goed dat het mijn ideaal nooit was, want het zal nooit verwezenlijkt worden.’</p>
<pb n="132"/>
<p>‘Wie weet?’ zeide Milna schertsend.</p>
<p>‘Och, neen. Doch we worden afgeleid van ons gesprek. Zeg mij wal het was dat u deed weenen, en wat er in den brief staat, want ik laat mij niet afschepen door uw beweren dat het niets is. Gij zijt een veel te verstandig meisje om geheel zonder reden te weenen, als ge denkt alleen te zijn.’</p>
<p>Milna antwoordde niets, en daarom vervolgde Romanowna: ‘Ja, lieve Milna! gij hebt alle reden mij geen deelgenoot van uw geheim te maken, omdat ik in zoo langen tijd niet aan u dacht, maar...’</p>
<p>‘Mijn geheim!’ riep Milna verbaasd, ‘wat meent gij? Ik heb geen geheim.’</p>
<p>‘Wel, nu nog mooier, ge weent terwijl ge schrijft om eene mij onbekende reden, en nu ik vraag wat u deert, houdt ge u alsof er niets was. Waarom ben je toch zoo geheimzinnig, Milna? Tot nog toe deelden wij elkander altijd alles mede; zeg mij waarom gij mij nu op eens minder vertrouwt?’</p>
<p>‘Dat doe ik niet,’ hernam Milna levendig, ‘alleen deze ééne zaak <hi rend="i">kan</hi> ik u niet mededeelen.’</p>
<p>‘Is het dan niet iets dat uzelve betreft?’</p>
<p>‘Neen, ja, neen, eigenlijk toch niet,’ stamelde Milna. ‘Och, waarlijk,’ voegde zij bij, ‘ik heb geene geheimen voor u, maar dit kan ik u niet zeggen, en... wat is dat?’ riepen de meisjes tegelijk, daar een luide gil door het huis klonk.</p>
<p>Milna vloog spoedig de kamer uit, en kwam dadelijk terug om Romanowna gerust te stellen.</p>
<p>‘De oude Ottekesa stond in brand,’ zeide zij, ‘of liever, hare muts had vlam gevat, toen zij weder achter den oven in slaap was gevallen. De oude ziel is nog al erg geschrikt, en ik zal bij haar blijven tot zij wat bedaard is. Ga gij nu rustig liggen. Waarlijk, het geheele geval heeft niets te beduiden,’ vervolgde Milna, daar Romanowna wilde opstaan. ‘Kom, ik zal u eens toedekken. Goeden nacht!’</p>
</div>
<div type="chapter">
<pb n="133"/>
<head rend="h3">Het ontdekte geheim.</head>
<p>‘Goeden nacht!’ herhaalde Romanowna, ‘ik zie waarlijk geen kans om te slapen; ik ben zoo warm, en zal ten minste eerst om wat te bekoelen de kamer eens op en neer loopen,’ en de daad bij de gedachte voegende, stapte zij uit haar bed en liep regelrecht naar de tafel. Naar de tafel, waarop Milna's brief lag!</p>
<p>‘Als ik dien brief eens las,’ zeide zij in zichzelve, ‘dan wist ik dadelijk wat Milna mij wil verbergen; maar neen, dat zou niet edel zijn, als zij mij haar geheim niet zelve wil mededeelen, wil ik er op geene slinksche manier achterkomen,’ en bij die gedachte ging Romanowna eenige passen achteruit.</p>
<p>‘Mogelijk zou het voor Milna goed zijn als ik alles wist,’ sprak zij nadenkend, ‘wij zouden er dan samen over kunnen praten, en zij zou vrij zijn mij eene zaak te vertellen die haar bezwaart. Kom! ik zal den brief even inzien, en bespeur ik dat zij gelijk heeft, en dat het inderdaad eene zaak is die niet verteld kan worden, welnu! dan is er immers niets verloren. Ik begraaf dan haar geheim voor eeuwig in mijnen boezem en laat nooit aan iemand bemerken dat ik er iets van weet.’</p>
<p>Met vasten tred ging Romanowna naar de tafel en nam den brief op, maar hare hand beefde van ontroering toen zij haar oog over het schrift liet dwalen, dat niet bestemd was om door haar gezien te worden, en nog voor zij een letter gelezen had, legde zij den brief weder op dezelfde plaats vanwaar zij hem had genomen. Nog eens en nog eens herhaalde zich diezelfde strijd in haar binnenste en dacht zij, of het geoorloofd of ongeoorloofd was; verscheidene malen nog trok zij hare hand terug, als zij die reeds had uitgestrekt om den brief op te nemen.</p>
<p>Eindelijk hoorde zij eenig gedruisch in den gang, en toen nam zij haastig, zonder andere gedachten dan: ‘laat ik toch spoed maken, anders komt Milna terug,’ den brief op en las met een bijna hoorbaar kloppend hart het volgende:</p>
<p>&nbsp;</p>
<p><hi rend="sc">simbirski</hi>.</p>
<p>Lieve Vriend!</p>
<p>&nbsp;</p>
<p>‘Ja, ik ben te Simbirski, en zooals gij ziet, kan ik dus mijne belofte, om nog bij onzen hartelijken. vriend, dokter Dimsdale, aan
<pb n="134"/>te komen, niet volvoeren. De reden is u misschien al bekend. De arme Romanowna vond haar vader terug op het oogenblik dat hij gevangen werd genomen. Hoe vreeselijk dat voor mijne lieve vriendin was, kan ik u bijna niet zeggen, want er kwam nog zooveel bij dat haar lijden vermeerderde. 't Is verschrikkelijk voor een kind, om zoo over een vader te hoeren oordeelen. Hoe hard valt haar ieder ruw woord, hoe menigmaal zie ik hare wangen verbleeken, hare lippen in bloed gebeten! En hoe kan het ook anders? Die nacht in de kleine herberg doorgebracht, waar hij gevangen werd genomen, was smartelijk. Zijzelve was ook bijna nog gevangen genomen door de vrouw van den dommen herbergier, die zich voorstelde, dat zij misschien een losprijs zou kunnen krijgen voor de dochter van den opstandeling. Met veel moeite zijn we evenwel weggekomen en toen hebben wij zooveel spoed gemaakt als maar mogelijk was, altijd hopende, dat wij den gevangene zouden kunnen inhalen, maar het is ons toch niet gelukt. Pugatscheff was reeds tien dagen voor ons hier aangekomen en wordt zeer streng bewaakt. Romanowna hoopt morgen toegang tot de gevangenis te krijgen, als ten minste de generaal Panin haar dit zal willen toestaan. Naar ik aan alles kan bespeuren, is er niet de minste kans dat bij zal ontkomen, want de hooge prijs, die er op zijn hoofd is gezet, en waarover bij zijne gevangenneming twist ontstond, - begrijp eens, in Romanowna's tegenwoordigheid - en de gestrenge bewaking, die hier bij de gevangenis is, maken het meer dan waarschijnlijk, dat de keizerin hem, nu hij in hare macht is, juist niet met zachtheid zal straffen.</p>
<p>‘Ik meld u dit alles, opdat ge het eigenlijke doel van mijn schrijven beter zult kunnen begrijpen. Dat doel is, - het doet mij in de ziel leed, dat ik u en mijzelve aldus moet bedroeven - om u te zeggen, dat wij elkander niet zullen terugzien, want welhaast zal Romanowna alleen op deze wereld zijn, ten minste, zij zal geen hulp of bescherming vinden bij den vader voor wien zij alles opofferde. Wat zou zij dan beginnen als ik, alleen om mij zelve denkende, haar verliet? Ik weet wat ge zult antwoorden: ge zult zeggen, dat gij recht op mij hebt, omdat gij weet dat ik u liefheb, maar ik weet tevens zeker, dat ge mij in uw hart gelijk zult geven, als ik nogmaals herhaal: ik kan de uwe niet worden, want ik heb andere plichten te vervullen.</p>
<p>‘Geloof niet dat het mij weinig kost u dit te zeggen; neen, gedurig zweeft de vraag mij op de lippen: Ach, waarom moet alles
<pb n="135"/>nu juist zoo komen? Waarom moet juist de vader van mijne lieve, onschuldige vriendin zoo slecht zijn? Waarom moest juist hij uw vader op zulk een wreede wijze ter dood brengen? Gesteld eens, dat uw vader nog leefde, of althans dat hem het leven niet benomen was door Romanowna's vader, hoe gelukkig zouden wij samen haar leven kunnen veraangenamen, en misschien zouden wij er in slagen, om haar hare opgeruimdheid langzamerhand te hergeven en .... maar laat ik geene dwaze luchtkasteelen bouwen, want nooit zal er iets kannen komen van eene vereeniging tusschen u en mij. Hoe mijn verder leven zal zijn, weet ik niet, maar zeker is het, dat ik mij geheel aan Romanowna zal wijden. Zij zal nooit weten dat ik mij voor haar heb opgeofferd. Ik bid dat ik steeds gezondheid en krachten zal hebben om haar bij te staan. Heeft zij lust in een klooster te gaan, dan zal ook ik mijn laatsten adem in een klooster uitblazen; wil zij evenwel hare krachten aan het een of ander nuttig doel wijden, dan zal ik haar helpen en mij verheugen, dat ik nuttig ben voor een meisje, 'twelk mij in voorspoed als haars gelijke behandelde en lief voor mij was, en dat dus aanspraak heeft op mijne erkentenis en genegenheid.</p>
<p>‘Ik kan u niet zeggen hoeveel het mij kost dit te schrijven, want de dagen, die ik na mijn herstel bij dokter Dimsdale aan uwe zijde sleet, waren de gelukkigste uit mijn leven, en nimmer zal ik u en uwe liefde voor mij vergeten kunnen. Doe geene moeite mij nog eens te zien, want ik ben altijd bij Romanowna. Nog éene zaak moet ik u...’</p>
<p>Hier was Milna zeker door Romanowna gestoord, want de brief was nog niet verder geschreven. Met zenuwachtig bevende hand legde Romanowna den brief neder en was met een sprong weder in haar bed. Juist op hetzelfde oogenblik kwam Milna terug.</p>
<p>‘Moeder Ottekesa is vrij wel bekomen van den schrik,’ begon Milna. ‘Zij heeft gelukkig den slaap gekregen,’ dacht zij, luisterde even met haar oor tegen het bed en zette zich toen neder om haren brief af te schrijven.</p>
<p>Romanowna's hart bonsde zoo hevig, dat zij de dekens over haar hoofd heen had getrokken en zoo bleef liggen tot zij een weinig bedaard was. Toen zij eindelijk het dek zacht wegschoof, zag zij dat Milna ingespannen schreef bij het flikkerende licht eener kaars, die bijna in de pijp was gebrand, daar zij geen andere durfde halen, uit vrees dat het kraken der deur Romanowna wakker zou maken, en zich dus haastte om gedaan te krijgen.</p>
<pb n="136"/>
<p>‘Edel meisje!’ fluisterde Romanowna, terwijl zij naar dat bleeke, voorovergebogene gezichtje zag, ‘ik zal uw offer niet aannemen, maar vooreerst blijft uw geheim in mijn hart besloten. Wat begrijp ik nu veel van wat mij raadsels waren, toen ik bij dokter Dimsdale was! Nu verwonder ik mij niet meer, dat ge altijd zoo gaarne binnen waart, als de heer Lowitz er was, maar wel verwonder ik mij nu dat ge nog zoolang bij mij kondt zitten.</p>
<p>‘Hoe goed kan ik mij begrijpen,’ dacht Romanowna verder, ‘dat zij elkander beminnen, want wat is Milna lief, en hoe edel en mannelijk ia bet gelaat van Lowitz. Wat een wreed noodlot is het toch, dat mij voor altijd moet verwijderen van den man, die de echtgenoot van mijne vriendin, van mijne zuster kan ik haast zeggen, zal worden. Hij zal haar echtgenoot worden, dat staat vast, want Milna mag voor mij haar levensgeluk niet opofferen; maar op welke wijze zal ik dat verhinderen? want zij zendt hem dezen brief, en dan.....O! als hij haar werkelijk bemint, zooals zij verdient bemind te worden, zal deze brief zijne liefde eerder versterken dan verzwakken.</p>
<p>‘Hoe gelukkig is het nu, achterna gezien, dat ik zoo onbescheiden ben geweest om dien brief te lezen, want anders zou Milna zichzelve ongelukkig hebben gemaakt zonder dat ik er ooit iets van had geweten. Milna zal dus gelukkig worden, als deze treurige tijden voorbij zijn, en ik....wat zal ik beginnen als mijn vader....?’</p>
<p>Dat woord maakte Romanowna altijd even treurig, want zij begreep, dat haar vader niet lang meer in hel leven zou worden gelaten; en dan, als hij er niet meer zou zijn, die vader, aan wien zij steeds, ondanks al het kwade dat zij van hem gehoord had, in haar hart gehecht bleef, wat zou zij dan aanvangen? Daaraan kon zij maar niet denken.</p>
</div>
<div type="chapter">
<head rend="h3">De spinschool.</head>
<p>‘O, hoe heerlijk, Milna, ik zie bet daglicht al door de reten van de luiken,’ aldus was Romanowna's eerste uitroep toen zij ontwaakte. ‘Van daag, Milna, zal ik mijn vader eindelijk zien. Wat wil ik hem ook vragen? O ja, ik wil met hem overleggen, of ik naar de keizerin mag gaan om zijne vrijstelling te vragen. Ik zal het wel gedaan krijgen,
<pb n="137"/>want ik zal de knieën mijner moeder omvatten en ze niet loslaten, voordat ik verkregen heb wat ik wil. Mijne moeder?’ herhaalde zij, langzaam nadenkende. ‘Hoe zit dat alles toch in elkander? Hij is mijn vader, de keizerin was mijne moeder, - hoe kan dan twijfel bestaan of hij wel de czaar is. Hoe zou dat toch wezen, Milna? Hé, slaapt ge weer in,’ riep zij verwonderd uit, toen zij zich naar Milna keerde. ‘Vandaag zullen we mijn vader zien.’</p>
<p>‘Ik hoop, dat ge verlof zult krijgen, doch ik ben er wel een beetje bang voor, want ik heb gisteravond gehoord - maar het zal wel een praatje zijn - dat de gevangene reeds heden naar Moscou zou worden gebracht, omdat men vreesde dat zijne aanhangers hier een opstand zouden maken om hem te bevrijden.’</p>
<p>‘O, hemel!’ zeide Romanowna verbleekende, ‘reeds heden? Laat ik mij dan toch haasten, om bij den generaal te komen. Vindt ge het goed dat ik maar alleen ga? Ik zal de oude Ottekesa medenemen.’</p>
<p>‘Neen, ik ben dadelijk gereed,’ antwoordde Milna,‘en dan zullen wij samen uitgaan.’</p>
<p>Toen de meisjes zich, nadat zij ontbeten en een langdradig verhaal van Ottekesa over het ongeluk van den vorigen avond aangehoord hadden, bij den generaal Panin aanmeldden, kregen zij ten antwoord, dat de graaf althans vóor twaalf uur niet te spreken was.</p>
<p>‘Ach, wat nog een tijd voor mijn ongeduldig verlangen,’ riep Romanowna uit. ‘Vriend,’ vervolgde zij tegen den bediende, ‘doe mij het genoegen en ga den graaf vragen; of hij mij wil toestaan den gevangene, Pugatscheff, te bezoeken.’</p>
<p>De bediende zag Romanowna een ige oogenblikken aan, alsof hij dacht dat hij met eene krankzinnige te doen had, en herhaalde toen wat luider dan vroeger, daar hij meende, dat zij hem niet had verstaan: ‘De kommandant is niet te spreken vóor twaalf uur.’</p>
<p>‘Ja, dat weet ik nu al, maar ik zal u ruim beloonen, als ge mij dien kleinen dienst wilt bewijzen.’</p>
<p>‘Ha, ha, ha,’ lachte de lijfeigene. ‘Men heeft niet veel aan ruime belooningen als men dood is.’</p>
<p>‘De generaal kent mij, en ik zal hem zeggen dat gij op mijn verzoek zijn bevel hebt overtreden,’ zeide Romanowna dringend.</p>
<p>‘Niet zoo dom, mijne dame,’ sprak de slaaf, ‘er zou weinig naar gevraagd worden, waarom ik ongehoorzaam was; ik zou een kop kleiner gemaakt worden, zoodra ik het bevel van den generaal overtrad.’</p>
<p>‘Maar dit geval is zoo bijzonder.’</p>
<pb n="138"/>
<p>‘Bijzonder of niet,’ hernam de slaaf, ‘gisteren is er nog een van mijne kameraden opgeknoopt, omdat hij een flesch wijn op de verkeerde plaats had nedergezet.’</p>
<p>‘Afschuwelijk,’ riep Romanowna uit met een gabaar van afgrijzen; maar de lijfeigene lachte er om en scheen er niets onnatuurlijks in te vinden, zoo gewend was hij, om te zien dat de heeren willekeurig met het leven van hunne slaven handelden.</p>
<p>Daar er nu toch niets aan te doen was, gingen de meisjes wat door de stad wandelen, zonder eenig ander plan dan om den tijd tot twaalf uur klein te krijgen, zooals men zegt. Zwijgend en beiden in eigen gedachten verdiept hadden zij een poosje naast elkander voortgeloopen, toen zij op eens een vreemd geluid hoorden.</p>
<p>‘Wat is dat?’ vroeg Romanowna.</p>
<p>‘Ik weet het niet,’ was het antwoord, ‘maar het schijnt wel uit dit gebouw te komen; laten we er eens naar toe gaan, om te zien wat het is.’</p>
<p>Het hekje, dat het steenen gebouw omgaf, stond open, en dus waren zij spoedig voor het huis, waar zij door de eveneens openstaande deur eene allerzonderlingste vertooning zagen.</p>
<p>Het gebouw bestond uit een ruime zaal met witte muren, langs welke meisjes zaten van vijftien tot twintig jaar, ieder met een snorrend spinnewiel bij zich. In het midden der zaal was eene houten bank waarop vlas lag. Aan het boveneinde der zaal was eene soort van gemakkelijke zitplaats voor eene oude vrouw, die in Hollandsche kleederen eene vreemde vertooning maakte tusschen al die Russische meisjes. Maar vreemder nog dan hare kleeding was haar gedrag: zij zat met een knijpbril op den neus te gluren, en niet zoodra zag zij eene der jeugdige spinsters verlegen zitten met een afgebroken draad, of rondkijken in plaats van voort te maken, of zij vloog naar haar toe met eene zweep, die zij bij zich hield, en sloeg de onhandige of luie spinster met meer kracht dan men misschien aan hare jaren zou hebben toegeschreven; dan hielp zij het schreiende kind met haar werk en ging weder naar hare plaats; maar zij had weinig rust, want gedurig voelde weder de eene of andere behoefte aan hare hulp.</p>
<p>Romanowna en Milna hadden al een poosje aan den ingang van het gebouw gestaan zonder door eene der aanwezige personen te zijn opgemerkt.</p>
<p>‘Juist geen prettige manier van onderwijzen,’ merkte Milna zacht aan.</p>
<pb n="139"/>
<p>‘Neen, maar de meisjes schijnen er nog al geen verdriet in te hebben, want zie! hare lippen bewegen zich, zij schijnen wel een liedje te neuriën,’ zeide Romanowna.</p>
<p>‘Wat een vreemdsoortig mensch is die leermeesteres toch, laten we eens een praatje met haar maken.’</p>
<p>‘Ge hebt daar eene heele drukte om u heen, vrouwtje,’ begon Romanowna, toen de oude een meisje, dat vlak bij de deur zat, had afgeranseld.</p>
<p>‘'k Ben doof,’ hernam de oude vrouw kortaf, terwijl zij Romanowna en Milna met een vluchtigen blik van het hoofd tot de voeten opnam.</p>
<p>‘Gij hebt eene menigte leerlingen,’ schreeuwde Milna nu aan het oor der vrouw.</p>
<p>‘Ik kan er geene meer aannemen,’ hernam de vrouw.</p>
<p>‘Nu, wij kwamen maar eens kijken,’ sprak Milna lachende, maar zij werd niet verstaan, want de vrouw zag zich weder genoodzaakt om de zweep te gebruiken.</p>
<p>Zoodra de strafoefening geëindigd was, kwam zij weder naar de beide vreemdelingen en zeide: ‘Mogelijk zouden er toch nog wel twee plaatsen zijn. Gij zijt immers geene Russische meisjes?’ vroeg zij.</p>
<p>‘Ja,’ antwoordden beiden tegelijk.</p>
<p>‘O neen, dan is er geen plaats,’ beweerde de vrouw op beslissenden toon. ‘Ik dacht dat ge misschien uit Engeland of Frankrijk kwaamt.’</p>
<p>‘Zijt gij uit Frankrijk?’ vroeg Milna.</p>
<p>‘Ik? neen,’ was het antwoord. ‘Ik kom uit Holland en ben zoo dom geweest mij te laten overhalen, om mij in dit barbaarsche land als spinvrouw neder te zetten. Ik woon nu al vele jaren hier.’</p>
<p>‘Bevalt het leven u hier dan zoo slecht?’ vroeg Romanowna.</p>
<p>‘'t Is geen leven. 't Is waarlijk geen leven, als men zich steeds moet bewegen onder een hoop Russen, die....’ Onder het spreken liet zij hare oogen door de zaal dwalen en zag weer eene spinster, die verlegen zat met een gebroken draad. In een oogenblik was zij er bij, sloeg en hielp haar en kwam toen weder bij de bezoeksters terug.</p>
<p>‘Gij zoudt eens wat anders zien,’ deelde zij mede, ‘als ge bij ons in Holland kwaamt, daar heeft ieder ten minste een beetje verstand; maar hier is er niet een onder den heelen troep, die het minste denkbeeld van begrijpen heeft, 't zijn....’ Weder vloog de oude vrouw op een paar meisjes tegelijk aan en zag wanhopend
<pb n="140"/>naar Romanowna en Milna om, want er bleven nu verscheidene handen werkeloos, daar de spinsters afgeleid werden door het gezicht van de twee vreemdelingen.</p>
<p>‘'t Zijn,’ herhaalde de vrouw, toen zij even kon rusten, ‘geen menschen hier, neen, och neen, 't zijn maar een troep machines, en ik geloof stellig, dat de spinnewielen nog meer denken dan de wezens, die ze hier menschen noemen. Dat geloof ik vast, want... Kijk nu toch eens,’ viel zij zichzelve in de rede, en wees naar vijf meisjes, die allen werkeloos zaten en er zoo dom uitzagen, dat de klacht der vrouw waarlijk gegrond scheen te zijn.</p>
<p>‘'k Geloof niet dat eene van die wezens ooit zal leeren zelve vlas op den haspel te doen, of den draad aan te hechten, al leef ik nog zoo lang, ja, net zoo lang als... och, hoe heette die man toch die zoo lang leefde?’ vroeg de vrouw.</p>
<p>‘Gij zijt niet ingenomen met de Russen,’ merkte Romanowna aan.</p>
<p>‘Hoe kan dat?’ vroeg de oude, ‘als men gewend geweest is onder <hi rend="i">menschen</hi> te leven?’</p>
<p>De meisjes glimlachten en maakten gebruik van eene nieuwe kastijding om te vertrekken.</p>
<p>‘Zonderling,’ zeide Romanowna onder het voortwandelen, ‘dat het volk zoo dom is. Ik heb wel eens meer gehoord en gelezen, dat andere volken, voornamelijk de Engelschen en Hollanders, zooveel meer natuurlijk verstand hebben. Vreemd, niet waar? dat God den een met zooveel geest begiftigt, terwijl de ander zoo karig bedeeld wordt.’</p>
<p>‘Maar dat is het geval niet,’ merkte Milna aan, ‘ik heb er dokter Dimsdale veel over hooren spreken met den heer Lowitz.’</p>
<p>Het was zeker voor de eerste maal dat die naam over Milna's lippen kwam, want zij kleurde sterk en veranderde eenigszins van toon. Romanowna deed alsof zij niets bemerkte en verborg de ontroering, welke die naam haarzelve om een andere reden bezorgde, door onverschillig te vragen: ‘Sprak dokter Dimsdale fer over? en wat zeide hij er van?’</p>
<p>‘Dat de staat van heeren en lijfeigenen zoo nadeelig is voor de ontwikkeling van de geestvermogens,’ zeide Milna.</p>
<p>‘Hoe bedoelt gij dat? Ik begrijp u niet.’</p>
<p>‘In Engeland schijnt ieder meer vrij en zijn eigen heer en meester te zijn.’</p>
<p>‘Zijn daar dan in 't geheel geene bedienden?’</p>
<p>‘Wel bedienden, maar geen lijfeigenen. Is er in Engeland iemand
<pb n="141"/>die iets heeft uitgevonden, dan kan hij daarmede zijn fortuin maken, want de winst is geheel voor hemzelf; terwijl daarentegen een slaaf, die hier eens iets uitvindt, een zooveel te winstgevender eigendom voor zijn heer is. Ik weet niet of ik mij duidelijk genoeg uitdruk.’</p>
<p>‘Ja, ik begrijp het heel goed. Een Engelsch onderdaan kan zichzelf verheffen, als hij geest of talent heeft, en een Russische lijfeigene niet.’</p>
<p>‘Juist,’ hernam Milna, ‘die arme sukkels winnen er niets bij, en verliezen veeleer nog meer van hunne vrijheid, als hunne heeren meer nut van hen kunnen hebben, en daarom oefenen zij hun verstand in het geheel niet. Dat is eene hoofdreden van de domheid van het volk; maar de veelvuldige dronkenschap brengt er ook veel toe bij, om langzamerhand alle denkvermogens te verstompen.’</p>
<p>‘En,’ zeide Romanowna, ‘als alles aan de jeugd geleerd wordt op de wijze, die wij daar straks hebben gezien, kan het verstand wel nooit goed opgewekt worden. Mij dunkt, ik zou lust hebben het eens op eene zachtere wijze te beproeven.’</p>
<p>‘Welnu, als uw vader zijne vrijheid niet terug krijgt, zullen wij geene middelen genoeg hebben om te leven, en ofschoon pater Alexius ons wel eene schuilplaats zal willen bezorgen, zou ik toch liever op eene andere wijze leven, dan juist in een klooster. Dokter Dimsdale heeft mij gezegd, dat er in Engeland vele meisjes zijn, die, door anderen te onderwijzen, in eigen levensonderhoud voorzien. Daardoor kwam ik op het denkbeeld, dat wij misschien ook wel zoo iets zouden kunnen doen; wij zullen toch op de een of andere wijze geld moeten hebben, want onze schat begint al vrij wat te verminderen.’</p>
<p>‘Als ik de vrijheid voor mijn vader toch eens verkreeg van de keizerin, en wij zetten ons met hem ergens neder, bij voorbeeld in het huis waar dokter Dimsdale nu woont, hoe gelukkig zouden wij dan nog kunnen worden,’ stelde Romanowna opgewonden.</p>
<p>‘Ik zal recht gelukkig zijn als gij u tevreden gevoelt, maar spiegel u toch niet te veel voor van de invrijheidstelling van uwen vader; ik vrees zeer dat de keizerin weinig genade zal gebruiken voor iemand, die zoo gevaarlijk was voor de rust van hare regeering.’</p>
<p>‘Maar als ikzelve naar de keizerin ga en haar smeek om mijn vader te bevrijden, en haar beloof met hem ergens stil te gaan leven, zeg, Milna, waarom zou zij mij dan weigeren?’</p>
<p>Terwijl de meisjes op deze wijze met elkander praatten en langzaam
<pb n="142"/>voortliepen, werden zij op eens eene menigte soldaten gewaar, die allen zwaar gewapend naast en achter een soort van rijtuig liepen, dat aan alle zijden gesloten was.</p>
<p>‘Wat zou dat zijn?’ vroeg Romanowna en voegde er dadelijk bij: ‘Wat een vreemde optocht, 't lijkt wel eene begrafenis. Maar, kom, laten wij deze straat inslaan, anders komen wij zoo in het gedrang,’ en bij deze woorden trok zij Milna half mede. ‘Waar spraken wij ook weer over?’</p>
<p>Milna zag hare vriendin eenigszins verward aan en zeide: ‘Willen wij niet dadelijk naar den generaal gaan?’</p>
<p>‘Nu al? Mij dunkt het is nog geen kwartier geleden sedert wij bij hem aanbelden.’</p>
<p>‘Mijn aangenaam gezelschap heeft u dien tijd zeker zoo bekort,’ zeide Milna schertsend, ‘want het is toch twaalf uur.’</p>
<p>Romanowna zuchtte diep, daar zij gevoelde hoeveel het haar zou kosten om ooit van Milna te scheiden.</p>
<p>Bijna een half uur moesten de meisjes wachten in de zijkamer van den generaal, voordat deze eindelijk bij haar kwam.</p>
<p>‘Twee jonge meisjes wenschen mij te spreken,’ begon de heer Panin, toen hij met haastigen tred de kamer inkwam, ‘en wat is er van haren dienst?’</p>
<p>‘Wij wenschen uwe toestemming te krijgen, heer graaf,’ zeide Romanowna, ‘om in de gevangenis te worden toegelaten.’</p>
<p>‘Gij wenscht in de gevangenis te worden toegelaten?’ vroeg de graaf verbaasd. ‘En welke schelm heeft de eer van zooveel onderscheiding te genieten?’</p>
<p>‘Wij wilden Pugatscheff gaarne zien,’ antwoordde Romanowna.</p>
<p>‘Den oproermaker?’ riep de graaf uit. ‘Waarom wenscht ge dat?’</p>
<p>‘Hij is.....’ begon Romanowna. Milna, die vreesde dat hare vriendin zichzelve in ongelegenheid zou brengen, door te vertellen dat Pugatscheff haar vader was, zeide haastig, Romanowna voorbijsprekende:</p>
<p>‘Wij kenden Pugatscheff in de dagen zijner grootheid en wilden nu gaarne toonen, dat we hem niet vergeten nu zijn gelukszon achter de wolken schuilt.’</p>
<p>‘Ondergegaan is,’ veranderde de graaf, terwijl hij op zijn horloge zag; ‘maar ik zie,’ vervolgde hij, ‘dat ik geene minuut tijd meer heb.’</p>
<p>‘Staat gij mijn verzoek toe, heer graaf?’ vroeg Romanowna smeekend.</p>
<pb n="143"/>
<p>‘Ge moogt wel naar de gevangenis gaan,’ zeide de graaf achteloos, ‘maar de oproermaker is er niet meer; hij is reeds vertrokken, en mijn paard staat gezadeld, want ik moet hem dadelijk achterna.’</p>
<p>‘Vertrokken?’ herhaalde Romanowna op den toon van de diepste teleurstelling. ‘Waarheen?’</p>
<p>‘Naar Moscou. Vaartwel, mijne schoone dames,’ riep graaf Panin, terwijl hij door de deur, die hij was binnengekomen, verdween.</p>
<p>‘Vertrokken, naar Moscou?’ herhaalde Romanowna een paar malen, alsof zij den zin van die woorden niet zoo dadelijk kon begrijpen. ‘Alweer teleurstelling,’ fluisterde zij zachtjes, terwijl zij haren arm in dien van Milna legde en zich met deze haastig verwijderde.</p>
</div>
<div type="chapter">
<head rend="h3">Oude bekenden.</head>
<p>Toen Romanowna en Milna uit het huis van den generaal naar haar nederig logement teruggingen, zagen zij vrouw Grerowitz aankomen, die met haar echtgenoot zeer vertrouwelijk liep te praten.</p>
<p>‘Laten wij spoedig deze straat inslaan,’ zeide Milna, die vreesde dat zij weder last zou krijgen van de herbergierster; maar hare voorzorg was nutteloos, want vrouw Grerowitz, die haar dadelijk had gezien, haalde haar reeds in toen zij nog geen vier huizen ver waren.</p>
<p>‘Hé,’ riep de vrouw, nog buiten adem door het loopen, ‘ik ben blijde dat ik u gevonden heb, want wij zochten u.’</p>
<p>De meisjes antwoordden niet veel op deze begroeting en wenschten man en vrouw in Siberië.</p>
<p>‘Wij willen u geen kwaad doen,’ vervolgde de vrouw bemoedigend. ‘Oneen, integendeel. Het is ons niet te doen om u van uwe vrijheid te berooven, maar slechts om uw getuigenis.’</p>
<p>‘Als gij mede wilt gaan naar Petersburg en aan de keizerin zeggen, dat hij in mijn huis door mij is gegrepen, en dat ik.....’ begon Grerowitz.</p>
<p>‘Houd toch je mond, Grerowitz,’ viel hem zijne wederhelft in de rede. ‘Je praat altijd veel te veel.’</p>
<p>‘Ja, maar,’ zeide Grerowitz, ‘als de dames het eens niet goedvinden, dan.....’</p>
<pb n="144"/>
<p>‘Ik vind het goed,’ viel zijne vrouw hem nogmaals met nadruk in de rede, en begon daarop aan Romanowna en Milna hare plannen mede te deelen. ‘Wij reizen naar Petersburg,’ zeide zij, ‘en zullen zien of wij althans niet een deel van het toegezegde geld kunnen krijgen; misschien zou uw getuigenis daarbij veel kunnen helpen.’</p>
<p>‘Wij gaan niet naar Petersburg,’ antwoordde Milna, hopende zoo van die menschen af te komen.</p>
<p>‘Waar gaat gij dan heen?’ vroeg de vrouw van den herbergier.</p>
<p>‘Onze plannen zijn nog niet vastgesteld, want wij hebben zooeven pas vernomen, dat hij, dien wij hier dachten te vinden, naar Moscou is gezonden.’</p>
<p>‘Milna!’ sprak Romanowna, zich op eens bezinnende, ‘die oploop, dien wij zagen, zal zeker...’</p>
<p>‘Dat vreesde ik al dadelijk toen ik het escorte zag,’ viel Milna haar in de rede. ‘Maar,’ voegde zij er zacht bij, ‘ik wilde dat wij van deze menschen af waren.’</p>
<p>Dat ging niet gemakkelijk, want vrouw Grerowitz had het er nu eenmaal op gezet met haar mede te gaan en liet zich niet van haar stuk brengen, zelfs niet toen de meisjes haar vrij duidelijk lieten merken dat zij liever alleen bleven. Daar zij niet bepaald durfden zeggen niet met hen mede te <hi rend="i">willen</hi> gaan, moesten zij eindelijk wel besluiten, om, althans tot Moscou, de reis mede te maken, en zoo zag de arme Romanowna zich gedwongen gedurig met den man samen te zijn, die van zoover kwam, om het geld te halen, dat op het hoofd van haren vader was gezet.</p>
<p>Gelukkig evenwel schenen Grerowitz en zijne vrouw nu te gevoelen, dat zij in tegenwoordigheid van Romanowna niet over het doel van hunne reis konden spreken en vermeden dit onderwerp zorgvuldig. De oude Ottekesa, zoo gelukkig dat zij weder naar meer bekende streken reisde, werd waarlijk levendig en deed meer dan eens de meisjes hartelijk lachen om de vreemdsoortige verhalen, die zij aan den herbergier en zijne vrouw deed over al de wonderen van Petersburg. Man en vrouw zaten gewoonlijk met open mond en ooren te luisteren, en konden zich maar niet begrijpen, dat er zoovele dingen op de wereld waren, waarvan zij nog nooit hadden gehoord.</p>
<p>Daar de beperkte middelen de meisjes niet toelieten om postpaarden te nemen, duurde de reis nog al lang, want de afstand tusschen Simbirski en Moscou is groot; maar eindelijk bereikten zij toch
<pb n="145"/>na allerlei wederwaardigheden, waarbij dikwijls de sterke arm van Grerowitz goede diensten deed, de stad waar Pugatscheff in eene torencel van het Kremlin gevangen zat.</p>
<p>Het Kremlin is, zooals vele mijner lezers zeker weten, een zeer groot gebouw, dat, toen Moscou nog de hoofdstad van Rusland was, tot paleis van de czaars diende. In dit gebouw zijn meer dan zestienhonderd vertrekken, die thans tot verschillende doeleinden gebruikt worden. Het was voor de meisjes nu waarlijk een geluk dat zij den sterken Grerowitz bij zich hadden, om haar te beschermen tegen de brooddronkenheid van het volk, dat zeer uitgelaten was, omdat de vastenavond-vermaken pas begonnen waren. Het geraas in de stad was oorverdoovend, want alle klokken van kerken en gebouwen - geloofwaardige reizigers beweren dat er meer dan vijftienhonderd zijn - waren aan het luiden, omdat het een heilige dag was, en de meisjes verbaasden zich dat de menschen nog zoo konden lachen, praten en zingen onder het aanhoudende rumoer.</p>
<p>Zij hadden veel moeite den weg te vinden, daar de meeste menschen in hunne uitgelatenheid, hetzij geen, hetzij een spottend of onverstaanbaar antwoord gaven, maar na lang te hebben rondgedoold, vonden zij toch eindelijk het Kremlin, en namen haar intrek in een logement, dat daar dicht bij was.</p>
<p>Zoodra Romanowna een weinig uitgerust was, wilde zij dadelijk gaan zien of zij toegang tot haren vader kon krijgen, en begaf zich dus op weg met Milna en Grerowitz, die zeer hulpvaardig dadelijk zijn geleide aanbood, terwijl de beide vrouwen in het logement achterbleven, om eenig eten in gereedheid te laten brengen.</p>
<p>De meisjes hadden lang kunnen dwalen, vóor zij geweten hadden, waar zich aan te melden om toegang te krijgen, indien zij niet tot haar geluk, juist bij het omslaan van eene straat, een heer ontmoet hadden, die van zijn paard stapte, en dien Milna dadelijk herkende voor den graaf Panin. Blijkbaar was deze goed geluimd, ten minste hij zag er zoo vergenoegd uit, dat Romanowna, die door Milna opmerkzaam op hem gemaakt werd, den moed kreeg om hem te naderen en aan te spreken.</p>
<p>‘Graaf,’ zeide zij, hare handen smeekend tot hem opheffende, ‘sta mij hier het verzoek toe, dat ik u te Simbirski deed.’</p>
<p>‘En dat is?’ vroeg de graaf. ‘O ja, ik herinner het mij, schoon kind,’ voegde hij er dadelijk bij, ‘ge stelt belang in den opstandeling en wenscht hem te zien; maar gesteld eens, ik stond u dat
<pb n="146"/>verzoek toe, welk gebruik zoudt gij van die vergunning maken?’</p>
<p>‘Ik zou hem mijn liefde toonen en moed en vertrouwen trachten in te boezemen,’ antwoordde Romanowna zonder zich te bedenken.</p>
<p>‘Ah, zoo, gij zijt dus ook een oproermaakster?’ vroeg de graaf schertsend.</p>
<p>‘Neen, bij alle heiligen, neen,’ sprak het meisje ernstig, ‘maar,’ en bij deze woorden deed zij eene schrede naar den graaf en zeide zacht: ‘hij is mijn vader’</p>
<p>De officier, die naast den graaf stond en waarschijnlijk deze woorden verstaan had, fluisterde den heer Panin een paar woorden in het oor, waarop deze Romanowna scherp aanzag en vroeg: ‘Zeg mij, gij zijt toch niet prinses Romanowna?’</p>
<p>‘Ja, heer graaf,’ antwoordde het meisje gevat, ‘ik had eens de eer u een gouden keten te geven voor eene overwinning door u bij de spelen van het hof behaald, en de woorden, die ge mij toen hebt gezegd, geven mij nu den moed, misschien het recht, u dringend te vragen, of ge mij een toegangskaart tot de gevangenis wilt geven.’</p>
<p>‘Ik sta uw verzoek toe,’ antwoordde de graaf met eene buiging, ‘maar doe mij het genoegen mij eerst naar mijne woning te vergezellen. Ze is met ver van hier, en ik zou u gaarne het een en ander willen vragen.’</p>
<p>Romanowna zou veel liever dadelijk naar haar vader gesneld zijn, maar zij kon niets tegen de billijkheid van het verzoek van den graaf inbrengen, en toonde zich dus bereid mede te gaan, toen Grerowitz voor den graaf trad en begon, terwijl hij verlegen aan zijn muts trok: ‘Met uw verlof, mijnheer, gij schijnt zoo wat de macht over den gevangene te hebben, kunt gij mij ook de honderdduizend roe....’</p>
<p>De graaf duwde den anders zoo sterken Grerowitz ter zijde en geleidde Romanowna naar zijne woning, die dicht bij het Kremlin was, terwijl Milna en zijn adjudant volgden. Zoodra de graaf Romanowna eene zitplaats aangeboden had, ondervroeg hij haar over allerlei dingen, maar zij antwoordde steeds zoo kort en afgemeten mogelijk, daar zij vreesde haar vader nog meer in ongelegenheid te zullen brengen.</p>
<p>‘Zou er spoedig iets besloten worden aangaande den gevangene?’ vroeg Romanowna, op hare beurt ondervragende.</p>
<p>‘Nog geheel onbepaald,’ was het antwoord. ‘Het vonnis is wel reeds uitgesproken, maar de keizerin moet het nog onderteekenen,
<pb n="147"/>en zeer dikwijls verloopen er verscheidene maanden, voordat zoo'n stuk uit Petersburg terugkomt.’</p>
<p>‘Het vonnis is reeds uitgesproken,’ herhaalde Romanowna verbleekend, ‘en dat is, heer graaf?’ vroeg zij op zwakken toon.</p>
<p>‘Iemand, die zooveel menschenbloed moedwillig vergoot en het land zoo beroerde, heeft weinig goeds te verwachten,’ zeide de graaf ernstig, zonder Romanowna's vraag te beantwoorden.</p>
<p>‘Ik zal toch Petersburg nog wel kunnen bereiken, voordat het vonnis verzonden wordt?’ vroeg het meisje angstig, en zag den graaf zoo uitvorschend aan, alsof van zijn antwoord leven en dood af hing.</p>
<p>‘Misschien wel,’ luidde het antwoord, ‘maar durft gij naar Petersburg te gaan?’</p>
<p>‘Ik zal de keizerin smeeken om het leven van mijnen vader te sparen,’ antwoordde Romanowna kalm.</p>
<p>De graaf beschouwde het meisje met innige deelneming. ‘Ik hoop,’ sprak hij, ‘dat het u goed zal gaan, en hebt ge ooit hulp noodig, wend u dan gerust tot graaf Panin.’</p>
<p>Daarop belde hij een slaaf, die spoedig verscheen. ‘Breng deze dames naar de gevangenis,’ beval hij, ‘en zeg aan den cipier uit mijnen naam, dat zij, zoo dikwijls zij dit zullen verkiezen, bij den gevangen Pugatscheff mogen worden toegelaten; zij moeten zich echter aan het gewone onderzoek onderwerpen, of zij vergif of dolk bij zich hebben, en mogen niet na het sluiten der cellen blijven.’</p>
<p>Verbaasd zag Romanowna op bij die waarschuwing. Zij zou haar vader vergif geven? Hoe was het mogelijk dat iemand zoo'n inval kreeg? Maar spoedig vergat zij hare verontwaardiging door de blijdschap, dat zij nu toch, na zoovele verhinderingen, haar vader zou zien. Zij bedankte den graaf hartelijk voor zijne welwillend heid en vertrok bijna vroolijk.</p>
<p>‘Milna,’ zeide Romanowna, ‘zoodra we mijn vader gezien en gesproken hebben, moeten we op reis gaan naar Petersburg; zooals ge gehoord hebt, kunnen wij geene minuut verliezen.’</p>
<p>‘Doch hedenavond kunnen wij de stad niet meer verlaten, want de officier, met wien ik zoo even sprak, vertelde mij, dat het nu 's avonds hier bepaald onveilig is door den woesten aard van het uitgelatene volk. Verbeeld u eens, dat er hier in het vorige jaar, in de vasten, meer dan twintig uitgeplunderde lijken zijn gevonden.’</p>
<p>‘Ik zal u wel beschermen,’ beloofde Grerowitz, die alweer bekomen was van de verbazing, door het onvriendelijke antwoord
<pb n="148"/>van den graaf hem gegeven, en die zich nu weder bij de meisjes voegde.</p>
<p>‘Laten wij maar eerst naar uw vader gaan,’ ried Milna, ‘en daarna onze plannen regelen.’</p>
</div>
<div type="chapter">
<head rend="h3">Het bezoek in de gevangenis.</head>
<p>Toen Romanowna in de cel kwam waar haar vader zat, kon zij dezen niet dadelijk onderscheiden, daar het reeds halfdonker was, maar Pugatscheff herkende zijn kind onmiddellijk, toen zij met Milna door een reet van de deur werd binnengelaten. Het gezicht van die twee lieve, onschuldige meisjes greep hem sterk aan, en de tegenstelling, die zij met hemzelven vormden, trof hem zoo levendig, dat hij uitriep: ‘Weg, weg, nader mij niet.’</p>
<p>‘Ik ben het’ zeide Romanowna. ‘Ik ben het,’ herhaalde zij, ‘uwe Romanowna, uw kind, uwe dochter, die u zoo liefheeft,’ en zij deed eene schrede naar hem toe.</p>
<p>‘Weg, weg, zeg ik, weg, ga achteruit, verstaat ge? achteruit,’ bulderde Pugatscheff op woesten toon.</p>
<p>Verlegen en beangst ging Romanowna achteruit en begon evenals Milna te weenen.</p>
<p>‘Zij weenen,’ sprak Pugatscheff als in zichzelf. ‘Dwaze wezens! waarom weenen zij? zij, die eene schuldelooze jeugd achter zich en eene gelukkige toekomst voor zich hebben?’</p>
<p>‘Eene gelukkige toekomst?’ herhaalde Romanowna eenigszins bitter.</p>
<p>‘Is men niet gelukkig als men vrij is? als men zich geene misdaden behoeft te verwijten? als men niet in de gevangenis zit? en,’ voegde hij er met een gebaar van afgrijzen bij, ‘als men niet vervolgd wordt door de bebloede koppen van hen, die men vermoord heeft? Ha,’ vervolgde hij woester en woester, ‘kijk, daar! daar! hoe ze mij aanzien, hoe zij mij aangrijnzen en zich verheugen. 't Is alsof ze willen zeggen: ‘wij zullen spoedig gewroken zijn!’ Wraak! ha! hoe zoet is dat woord! O, kon ik mij toch ook maar wreken op hen, die deze ellende over mij gebracht hebben. Wat een genot zou het voor mij zijn, als ik aan hen het vonnis zag voltrekken, dat nu welhaast aan mij zal worden voltrokken! Hu! hu! dat vreeselijke vonnis!’ en de gevangene rilde dat zijne ketenen rammelden.</p>
<pb n="t.o. 148"/>
<p><figure><p><xptr to="goej001doch02ill0005.gif"/></p>
<figDesc>G.J. Bos hth
<lb/>
Steendr v P.W.M. Trap
<lb/>
pag. 148.</figDesc></figure></p>
<pb n="149"/>
<p>‘Alle vlammen der hel mogen de ellendelingen verteren, die mij verraden hebben, die....’ en hier volgde eene reeks van vloeken en verwenschingen, die Romanowna en Milna deden huiveren en die wij hier niet zullen herhalen.</p>
<p>Als vastgenageld aan de plek, waarop zij stonden, bleven de beide meisjes, ontsteld en verlegen, onbeweeglijk staan. Eindelijk echter schepte Romanowna moed om haar vader eenige stappen te naderen, toen deze, nadat hij geruimen tijd op de hierboven beschreven wijze had doorgeraasd, stil bleef zitten. ‘Vader,’ zeide zij met zachte stem, want zij beefde over haar geheele lijf en gevoelde zich onbeschrijfelijk beangst, vooral toen zij, nu hare oogen meer aan het halfdonker gewend waren, haren vader kon zien.</p>
<p>Als uit een droom ontwakende, zag de gevangene eensklaps op en staarde Romanowna verbaasd aan, alsof hij nu pas voor het eerst hare tegenwoordigheid bespeurde.</p>
<p>‘Vader,’ herhaalde het meisje, daar Pugatscheff haar onbeweeglijk met strakke blikken bleef aanzien.</p>
<p>‘Wat is er? wat wilt gij? en wat komt gij hier doen?’ vroeg de gevangene somber.</p>
<p>‘Vader,’ vroeg Romanowna bedroefd, ‘hoe kunt gij dat vragen? Ik heb met Milna u al zoolang gezocht en...’</p>
<p>‘Was het dan geen droom, dat ik u zag in dien nacht toen ze mij grepen?’ vroeg Pugatscheff, haar in de rede vallende.</p>
<p>‘Wij zijn u in het land der Baskhiren nagereisd, maar wij vonden u niet, dan op het oogenblik dat gij werdt weggevoerd; wij zijn toen eerst naar Simbirski gegaan, maar ook daar troffen wij u niet aan, en nu zijn wij hier eindelijk bij u.’</p>
<p>‘Om mij hebt gij die reis gedaan?’</p>
<p>‘Welk ander doel zou ik hebben dan u?’ vroeg Romanowna. ‘O, mijn vader,’ vervolgde zij, ‘ik heb zoo vurig verlangd naar het oogenblik waarop ik u zou terugzien, maar..’</p>
<p>Pugatscheff, die zijne oogen eerst op den grond had gevestigd, hief ze nu naar het gelaat zijner dochter op en zeide, haar driftig in de rede vallende: ‘Houd op, Romanowna, vertel mij niet dat ge mij nog liefhebt, want ik verdien uwe liefde niet, en als ge alles wist, zoudt ge mij haten en verachten.’</p>
<p>‘Ik weet,’ hernam Romanowna op vasten toon, ‘dat gij u zwaar hebt bezondigd, maar mij dunkt, ik weet ook, dat gij oprecht berouw hebt over alles wat ge misdreven hebt, en vertrouw vast, dat uwe
<pb n="150"/>schuld door gebeden en een geheel aan God toegewijd leven weder uitgewischt kan worden.’</p>
<p>‘Ik heb nog maar weinige dagen te leven,’ sprak de gevangene somber.</p>
<p>‘Het vonnis is nog niet geteekend,’ zeide Romanowna, ‘en het zal ook niet geteekend worden, want als gij het wilt, zal ik morgen op reis naar Petersburg gaan om de keizerin uwe vrijheid te vragen.’</p>
<p>‘Zult gij naar de keizerin gaan? en ziet gij waarlijk kans mij de vrijheid te hergeven?’ vroeg Pugatscheff op zoo verrasten toon, dat het zeer duidelijk was, hoeveel prijs hij op zijn ellendig leven stelde.</p>
<p>‘Ik wil het ten minste beproeven,’ beloofde Romanowna bedaard.</p>
<p>‘Ik wil gaarne naar de keizerin gaan en haar om uwe vrijheid vragen, maar,’ voegde zij er na eene lichte aarzeling bij, ‘mag ik haar dan beloven, dat gij, als een vrome monnik, uw verder leven in een klooster zult doorbrengen?’</p>
<p>‘Beloof alles wat ge wilt,’ hernam Pugatscheff achteloos, ‘als ge mij mijne vrijheid maar bezorgt.’</p>
<p>‘Neen, mijn vader,’ zeide Romanowna ernstig, ‘een woord is een woord, en ik zou niets durven beloven, als ik niet stellig overtuigd was, dat gij die belofte stipt zoudt nakomen.’</p>
<p>Pugatscheff sloeg de hand voor de oogen en fluisterde, als tegen zichzelven: ‘Ja, evenzoo sprak hare moeder, zij was ook eene heilige.’</p>
<p>‘O, zeg mij, bid ik u, wie was mijne moeder? Ik heb er zoo dikwijls over nagedacht, hoe het mogelijk is, dat de keizerin mijne moeder was, terwijl gij........ men zegt,’ viel zij zichzelve in de rede en vervolgde, terwijl de toon harer stem bijna tot fluisteren daalde, ‘dat gij Peter III niet zijt.’</p>
<p>In gespannen verwachting stond Romanowna met gloeiende wangen naar een antwoord te wachten. Haar ongeduld werd niet spoedig bevredigd, want haar vader verzonk zoodanig in gedachten, dat het wel scheen of hij hare tegenwoordigheid geheel vergat.</p>
<p>Eindelijk echter hief hij zijn hoofd op en vroeg, terwijl hij het meisje van terzijde even vluchtig aanzag:</p>
<p>‘Romanowna, zeg mij, is het mogelijk dat gij nog eenig geloof hecht aan het noodlottige verzinsel, 'twelk mij in dezen staat heeft gebracht?’ en bij deze woorden gaf hij een zoo woesten ruk aan zijne ketenen, dat zijne dochter er van verschrikte.</p>
<p>Die woorden troffen Romanowna, alsof het denkbeeld nu voor het
<pb n="151"/>eerst bij haar oprees, dat haar vader een bedrieger was, en zij zag hem aan met een blik, waarin misschien evenveel afschuw als deelneming te lezen was.</p>
<p>‘Ja, ik ben een ellendeling,’ zeide Pugatscheff bitter, ‘en verdien niet dat gij, eene heilige, mij zoudt naderen. Gij hebt gelijk dat ge, niet meer als vroeger, uwe armen om mijn hals slaat, en mij uw vader noemt, en toch,’ voegde bij er weemoedig bij, ‘als gij steeds bij mij waart geweest, zou ik mij misschien geschaamd hebben om zooveel kwaad te doen. Ach! als uwe moeder nog maar leefde, zij zou mij lief hebben gehad en...’</p>
<p>Zonder zich te bedenken ging Romanowna bij deze woorden naar den gevangene en zeide, hem in de rede vallende en hem hare handen toereikende: ‘Elke vader heeft recht op de liefde van zijn kind, en gij ook op de mijne, maar ik ben treurig, omdat gij ons misleid hebt.’</p>
<p>‘Gij wilt mij dus niet omhelzen?’ vroeg Pugatscheff. ‘Gij hebt gelijk, want....’</p>
<p>Romanowna liet hem niet uitspreken, maar sloeg hare armen om haars vaders hals en kuste hem, ondanks zijn verwilderd voorkomen en zijn zwaren ongeschoren baard.</p>
<p>‘Hoeveel gelijkt gij op uwe moeder,’ zeide Pugatscheff, zijne dochter aanziende.</p>
<p>‘Vertel mij toch van haar,’ smeekte Romanowna.</p>
<p>‘Van haar?’ herhaalde Pugatscheff; ‘zij was goed en edel en liefdevol en braaf, en toen zij leefde was ik een geheel ander wezen dan nu.’</p>
<p>‘Het avondeten wordt rondgebracht, de hokken moeten dan meteen gesloten worden en alle bezoekers dus de gevangenis verlaten,’ riep de cipier door de getraliede opening der cel.</p>
<p>‘Ach! wat spijt mij dat,’ riep Romanowna; maar Milna, welke al dien tijd onbeweeglijk bij de deur was blijven staan, verheugde er zich over, want de gevangene maakte op haar een alleronaangenaamsten indruk, en zij kon zich maar niet begrijpen, dat die man dezelfde persoon was, voor wien zij eens zooveel eerbied had gekoesterd.</p>
<p>‘Zou ik hier niet kunnen blijven?’ vroeg Romanowna. Maar de cipier was er niet meer en zij kreeg dus geen antwoord op haar verzoek.</p>
<p>‘Dat zal toch niet worden toegestaan,’ zeide Pugatscheff, ‘want ik word met zulk eene buitengewone gestrengheid bewaakt, dat het mij al verwondert dat gij hier toegelaten zijt. Jammer, ik kan mij
<pb n="152"/>niet verroeren,’ voegde hij er bij, eene vergeefsche poging doende om zich op te richten.</p>
<p>‘Kon ik die ketens maar losmaken,’ zuchtte Romanowna.</p>
<p>Het avondeten, bestaande uit een kooksel, dat zeer sterk naar knoflook rook, werd nu gebracht, en de meisjes kregen nogmaals bevel zich dadelijk te verwijderen.</p>
<p>‘Morgen,’ fluisterde Romanowna zacht, ‘kom ik zeer vroeg terug, en dan ga ik dadelijk naar Petersburg. O! beloof mij, dat ge mij alles zult vertellen wat nu nog zoo onduidelijk is, want ik begrijp niet....’</p>
<p>‘Er uit, het hok wordt gesloten,’ riep de cipier barsch en sloeg uit ongeduld met zijne sleutels tegen het beschot.</p>
<p>Zoodra de meisjes beneden kwamen, voegde Grerowitz, die al dien tijd op een binnenplein gewacht had, zich bij haar.</p>
<p>‘Dat is geen vroolijk vooruitzicht,’ zeide hij vertrouwelijk tegen Milna.</p>
<p>‘Wat niet?’ vroeg deze even zacht.</p>
<p>‘Hebt gij dan het vonnis niet gehoord?’ vroeg Grerowitz en vervolgde, nadat hij een blik op Romanowna had gestagen, die blijkbaar diep in gedachten voortliep, ‘een soldaat heeft mij verteld, dat men hem eerst de handen en voeten afhouwen, dan drie uur te pronk stellen, en eindelijk levend zal vierendeelen.’</p>
<p>Eene rilling liep Milna door de leden toen zij die vreeselijke woorden hoorde, want zij hield zich bijna stellig overtuigd, dat er geen genade zou worden gebruikt, en onaangenaam deed het haar aan, toen Romanowna vol hoop tegen haar sprak over den tijd dat haar vader vrij zou zijn en met haar leven.</p>
<p>‘Beken nu toch zelve, Milna,’ zeide zij, ‘hoe geheel anders mijn vader is, als hij maar weet dat ik bij hem ben en hem lief heb,’ maar het was Milna bepaald onmogelijk hierop te anlwoorden.</p>
<p>De meisjes lieten het avondeten in hare eigene kamer brengen, daar zij zich zoo vroeg mogelijk ter rust wilden begeven, zooals zij zeiden, maar inderdaad was Milna bang, dat Romanowna dingen zou hooren, die liever voor haar verborgen moesten blijven.</p>
<p>‘Weet ge wel dat ik het zeer onaangenaam vind om met die Grerowitzen naar Petersburg te reizen? Zij zouden het wel in hun hoofd kunnen krijgen mede naar het paleis te gaan, en stel je eens voor, dat ik daar bij de keizerin kwam met zoo'n paar menschen bij mij, die zich nog daarenboven zelfs verdienstelijk beschouwen, omdat
<pb n="153"/>zij mijn ongelukkigen vader van zijne vrijheid hebben beroofd. Wat zoudt ge er wel van zeggen, als we morgen eens zeer vroeg opstonden en stil wegreisden, nadat we mijn vader hadden gezien?’ vroeg Romanowna.</p>
<p>‘Ik wilde wel dat gij de keizerin al hadt gesproken.’</p>
<p>‘Zij zal het mij toch niet weigeren, Milna?’ vroeg Romanowna, alsof Milna hier iets van wist.</p>
<p>‘Ik zie voor u tegen de geheele onderneming op,’ zeide Milna, ‘want zal de keizerin u willen zien?’</p>
<p>‘Ik zal mij niet aan eene afwijzing blootstellen,’ was liet antwoord, ‘iedereen kent mij nog wel aan het hof, en men zal zoo verbaasd zijn over mijne wederverschijning, dat niemand mij verhinderen zal dadelijk naar de keizerin te gaan.’</p>
<p>‘En hoe zal zij u ontvangen?’</p>
<p>‘Als ik haar eenigszins ken, zal zij mij mijne vlucht vergeven, wanneer ik haar alles vertel, want ik kon immers niet anders handelen dan ik gehandeld heb, en....’</p>
<p>‘O, ho!’ schreeuwde Ottekesa, die met veel geweld binnen kwam stuiven, ‘heel Moscou draait in het rond, alle menschen loopen op hunne hoofden, o ho! zoo aardig, de maskers hingen aan torenspitsen en ontploften daar net als.... kijk, zoo zoo,’ en hierbij beschreef zij met beide armen groote kringen, om een vuurwerk, dat zij gezien had, na te bootsen.</p>
<p>De oude had te veel brandewijn gedronken en op straat geloopen. De meisjes wenschten haar ver weg, maar zij konden niet tusschen hare woordenrijkheid inkomen en moesten haar dus wel stil laten praten, tot zij wat bedaard zou zijn.</p>
<p>‘O, ho! die zwarte wilde mij.... mij de voeten en handen afhouwen, hij dacht dat ik <hi rend="i">hem</hi> was, en zij dansten allemaal, zonder voeten, maar ik ben Pugatscheff niet. Ik ga op een toren naar Petersburg rijden, daar drinkt de keizer besten brandewijn als hij gevierendeeld is. Ha, ha! alle klokken luiden om hem te zien... o ho! o ho!’</p>
<p>Gelukkig kwam vrouw Grerowitz binnen, die het rumoer in het kamertje der meisjes hoorde, nam de oude onder den arm en ging met haar heen. Voor Milna, die den zin van die onzamenhangende woorden begreep, was dit bezoek eene ware marteling, daar zij gedurig vreesde dat Romanowna er opmerkzaam op zou worden, maar deze had niet het flauwste denkbeeld, dat Ottekesa's in dronkenschap gesproken
<pb n="154"/>woorden in verband stonden met het lot dat haren vader wachtte.</p>
<p>‘Zij zal haren roes nog wel niet uitgeslapen hebben als wij vertrekken,’ zeide Romanowna kalm, toen de vrouwen heengegaan waren, ‘en wij moeten dus maar zonder haar vertrekken, zooals ons plan was.’</p>
</div>
<div type="chapter">
<head rend="h3">Het verhaal van Pugatscheff.</head>
<p>Zoodra de deur achter Romanowna gesloten was, brulde Pugatscheff als een wild dier en trok woest aan de ketenen, die hem beletten zich te bewegen.</p>
<p>‘Hel en duivel,’ riep hij uit, ‘zal ik dan die ketens nooit los kunnen krijgen? Ik wil niet langer zoo belemmerd worden, ik moet mij weder vrij kunnen bewegen;’ maar zijn boeien waren sterker dan zijn wil, en uitgeput door de vermoeiende en wanhopende poging om zijn banden te verbreken, liet hij de armen machteloos langs het lijf vallen.</p>
<p>‘Vrij zijn,’ zeide hij langzaam na een poosje, ‘vrij,’ herhaalde hij, als om reeds van het woord alleen te genieten. ‘Zeide zij niet dat ik nog eens vrij zou worden? mij nog eens weder vrij zou mogen bewegen? Ha! alle voorwaarden zouden mij aannemelijk toeschijnen, al moest ik ook weder terug naar Siberië; als zij maar bij mij was, zou ik, geloof ik, nog kunnen trachten beter te worden. Zij is een engel! Ach, waarom heb ik haar uit den schoonen glans van het hofleven gerukt waarin zij schitterde? Waarom? Ik weet het niet meer, ik was een dwaas, en toch dacht ik toen ook dat ik haar liefhad. Vreemd, dat mijn leven slechts gediend heeft om dat van het eenige wezen, 'twelk ik liefhad, te verbitteren. Wat zal het arme kind beginnen, als ik er niet meer zal zijn? Maar ik zal immers niet sterven; want zij zal om mijne vrijheid vragen, en wie zou haar iets kunnen weigeren? Wat vroeg zij mij ook? O ja, om van hare moeder te vertellen. Arm kind! zij is even onschuldig als hare moeder was.’</p>
<p>Bij deze woorden stroomden er tranen uit de oogen van den gevangene, die blijkbaar weldadig op hem werkten, want hij nam nu
<pb n="155"/>het voedsel, dat on tier zijn bereik was geplaatst, en dacht kalm na over zijne lotgevallen, om ze geregeld aan zijne dochter te kunnen mededeelen. Af en toe evenwel overviel hem weder eene vlaag van die machtelooze woede, waarvan wij getuigen waren, maar de gedachte aan zijn goede engel, die hij den volgenden dag weder bij zich zou zien, verdreef de somberheid telkens weder.</p>
<p>Wie den gevangene in dien nacht ongemerkt bespied had, zou gezien hebben, dat hij zich gedurig met de hand over de oogen streek en zachtkens zeide: ‘Neen, het was geene verbeelding, het was waarlijk geen droom; zij is hier bij mij in dit ellendig verblijf geweest, hare armen waren om mijn hals, en zij komt met haar liefdevol hart hier nogmaals terug. O God! ik verdien het niet, dat zulk een rein wezen mij vader noemt en mij bemint.’</p>
<p>Eindelijk, eindelijk kwam de dag en verscheen Romanowna al spoedig. Pugatscheff had geen oog gesloten en zag er zwakker, maar veel kalmer uit dan den vorigen dag; hij begroette het meisje zoo hartelijk, dat het haar nu waarlijk geene moeite kostte hem een kus te geven en naast hem plaats te nemen.</p>
<p>‘Milna,’ begon Romanowna, toen de eerste woorden gewisseld waren, ‘is al een rijtuig gaan bestellen, en zoo spoedig zij er een heeft gevonden, gaan wij op reis, want wij hebben natuurlijk geen tijd te verliezen. Mag ik nu wel dadelijk beginnen, mijn vader, om u te vragen, in de eerste plaats, of ik aan de keizerin mag zeggen dat gij berouw hebt over...’ Romanowna aarzelde eenigszins.</p>
<p>‘Spreek maar gerust uit, gij behoeft niet beschroomd te zijn mij mijne misdaden te verwijten.’</p>
<p>‘Dat was mijne bedoeling niet,’ zeide het meisje met een blos, ‘ik wenschte alleen maar te weten, of ik aan de keizerin, als ik haar om uwe vrijheid smeek, bepaald mag beloven, dat zij nooit weder een opstand van u zal te duchten hebben.’</p>
<p>‘Dat kunt gij veilig beloven. Ik heb volkomen genoeg van opstand en oorlog en wat dies meer zij, en ik zal, als gij mij de vrijheid hergeeft, aan u mijn leven toewijden.’</p>
<p>‘O, ik dank u,’ riep Romanowna uit, ‘dan zullen wij samen leven om God te dienen.’</p>
<p>Gelukkig zag het meisje den minachtenden glimlach niet, die zich bij deze woorden om den mond van haren vader vertoonde.</p>
<p>‘Maar,’ vroeg Romanowna, ‘zeg mij nu, bid ik u, hoe kwam het toch dat ik aan het hof als eene prinses opgevoed werd, terwijl
<pb n="156"/>gij mijn vader zijt en mijne moeder dood is?’</p>
<p>‘Ik zal u alles, wat gij wenscht te weten, zoo kort mogelijk mededeelen, mijn kind,’ sprak de gevangene, en begon aldus zijn verhaal:</p>
<p>‘Ik ben het eenige kind van Kozaksche ouders, die een soort van welvaart genoten en niet tot den slavenstand bekoorden. Mijn vader had een stuk grond in eigendom, dat hijzelf bebouwde, en wij waren gelukkig, totdat er op eens een zeer willekeurig besluit genomen werd, waarbij men hem al zijne bezittingen ontnam. De oude man, die nu met hard voor anderen te werken nog maar nauwelijks den kost kon verdienen, stierf van verdriet, en mijne arme moeder bleef geheel wanhopend over die beide slagen in armoede achter. Ik was woedend over die wreede en onrechtvaardige handelwijze en besloot door geweld terug te nemen, wat ons door wreede dwingelandij ontnomen was; maar ik was jong en onervaren en werd, vóor ik mijn plan zoo goed beraamd, naar ik dacht, ten uitvoer had kunnen brengen, gevangen genomen en naar Siberië verbannen. Uw hart, mijne dochter, zou ineenkrimpen, als ik u al het lijden en al de ontberingen van die reis wilde schetsen, of u alles trachtte mede te deelen van mijn verblijf in dat onherbergzame land, waar ik ruim vier jaar vertoefde, terwijl mijne moeder al spoedig na onze aankomt bezweken was.</p>
<p>Meer dan eens stond ik in dien tijd gereed door zelfmoord een einde aan mijn leven te maken, maar ook meer dan eens hield eene vriendelijke hand mij tegen, de hand namelijk van uwe grootmoeder, die haar echtgenoot, insgelijks naar Siberië verbannen, was gevolgd en daar na zijn dood nog bleef, omdat hare zwakke gezondheid haar tegen de terugreis deed opzien. Zij had een kind, een meisje, een engel, die toen ongeveer zestien jaar telde. Dat kind nam welhaast mijn geheele hart in en ik besloot om, als zij mij wilde hebben, haar te huwen. Ik zeide haar evenwel niets van dit plan, voordat hare moeder gestorven was en ik gelegenheid had gevonden met haar naar Rusland te vluchten. Toen bood ik haar hart en hand aan en was weldra haar echtgenoot. Wij vestigden ons in een klein dorpje, leefden daar zeer gelukkig en voorspelden ons eene gelukkige toekomst na een zoo stormachtig verleden, toen juist de omwenteling tot stand kwam, waarbij Catharina den troon beklom, terwijl zij den czaar liet vermoorden. Zoodra zij op den troon zat, dien zij door geweld had verkregen, werd er een streng onderzoek gedaan
<pb n="157"/>naar alle gevaarlijke personen, en menig gevluchte balling werd weder gegrepen en ter dood gebracht, of teruggezonden naar die plaats, welke veel erger is dan iedere gevangenis. Gij kunt denken hoe beangst mijne vrouw en ik waren, en met welk een bezwaard gemoed wij elken dag vernamen, hoe nu deze, dan gene als een gevaarlijk of verdacht persoon was weggevoerd. Ik durfde mij bijna niet buitenshuis begeven, zoozeer vreesde ik aangehouden of herkend te zullen worden, en telkens als ik eens uit moest, ging uwe moeder mede, zoo beangstigde haar het denkbeeld van mij gescheiden te worden, ja, eindelijk klom hare angst zoo hoog, dat zij mij smeekte, met haar in het diepste van het bosch te vluchten. Ik bewilligde in haar verzoek, en wij vonden tot ons geluk eene oude, ledigstaande hut, die ik spoedig bewoonbaar maakte; daar leefden wij eenige maanden en daar werdt gij geboren. Wij waren recht gelukkig, maar al spoedig was het weinige dat wij bezaten opgeteerd en moest ik dus zien iets te verdienen. Ik zocht en vond werk bij een heer, die niet ver van ons af woonde; maar toen ik eenige weken bij hem gewerkt had, vernam ik tot mijn schrik van een der slaven, dat de opzichter zeer nauwkeurig naar mij gevraagd had en onderzoek deed naar mijn vorig leven. Wetende wat mij te wachten stond, als de opzichter ontdekt zou hebben dat ik een ontsnapte banneling was, durfde ik mij niet weder op de plaats vertoonen en moest dus wel met ledige handen thuis komen.</p>
<p>‘Dus we zijn hier niet veilig,’ zeide mijne vrouw, toen ik haar de reden van mijne treurigheid had medegedeeld. ‘Laten wij maar door verdubbelde spaarzaamheid dezen winter zien door te komen en in het voorjaar naar een ander land trekken, waar wij veilig zullen kunnen leven met onze lieve Romanowna. Zie, zij lacht al,’ en kinderlijk vroolijk hief uwe moeder u in de hoogte.</p>
<p>‘Ik zou,’. vervolgde Pugatseheff, ‘wel alle dagen een voor een willen beschrijven, want alles, wat uwe lieve moeder zeide en deed, is mij steeds even helder voor den geest gebleven, maar ik durf u niet lang op te houden, want het kon wel eens te laat worden voor uwe reis naar Petersburg.’</p>
<p>Ondanks zichzelven rilde Pugatseheff bij het denkbeeld dat zij mogelijk ‘te laat’ zou komen.</p>
<p>‘O, ik vlei mij zoo,’ antwoordde Romanowna bemoedigend, ‘dat de keizerin, als zij verneemt, hoeveel gij onschuldig hebt geleden, nu ook niet te gestreng voor u zal zijn. Maar hoe ging het u verder?’</p>
<pb n="158"/>
<p>‘Uwe moeder werd zwaar ziek, en onze middelen waren bijna uitgeput, zoodat ik haar niet de minste aangenaamheid of verkwikking kon bezorgen. Dat hinderde mij, en ik beklaagde er mij over, maar zij bleef altoos even kalm en wilde niet, dat ik mij over haar zou verontrusten. Hoe levendig herinner ik mij nog, dat zij mij moed trachtte in te spreken, terwijl zijzelve zoo zwak, uitgeteerd en bijna geheel verstijfd door de koude terneder lag. ‘Als het kind maar warm blijft,’ zeide zij gedurig, terwijl zij u aan hare borst koesterde, ‘groote menschen kunnen veel doorstaan en inzonderheid wij, die aan de Siberische lucht gewend zijn.’</p>
<p>‘Hoe opgeruimd zij ook altijd bleef, op zekeren dag was het mij toch onmogelijk haar lijden langer aan te zien. Zij werd zoo zwak, dat zij zich bijna niet verroeren kon, en de dikke laag sneeuw, die alles bedekte, maakte het onmogelijk om het weinige natte hout, dat ik nog met moeite bijeen had gesprokkeld, te doen branden zonder dat haar de rook hinderde. ‘Laat maar,’ zeide zij half fluisterend, ‘ik zal spoedig geen vuur meer noodig hebben, maar hoe zult gij dit kleine schepsel in het leven kunnen houden, als ik er niet meer zal zijn?’</p>
<p>‘De smart greep mij zoozeer aan, toen ik bepaald gevoelde haar te zullen verhezen, dat het mij niet mogelijk was iets te zeggen. ‘Er moet hulp komen,’ dacht ik, en snelde de deur uit zonder eenig bepaald plan. Langen tijd liep ik voort zoo hard ik kon, zonder bijna den grond te raken, terwijl ik steeds het gelaat van mijne dierbare stervende vrouw voor mij zag, en werd door angstige bezorgdheid bijna radeloos over haar en mijn kind.</p>
<p>‘Geruimen tijd had ik zoo doorgeloopen, toen ik op eens eene rijk gekleede dame te paard zag aankomen, die, zooals ik later bespeurde, verdwaald was. Zij hield de teugels in om mij naar den weg te vragen. Ik zag in haar de hulp, die ik zoo stellig verwachtte, en ging in mijn angst - later verbaasde ik mij over mijne vrijpostigheid - regelrecht naar haar toe en zeide, terwijl ik haar de hand aanbood om af te stijgen: ‘Mevrouw, kom spoedig mede en help!’</p>
<p>‘Zij gehoorzaamde, en ik dankte den hemel dat ik iemand bij mij had, die misschien in staat was nog tets te doen voor mijn e lieve vrouw. Een tijd lang liep de dame zoo hard vooruit op het pad, dat ik haar had aangewezen, dat ik moeite had haar met het paard te volgen, maar eensklaps keerde zij zich om en viel voor mij op hare knieen neder. Ik heb in mijn geheele leven nooit zoo verbaasd gestaan
<pb n="159"/>als op dat oogenblik, toen ik die dame, wier edele gang en houding ik ondanks mijne smart bewonderen moest, daar zoo deemoedig voor mij geknield zag; maar mijne verbazing klom nog, toen ik de vreemde woorden hoorde die zij sprak. Zij noemde mij namelijk haar gemaal en smeekte om vergiffenis, omdat zij mij had laten vermoorden. Op het punt van haar uit hare dwaling te helpen en te vertellen wie ik was, kwam het mij op eens te binnen, dat ik waarschijnlijk de keizerin voor mij had, en begreep misschien partij te kunnen trekken van de onvoorzichtigheid, welke zij begaan had, door mij te ontdekken dat hare handen met bloed bevlekt waren. ‘Ga door, mevrouw,’ beval ik op barschen toon, terwijl ik haar met de hand het pad aanwees dat zij inslaan moest, en dadelijk richtte zij zich op en gehoorzaamde mij weder. Waarom zij mij voor haar vermoorden echtgenoot hield begreep ik niet, maar ik dacht er ook niet lang over na, want vol angst stelde ik mij voor, hoe ik mijne vrouw zou terugvinden. ‘Zou zij de hulp van deze dame nog noodig hebben? en welke hulp zou zij kunnen geven?’ dat vroeg ik mij gedurig af, zonder er het minste antwoord op te vinden.</p>
<p>‘Toen ik in onze kleine woning terugkwam, zag ik dat het hout eindelijk vlam gevat had, en bij dat flauwe schijnsel bemerkte ik de doodskleur, die reeds over het gelaat uwer moeder lag.</p>
<p>‘Met bevende vingers ontstak ik eenig licht, opdat de vreemde dame toch zou kunnen zien aan welke namelooze ellende het wezen, dat ik zoozeer beminde, ter prooi was. Zij scheen er door getroffen te zijn, want ik zag hoe zij haren mantel afdeed en er uwe moeder mede bedekte. Voor een oogenblik verhelderde een vroolijk lachje het gelaat der stervende en zij knikte de dame, die haar dezen liefdedienst bewees, dankbaar toe, maar dadelijk daarop sloeg zij een droeven blik op u. Of het bepaald de bedoeling uwer moeder was kan ik niet zeggen, maar het scheen mij toe, alsof zij wilde, dat ik u aan die dame zou opdragen, en daarom sprak ik: ‘De keizerin zal wel voor het kind willen zorgen.’</p>
<p>‘Uw kind zal als het mijne beschouwd en opgevoed worden,’ beloofde de keizerin dadelijk en nam u in hare armen, terwijl zij uwe moeder nog eenige vertroostende woorden toefluisterde. Spoedig daarop sloot mijne vrouw hare oogen en stond ik bij haar lijk.’</p>
<p>De smartelijke herinnering trof Pugatscheff zoodanig, dat Romanowna hem al een paar malen had gevraagd, ‘en hoe ging het verder?’ voordat hij verstrooid herhaalde: ‘verder? O ja, ik vertelde u van
<pb n="160"/>het sterven uwer moeder. Toen ik opzag, stond de keizerin met u in hare armen; zij suste u, want gij waart onrustig. Nu begreep ik pas goed hoeveel reden ik had, mij te verheugen dat gij in de handen eener vrouw waart, want wat zou ik met een kind van eenige maanden begonnen hebben? ‘Laat ik nu mijne kaarten maar niet verspelen,’ dacht ik dadelijk en besloot om, ondanks mijn bittere smart, den forschen toon te behouden, dien ik vroeger had aangeslagen. ‘Zult ge goed zijn voor dat kind, zooals ge beloofd hebt?’ vroeg ik.</p>
<p>‘Door een wenk met de hand naar het lijk en een blik ten hemel scheen zij hare belofte te herhalen.</p>
<p>‘Ik verheugde mij dat zij niet sprak, want ik was eigenlijk bang dat zij de rollen verwisselen en tegen mij den toon aannemen zou, dien ik nu tegen haar gebruikte. Zwijgend beduidde ik haar daarom dat zij kon heengaan, en dadelijk daarop vertrok zij met u in hare armen. Toen zij op de plaats kwam, waar ik haar paard had vastgebonden, scheen zij eenigszins te dralen, en vreezende dat zij zwarigheden zou maken u mede te nemen, beproefde ik nog eens mijn gebiedenden toon aan te nemen. ‘Zweer,’ beval ik haar, ‘dat gij dit kind goed zult opvoeden, en onthoud dat mijn naam Pugatscheff is.’</p>
<p>‘Ik zweer het,’ zeide zij, hare hand ten hemel heffende. Ik hielp haar in den zadel, gaf haar mijn kind, nadat ik nog een kus op die koude lipjes gedrukt had, en verwijderde mij snel, toen ik haar den naasten weg had aangewezen.</p>
<p>‘Bijna in een adem vloog ik naar de hut terug en overtuigde mij nogmaals van de treurige waarheid dat mijne lieve vrouw dood was. Met eigen hand groef ik een graf, legde er het zielloos overschot in en verliet toen de plek, waar ik geleefd en geleden had, om er nooit weder terug te keeren. Later verwonderde ik mij wel eens over mijne geringe of liever over mijne vreemde liefde, want ik had mijn eenig kind aan geheel vreemde handen toevertrouwd, zonder te bedenken, dat ik het waarschijnlijk nimmer terug zou zien, zelfs al werd het in het leven gespaard. Ik beschuldigde mijzelven, dat ik het wichtje den naam had medegegeven, die het zou kunnen doen kennen als de dochter van een staatsgevangene, maar in de eerste dagen verheugde ik er mij over en was dankbaar, dat ik door eene wijze besturing van de zorg voor dat kleine schepsel ontheven was.’</p>
</div>
<div type="chapter">
<pb n="161"/>
<head rend="h3">Het vervolg van de geschiedenis.</head>
<p>‘Door een samenloop van allerlei omstandigheden, die ik u nu kortheidshalve niet zal mededeelen, kwam ik eindelijk in Polen aan, waar ik eenige vrome kluizenaars vond, die mij voorstelden bij hen te blijven wonen,’ aldus vervolgde Pugatscheff zijn verhaal, dat hij afgebroken had om zijne ketenen wat te verschuiven.</p>
<p>‘Het zwervende en onrustige leven, dat ik zoo langen tijd geleid had, begon mij te vermoeien en te vervelen, en ik nam dus gaarne hun voorslag aan. De kalme, rustige leefwijze van die vrome menschen beviel mij, en ik gewende mij spoedig aan hunne godsdienstige gewoonten. Nadat ik eens vluchtig mijne levensgeschiedenis had verteld, sprak ik weinig over mijne vroegere lotgevallen, maar dacht zooveel te meer na over alles wat ik ondervonden had. Ik betreurde het steeds dat mijne lieve vrouw niet meer leefde, vooral toen ik na eenige jaren bedacht, hoe gij, als ge nog leefdet, een lief aankomend meisje moest zijn. Verscheidene jaren van mijn leven verliepen zoo, stil en eentonig, doch ik liet dien tijd niet ongebruikt voorbijgaan: ik leerde niet alleen lezen en schrijven, maar verkreeg in alle opzichten veel kennis, door den dagelijkschen ouigang met verstandige mannen. Waarschijnlijk zou ik Polen nooit weder verlaten hebben, als ons gezelschap niet nog vermeerderd was met een paar Russen, twee paters, die, beiden uit Petersburg verbannen om verschillende redenen, hier hun toevlucht zochten. De een was pater Kischenköi, de gewezen biechtvader der keizerin, de ander was Roskolniki, de schelm dien gij gezien hebt.</p>
<p>‘Ge kunt denken hoeveel verandering hunne aankomst bij ons gaf. Wij, die zoo weinig nieuws hoorden en de belangen van de buitenwereld bijna vergaten, werden nu door de gesprekken der nieuw aangekomenen op eens weder met onze gedachien in het woelige leven verplaatst. Het was voor mij een genot hen te hooren praten over u. Hoe innig verheugde het mij, toen ik vernam, dat er aan het hof eene prinses was, Romanowna geheeten, die de lieveling der keizerin was. O! hoe vloog mijn hart naar u toe, toen ik de twee paters hoorde vertellen, dat gij algemeen bemind waart om uwe schoonheid en lieftalligheid; ik had toen echter nog niet het minste plan om u uit den schoonen kring te rukken, waarin een gelukkig toeval u geplaatst had.</p>
<p>‘Hoe het kwam herinner ik mij niet meer, maar langzamerhand werden mijne lotgevallen steeds het onderwerp van gesprek tusschen
<pb n="162"/>mij en pater Roskolniki. Eens, toen wij weder zaten te praten, vertelde ik hem, wat ik vroeger steeds had verzwegen, mijne zonderlinge ontmoeting met de keizerin, en tevens dat gij mijne dochter waart.</p>
<p>‘Dat wist ik reeds lang,’ was het antwoord. ‘Gij waart een slimme vogel.’</p>
<p>‘Ik slim?’ herhaalde ik. ‘Hoe bedoelt gij dat?’</p>
<p>‘Wel, om zoo goed partij te trekken van de lichtgeloovige vrees der keizerin,’ zeide de pater met zijne grijze oogjes knippende.</p>
<p>‘Maar welke vrees?’ vroeg ik, en betuigde hem, 'tgeen trouwens de waarheid was, dat ik wel bespeurd had dat de keizerin bang voor mij was, maar nooit had kunnen begrijpen waarom.</p>
<p>‘Eenvoud,’ lachte de pater. ‘Is het a dan niet bekend dat gij sprekend op czaar Peter gelijkt?’</p>
<p>‘Die woorden verklaarden mij op eens veel, wat mij tot nog toe een raadsel was geweest, en ik antwoordde lachende: ‘Nu, die gelijkenis heeft goed gedaan, want mijn kind heeft er een gelukkig leven door.’</p>
<p>‘Ge zoudt er meer nut van kunnen hebben,’ prevelde de pater, en zag mij veelbeduidend aan.</p>
<p>‘Die woorden bleven mij bij en kwamen mij dag en nacht gedurig weder te binnen, maar pater Roskolniki vermeed eenige dagen een gesprek met mij aan te knoopen, totdat hij op een avond zijn arm door den mijne stak en mij medenam naar een eenzaam plaatsje in het bosch. Daar sprak hij: ‘Pugatscheff, waarom laat gij de kans voorbijgaan, die u in eer en aanzien zou brengen, en aan uwe dochter een troon verzekeren, waarop zij door hare opvoeding recht krijgt; het zou een zegen zijn voor het geheele Russische volk. Gij begrijpt mij toch?’</p>
<p>‘Ik bekende ronduit dat zijne woorden raadsels voor mij waren, en daarop fluisterde hij mij in het oor: ‘Waarom geeft ge u niet uit voor Peter III, op wien ge zooveel gelijkt?’</p>
<p>‘Met verachting hoorde ik eerst die woorden aan, maar de sluwe priester wist mij langzamerhand zooveel voor te praten, dat ik er eindelijk ernstig over ging denken om mij, vooral in uw belang, voor den keizer uit te geven.</p>
<p>‘Eene gril van de keizerin,’ merkte Roskolniki dikwijls aan, ‘kan uwe dochter weder in het niet doen verzinken. Hoe ongelukkig zou zij niet worden, als zij, nu eens aan het hofleven gewend, plotseling werd teruggestooten in een leven, waarin zij alles zou moeten missen wat haar nu dierbaar is.’</p>
<pb n="163"/>
<p>‘Maar waarom,’ vroeg ik, ‘zou de keizerin zulk eene vreemde gril krijgen?’</p>
<p>‘Waarom zijn wij verbannen?’ was de wedervraag.</p>
<p>‘Zij waren beiden, zooals zij ten minste verzekerden, plotseling zonder de minste aanleiding in ongenade gevallen, en dikwijls gebeurde het volgens hun zeggen, dat de een of ander aan het hof 's morgens nog in blakende gunst stond en 's avonds reeds verbannen was. Zoo kwam het, dat ik de keizerin langzamerhand niet als uwe weldoenster, maar als een monster begon te beschouwen, waaraan ik mijn kind niet langer durfde toevertronwen. Pater Roskolniki was het geheel met mij eens; hij ried mij sterk aan moeite te doen om a terug te krijgen en u dan den troon te verzekeren. ‘Ik zal u helpen,’ beloofde hij. Hij toonde mij een platten grond van het zomeren winterpaleis en van de hermitage, gaf mij eene zeer nauwkeurige beschrijving van alle vertrekken en van de gewoonten der keizerin.</p>
<p>‘Welk nut kan mij die kennis geven?’ vroeg ik.</p>
<p>‘Wel, zeer veel, gij zult door al die bijzonderheden kunnen bewijzen dat gij werkelijk de czaar zijt,’ antwoordde hij mij.</p>
<p>‘Toen ik nu, zooals hij zeide, in staat was om te verschijnen, ried hij mij aan openlijk op te treden en mijne rechten als zoodanig te laten gelden. Ik aarzelde en zou misschien geen besluit hebben genomen, als niet op zekeren dag eenige Russen zich bij ons vervoegd hadden, die sterk ontroerden toen zij mij zagen en dadelijk op eerbiedigen toon vroegen of ik niet de czaar was.</p>
<p>‘Een blik van den pater gaf mij den moed, of laat ik liever zeggen de onbeschaamdheid, om die vraag toestemmend te beantwoorden, en toen ik dat gedaan had, ging alles als vanzelf verder. Men bewees mij de hulde, welke mij als keizer toekwam, en hoe vreemd mij die eerbewijzing ook eerst was, al spoedig begon ik ze niet meer dan natuurlijk te vinden, zoodat ik mij bijna verbeeldde de czaar te zijn.</p>
<p>‘Gij moet u als een geestelijke kleeden en gedragen,’ ried de pater mij aan. ‘Als keizer en als het hoofd van de Kerk zult gij den meesten bijval vinden, indien gij den geloofsijver van het volk zooveel mogelijk zoekt op te wekken.’</p>
<p>‘Gij weet, Romanowna, hoe ik die noodlottige raadgevingen opvolgde en mij overal vertoonde als een schijnheilige bedrieger. Mijn eerste plan was u op te eischen als ik aan het hoofd van het leger zou staan; maar later bedacht ik dat het onvoorzichtig was u in de
<pb n="164"/>macht van Catharina te laten, terwijl ik een zoo gevaarlijk persoon werd voor hare regeering. Ge weet hoe ik mijn plan omtrent u ten uitvoer bracht; hoe ik later door de hulp van Roskolniki en vele andere priesters een aanzienlijk leger bij elkander kreeg en al zeer spoedig vele voordeelen behaalde; ik stap dus over dat deel van mijne geschiedenis heen.’</p>
<p>Hoe gaarne Romanowna zich ook door haren vader had laten vertellen, hoe alles zich in zijn leven van dag tot dag had toegedragen, durfde zij er toch niet om vragen, daar haar gedurig de angst bekroop, dat zij te laat te Petersburg zou aankomen.</p>
<p>‘Arme vader!’ zeide zij, toen hij even ophield met vertellen, ‘waarom hebt ge mij niet dadelijk de geheele waarheid gezegd. Voor u zou ik gaarne alles verlaten hebben en met u zijn gegaan waar gij maar wildet.’</p>
<p>‘Ja, had ik u maar alles verteld; misschien zou ik dan nooit zoozeer in de macht van dien duivelschen Roskolniki zijn gekomen en niet zooveel kwaad hebben gedaan.’</p>
<p>‘Veranderde uw vriend dan in een vijand?’ vroeg Romanowna belangstellend.</p>
<p>‘Neen, dat niet, hij bewaarde steeds den schijn alsof hij een vriend was, maar aan zijn raad.... doch laat ik geregeld verder vertellen,’ viel Pugatscheff zichzelf in de rede. ‘Ik slaagde er wonderwel in een keizerlijk gevoel te krijgen, en waarlijk waren er oogenblikken in het drukke oorlogsleven, waarin ikzelf overtuigd was, dat ik door God geroepen was, om het Russische volk aan de dwingelandij der keizerin te onttrekken. Werkelijk bleef ik langen tijd in den waan, dat ik voor het welzijn van het volk en niet voor mijne eigene verheffing tot den troon ijverde. Een tijdlang was ik gelukkig, totdat, kort nadat ik het kasteel Tatischewa veroverd had, pater Roskolniki zich bij mij voegde. Zijn gezicht deed mij rillen, want ik gevoelde dadelijk, toen hij als toeschouwer bij eene wapenschouwing stond en zijn blik onheilspellend op mij rustte, dat hij mij noodlottig zou zijn. Zoodra ik alleen was, schoot hij op mij toe en sprak fluisterend, evenals in den tijd toen hij tot het bedrog aanspoorde. Hij deelde mij mede dat Kischenköi weder in gunst bij de keizerin was aangenomen; maar hijzelf was nog steeds zeer ontevreden over Catharina, en verheugde zich over den stap dien ik gedaan had. Met ontzetting bedacht ik dadelijk, hoeveel kwaad hij mij zou kunnen doen door de kennis, die hij had van het noodlottig geheim mijns levens. Mijn
<pb n="165"/>voorgevoel bedroog mij niet; al zeer spoedig dwong hij mij tot allerlei slechte daden. De opnoeming daarvan zou u doen ijzen, mijn kind, en daarom zal ik niets mededeelen van hetgeen ik deed, alleen smeek ik u dit: wat ge ooit van mij hebt gehoord of zult hooren, beoordeel mij niet te hard, want om vele van mijne daden verachtte ik mijzelf, maar ik werd gedwongen door Roskolniki, die steeds dreigde, dat hij mijn geheim openbaar zou maken, als ik weigerde hem te gehoorzamen. Om mijn geweten te stillen dronk ik dikwijls onmatig, en beging in mijn dronkenschap weer nieuwe wreedheden, waarvan ik later gruwde.’</p>
<p>‘Maar ik begrijp het doel van dien priester niet,’ zeide Romanowna nadenkend, ‘het was op zijn raad dat gij....’</p>
<p>‘Zijn doel?’ herhaalde Pugatscheff bitter, zijne dochter in de rede vallende. ‘Langen tijd begreep ik niet dat hij een doel had, toen mij op eens door een toeval de oogen geopend werden. Hel en duivel!’ riep de gevangene woest, terwijl hij zijne vuist balde, ‘als ik nog denk aan het oogenblik dat.....’</p>
<p>‘Bedaar, mijn vader. Vergeet alles wat uw toorn kan opwekken en vertel mij nog maar alleen wat ik voor u aan de keizerin mag zeggen.’</p>
<p>‘Eens toen ik, na een in onmatigheid doorgebrachten nacht, om de een of andere reden Roskolniki opzocht,’ begon Pugatscheff, die blijkbaar de woorden zijner dochter niet gehoord of verstaan had, ‘vond ik den ouden schelm op zijn zitplaats in diepen slaap gevallen met een open brief en vele beschreven papieren voor zich. Nieuwsgierigheid, wantrouwen of brooddronkenheid deed mij een papier opnemen en inzien. Wat denkt gij dat ik las? Een kort verslag van al mijne handelingen. Verwonderd snuffelde ik verder en bemerkte, dat al die papieren betrekking op mij hadden en op verschillende tijden geschreven waren. De brief, die voor hem lag, was van pater Kischenköi en behelsde..... o, Romanowna! hoe verbaast het mij, dat ik den ouden grijskop niet door een slag met deze vuist heb vermorzeld, dat ik.....’</p>
<p>‘Wat laast gij dan?’ vroeg Romanowna, beangst door dien woesten uitval.</p>
<p>‘Wat ik las? Wel, die duivel, die satan..... begrijp eens,’ vervolgde Pugatscheff zachter, daar hij bespeurde, dat zijn kind verbleekte door zijne ruwe uitvallen, ‘uit dien brief werd het mij duidelijk, dat Roskolniki, evenals Kischenköi, weder in genade bij de keizerin was aangenomen en dat hij, om mijn ondergang te bewerken, bezig was mij planmatig naar ziel en lichaam te bederven, ter-<pb n="166"/>wijl hij mij als een vriend ter zijde stond. Voor den belangrijken dienst dien hij gedaan had, door de plaats te verraden waar mijn leger naar toe zou gaan, werd hem in dezen brief een geschenk beloofd van ik weet niet hoeveel roebels.</p>
<p>‘Ik smeet den ouden deugniet de papieren naar het hoofd en vloog weg, om te verzinnen op welke wijze ik de aarde toch verlossen zou van dat monster, want eene nieuwe en ongehoorde straf moest er voor hem worden uitgevonden. Alle pijnigingen en martelingen waren nog te zacht voor hem. Helaas! het mistellen mijner wraak maakte dat ik ze niet kon volvoeren, want juist op denzelfden dag, dat ik zijn verraad ontdekte, werd ik genoodzaakt met mijn leger op te trekken, daar de vijandelijke troepen in aantocht waren. Hij scheen bespeurd te hebben, dat ik hem in zijn slaap had bezocht, ten minste hij was, toen ik soldaten zond om hem gevangen te nemen, spoorloos verdwenen.’</p>
<p>Na deze woorden zweeg Pugatscheff langen tijd, alsof hij niets meer had te vertellen, maar zeide eindelijk, daar Romanowna nog meer wenschte te vernemen, kortaf: ‘Het verdere weet ge; mijn leger werd verslagen en op de vlucht gejaagd. Ikzelf moest ook vluchten, maar zou stellig wel weder een leger op de been hebben gekregen, want ik had nog vele aanhangers, als niet drie van mijne officieren de laagheid gehad hadden om mij te verraden aan eene afdeeling van het leger van Romanzoff. Onthoud hunne namen; mogelijk zijt gij nog eens in de gelegenheid om mij te wreken, zij heelen: ‘Twogoroff, Fidouleff, en Tschow.....’</p>
<p>‘O, mijn vader,’ viel Romanowna hem in de rede, ‘noem ze niet. Ik heb de namen gelukkig nog niet goed verstaan; maar al was ik ook ooit in de gelegenheid om hen te benadeelen, toch zou ik het niet willen doen, want wij mogen geen kwaad met kwaad vergelden, aan God alleen is de wrake, zooals pater Alexius ons meer dan eens leerde.’</p>
<p>‘Ach! was de vrome Alexius mijn raadsman maar gebleven,’ zuchtte Pugatscheff, ‘misschien waart gij dan nu al aan mijne zijde op den troon gezeten.....’</p>
<p>‘Dien wij niet hadden mogen beklimmen,’ vulde Romanowna aan, en voegde er ernstig smeekend bij: ‘o! mijn vader, als gij uwe vrijheid terugkrijgt, wilt ge mij dan beloven, God te dienen, niet meer aan wraak of toorn te denken, maar door een geheel veranderd gedrag uw berouw te toonen?’</p>
<pb n="167"/>
<p>‘Als deze knellende boeien los zijn en ik mij weder vrij zal kunnen bewegen, zal mijn geheele leven aan mijn kind toegewijd zijn,’ antwoordde Pugatscheff hartelijk.</p>
<p>Romanowna verblijdde zich zoozeer over die liefdevolle woorden, dat zij hem om den hals viel en herhaalde malen kuste. ‘Wij zullen nog gelukkig worden,’ fluisterde zij bemoedigend, ‘want wij zullen samen pogen nuttig te zijn voor anderen.’</p>
<p>Het was roerend te zien, hoe dat schoone, jonge meisje geheel bezield werd door de voorstelling van de toekomstige dagen, waarin haar vader niet langer als een schelm, maar als een deugdzaam mensch zou leven.</p>
<p>Langzamerhand liet de gevangene zich door haar geestdrift medeslepen en luisterde hij met schitterende oogen naar hare woorden; maar eensklaps kwam er een donkerder beeld voor zijn geest en zeide hij somber, terwijl zij nog sprak: ‘Romanowna, mijn lief arm kind, wat zult gij beginnen als ik er niet meer ben? Want het is toch waarschijnlijker, dat ik ter dood zal gebracht worden, dan dat ik mijne vrijheid terug zal krijgen.’</p>
<p>‘Dat weet ik niet,’ antwoordde zij, terwijl hare oogen zich met tranen vulden; ‘als gij er niet meer waart, zou het leven voor mij geen waarde meer hebben; maar ik vlei mij, dat het niet noodig zal zijn daarover te denken.’</p>
<p>‘Milna is eene goede vriendin voor u, aan haar zult gij altijd veel steun hebben,’ begon Pugatscheft.</p>
<p>‘Ja,’ stemde Romanowna toe en brak het gesprek af, door op te staan. ‘Spoedig, mijn vader,’ vervolgde zij, hem nogmaals omhelzende, ‘hoop ik bij u terug te zijn, om u de tijding van uwe vrijheid over te brengen. Tracht toch zoo kalm mogelijk die dagen door te brengen, denk aan God en de Heilige Maagd en tusschenbeide aan mij, en verwijder zooveel mogelijk alle gedachten, die u verdrietig of wrevelig kunnen maken.’</p>
<p>‘De gedachte aan u en uwe liefde zal mij bijblijven tot mijn laatsten ademtocht,’ antwoordde Pugatscheff, en wie nog getwijfeld had aan de waarheid van deze woorden, zou ze volkomen bevestigd hebben gezien door de volslagen moedeloosheid, die den gevangene overviel, toen de deur der cel achter zijne lieve dochter gesloten was.</p>
</div>
<div type="chapter">
<pb n="168"/>
<head rend="h3">Nog een bezoek bij de keizerin.</head>
<p>Evenals toen wij de keizerin den vorigen keer aantroffen, te midden van boeken en papieren, vinden wij haar nu weder. Met blijkbare inspanning was zij bezig een brief te schrijven aan den Franschen wijsgeer Voltaire, met wien zij sedert eenigen tijd eene geregelde briefwisseling onderhield. Terwijl zij zoo zat kwam er een kamerdienaar binnen.</p>
<p>‘Ik verkies niet gestoord te worden,’ zeide de keizerin zonder op te zien.</p>
<p>‘Uwe Majesteit, generaal Panin heeft mij gelast, u te zeggen dat hij u onverwijld wenschte te spreken.’</p>
<p>‘Generaal Panin?’ herhaalde de keizerin verstrooid. ‘Welnu, verzoek den graaf hier te komen,’ beval zij na eenig nadenken, met blijkbaren weerzin hare pen nederleggende.</p>
<p>Weinige oogenblikken later kwam de graaf binnen en bleef eerbiedig staan wachten, totdat de keizerin hem verlof zou geven om te spreken.</p>
<p>‘Het doet ons genoegen, graaf,’ begon de keizerin dadelijk, ‘dat gij ons in de gelegenheid stelt u in persoon te bedanken voor den gewichtigen dienst, dien gij den Staat hebt bewezen, door het in hechtenis nemen van dien gevaarlijken oproermaker. Zijn opstand begon van een te ernstigen aard te worden, en wij verheugen ons dus over de gevangenneming van den markgraaf.’</p>
<p>De angst van de keizerin voor den gevaarlijken opstandeling was sedert eenigen tijd geheel geweken, en spottend noemde zij hem steeds den markgraaf.</p>
<p>‘Uwe Majesteit is wel goed,’ antwoordde de graaf buigende, ‘dat zij mijn geringen dienst wel wil erkennen, maar het doel van mijne komst was niet om de dankbetuigingen van Uwe Majesteit te.... ’</p>
<p>‘Ge hadt ons eene gewichtige zaak mede te deelen?’ vroeg de keizerin hem kortaf in de rede vallende.</p>
<p>‘Ik weet niet of het Uwe Majesteit zal behagen mijne boodschap zoo gewichtig te vinden....’ begon de graaf.</p>
<p>‘Ons werd gezegd, uwe boodschap was zoo dringend, dat wij daarvoor gestoord moesten worden in dit uur van bepaalde afzondering.’</p>
<p>‘Wist ik maar of Uwe Majesteit nog belang gelieft te stellen in het lot van prinses Romanowna,’ zeide de graaf aarzelend, eenigszins
<pb n="169"/>vreezende dat zijne gebiedster met hare gewone grilligheid op dat punt veranderd zou zijn; maar tot zijn genoegen zag hij dat de keizerin nog evenals vroeger over prinses Romanowna dacht, want nauwelijks had hij haar naam genoemd, of Catharina gaf hem een wenk om plaats te nemen, en vroeg met veel belangstelling naar alles wat de graaf van haar wist. Deze gaf van zijn beide ontmoetingen met haar een zeer omstandig verhaal, dat een weinig naar de gelegenheid geplooid was, want de bijzondere voorkomendheid, waarmede de graaf het meisje had bejegend, bleek uit dit verslag meer, dan men bij de bezoeken zelf had kunnen opmerken. De keizerin luisterde opmerkzaam naar alles wat de graaf zeide en bedankte hem voor zijne gegevene inlichtingen.</p>
<p>Zoodra hij vertrokken was, belde de keizerin en beval dat men haar het vonnis van Pugatscheff moest brengen.</p>
<p>‘Ik had er nog eenige dagen mede willen wachten,’ zeide Catharina in zichzelve, ‘maar als Romanowna hier is en mij smeekt het niet te teekenen, zal het mij moeite kosten. Het is dus beter dat het opgezonden wordt, voordat zij Petersburg bereikt kan hebben, want de man, die mij zooveel inwendigen angst en mijn rijk zooveel onrust heeft bezorgd, mag niet in het leven blijven.’</p>
<p>Koelbloedig las zij het vreeselijke vonnis over, toen het haar voorgelegd werd, en zette er met vaste hand haren naam onder.</p>
<p>‘Zie eens,’ sprak zij tegen mevrouw Daschkoff, toen deze binnentrad, en reikte haar het vonnis over, ‘de rechters zijn niet te toegeeflijk geweest voor den armen markgraaf.’</p>
<p>‘Hè! wat moet hij zwaar boeten,’ merkte de staatsdame aan, toen zij het stuk had gelezen, ‘maar’ voegde zij er dadelijk bij, als vreesde zij, dat de keizerin zou denken dat zij de straf te groot vond, ‘hij heeft ook zeer zwaar gezondigd.’</p>
<p>‘Ik ben blijde dat de vrede nu weder geheel hersteld is. Binnenlandsche onlusten deugen niet voor den naam buitenslands.’</p>
<p>‘Uwe Majesteit weet altijd zoo goed en zoo spoedig alle zwarigheden uit den weg te ruimen,’ vleide mevrouw Daschkoff, ‘dat er in het buitenland niets van bekend kan worden.’</p>
<p>‘Weet gij dat Romanowna zich eerstdaags hier aan het hof zal vertoonen?’</p>
<p>‘Romanowna!’ riep de staatsdame uiterst verbaasd, ‘Romanowna hier?’ herhaalde zij nog eens. ‘Is Uwe Majesteit daar wel zeker van? Mij dunkt, het meisje zal na alles wat er gebeurd is...’</p>
<pb n="170"/>
<p>‘Wat bedoelt gij?’ vroeg de keizerin haar driftig in de rede vallende.</p>
<p>‘Wel, Uwe Majesteit weet zeer goed wat ik bedoel,’ sprak mevrouw Daschkoff verstoord. ‘Ik ben verwonderd dat Romanowna zoo onbeschaamd durft zijn hier terug te keeren, nadat zij niet alleen met dien bedrieger ontvluchtte, maar nog bovendien op eene zoo aller-schandelijkste wijze misbruik van vertrouwen maakte.’</p>
<p>‘Als ge soms dien diefstal in de hermitage bedoelt,’ zeide de keizerin, ‘kan ik u zeggen, wat ik trouwens reeds lang heb geweten, dat Romanowna daar in het geheel niet is geweest op den avond dat zij ontvluchtte. Ik weet door pater Kischenköi, dat Pugatscheff door Roskolniki zeer nauwkeurig was ingelicht, waar het geld en het portret te vinden waren.’</p>
<p>‘Uwe Majesteit schijnt weer zeer met Romanowna ingenomen te zijn,’ merkte de hofdame aan.</p>
<p>‘Ja,’ antwoordde de keizerin, ‘ik gevoel dat ik dit kind meer lief heb dan ikzelve wist. Toen ik aan de schoone, stervende jonge vrouw beloofde voor haar kind als voor het mijne te zullen zorgen, deed ik het, zooals ge weet, half uit medelijden met dat arme vrouwtje en het aanvallige wichtje, half uit vrees voor dien man; maar van het oogenbllik af dat ik het kind in mijne armen had, gevoelde ik genegenheid er voor in mij opkomen. Hoe zorgvuldig beschutte ik dat kleine schepseltje op mijne reis voor de koude, en hoe gelukkig was ik, toen ik het behouden hier in deze kamer had gebracht!’</p>
<p>Mevrouw Daschkoff maakte eene lichte beweging van ongeduld, want zij had dit verhaal al meer gehoord.</p>
<p>‘Ik heb van dit kind nooit iets anders dan hartelijkheid en liefde ondervonden,’ vervolgde de keizerin met nadruk, ‘en alles wat in mijne eerste opwelling van toorn over haar vertrek gezegd werd, herroep ik, en geen verwijt zal over mijne lippen komen; dit is mijn vaste voornemen. Als zij wil kan zij dadelijk hare plaats in mijn paleis en in mijn hart hernemen.’</p>
<p>‘Zij is wel gelukkig,’ zeide mevrouw Daschkoff op spijtigen toon.</p>
<p>‘Wees zoo goed om orders te geven, dat er dadelijk een koerier met dit vonnis naar Moseou ga, en verder dat men prinses Romanowna, zoodra zij aankomt, bij mij brenge, want ik wil niet dat zij aan nieuwsgierige blikken bloot sta,’ beval de keizerin, en toen zij hare staatsdame het onderteekende stuk had ter hand gesteld, nam zij de pen weder op en ging met haren arbeid voort.</p>
<pb n="171"/>
<p>Mevrouw Daschkoff verliet het vertrek, en niet lang daarna reed een bode te paard zoo snel mogelijk uit Petersburg naar Moscou, terwijl Romanowna en Milna bijna op denzelfden tijd in een ongemakkelijk en smakeloos rijtuig Moscou verlieten om zich naar Petersburg te begeven.</p>
</div>
<div type="chapter">
<head rend="h3">Romanowna te Petersburg.</head>
<p>Zonder bijzondere wederwaardigheden bereikte Romanowna met Milna Petersburg in den avond. Op dit uur zou zij stellig geen gehoor bij de keizerin kunnen krijgen, maar zij besloot toch het te beproeven, daar zij vreesde te laat te zullen komen. Tol hare niet geringe verrassing en verbazing werd zij, zoodra zij zich aan het paleis vertoonde, dadelijk herkend en met allen eerbied behandeld. Hare vertrekken waren in gereedheid, zooals de buigende bedienden verzekerden, en werkelijk vond zij hare kamers zoo in orde, alsof zij ze nooit had verlaten. Het was er heerlijk verwarmd en verlicht, en zelfs Christine was reeds daar en vroeg hare orders.</p>
<p>‘Ik zou gaarne onmiddellijk de keizerin willen spreken,’ zeide Romanowna, ‘want ik moet dadelijk weder vertrekken.’</p>
<p>‘Hare Majesteit heeft verzocht of gij u zoudt willen laten kleeden,’ sprak Christine beschroomd, ‘want de keizerin wenscht u in de groote zaal te ontmoeten, om aan het geheele hof te toonen dat er geen sprake van ongenade is.’</p>
<p>‘De keizerin is wel goed,’ hernam Romanowna. ‘Maar ik wenschte liever dat zij mij even te woord wilde staan, want... maar ik kan natuurlijk niet weigeren,’ viel zij zichzelve in de rede, ‘en zal mij dus maar laten kleeden. Ik had waarlijk niet gedacht hier nog eens terug te zullen komen,’ vervolgde zij om zich heen ziende, terwijl Christine haar hielp.</p>
<p>‘Wat hebben wij hier vele gelukkige uren gesleten,’ zeide Milna. ‘Herinnert gij u nog den laatsten avond dien wij hier doorbrachten?’</p>
<p>‘Toen ge mij mijn nieuw kleedje niet wildet laten kijken, is het niet?’</p>
<p>‘Wat waren wij toen nog een paar kinderen. Ik weet nog heel
<pb n="172"/>goed dat ik in dien tijd bepaald aan niets anders dacht, dan aan het geluk, dat bestaan moest in zoo'n fraai kleed aan te hebben,’ sprak Milna.</p>
<p>‘Hoe nietig komen mij nu de dingen voor, die mij vroeger zoo hoogst belangrijk schenen te zijn.’</p>
<p>‘Ja, ja,’ merkte Milna aan, ‘wij hebben in dien betrekkelijk korten tijd van onze omzwerving al vrij wat ondervinding opgedaan, en een vrij wat werkzamer leven geleid dan waarvan wij ooit gedroomd hadden.’</p>
<p>‘Kijk toch eens,’ riep Romanowna uit met eene opwelling van vroegere vroolijkheid, toen zij zichzelve in den spiegel bekeek, nadat Christine haar gekapt had, ‘ik zie er waarlijk uit als eene prinses.’</p>
<p>Christine zag eenigszins verbaasd op bij deze woorden, maar zij durfde geene aanmerkingen maken.</p>
<p>‘Zoudt gij wel weder aan het hof willen leven, ingeval uw verzoek niet werd toegestaan?’ vroeg Milna.</p>
<p>‘O neen,’ riep Romanowna levendig uit, ‘of ja, misschien wel,’ voegde zij er bij, zich bedenkende. ‘Maar, och, ik kan er niet over denken, want ik zie er bepaald tegen op om straks in de tegenwoordigheid van de keizerin en het geheele hof te komen. Foei!’ viel zij zichzelve nogmaals in de rede, ‘wat ben ik weer bezig aan mijzelve te denken. 't Is immers alleen voor mijn vader dat ik hier ben. Ben ik gereed, Christine?’</p>
<p>‘Neen, prinses,’ antwoordde het meisje, ‘de keizerin heeft mij gelast u uit haren naam deze parelen aan te bieden, en Hare Majesteit zou gaarne zien dat ge er den eersten avond mede getooid waart.’</p>
<p>Romanowna had liever niet zoo prachtig gekleed willen zijn, maar zij wist dat de wenschen der keizerin zoovele bevelen waren, en dus liet zij zich door Christine het kostbare parelsnoer, dat met een juweelen slot werd vastgemaakt, omdoen, en hield hare hand op om den breeden armband om te laten doen; vervolgens stak Christine nog eene speld in den vorm van een bouquet op den rok van het kleedje, dat vanvoren was opgenomen.</p>
<p>Milna zag hare vriendin verrast aan toen deze geheel gekleed voor haar stond, want hoewel zij haar dagelijks zag, wist zij toch niet dat Romanowna zoo schoon was.</p>
<p>‘De keizerin,’ fluisterde zij Romanowna toe, ‘die zooveel voor een bevallig uiterlijk over heeft, zal u niets kunnen weigeren.’</p>
<p>‘God geve het!’ zuchtte Romanowna op denzelfden toon, en verliet hare kamer om zich naar de receptie-zaal te begeven.</p>
<pb n="173"/>
<p>Met een kloppend hart verscheen zij, geleid door een adjudant, in de zaal waar de keizerin haar opwachtte; maar juist hare ontroering, die een hoogeren blos dan gewoonlijk op hare wangen wierp, maakte haar des te bekoorlijker. Toen zij de keizerin genaderd was, wilde zij zich voor deze op de knieën werpen, maar Catharina, die deze beweging voorzag, voorkwam haar en nam de beide handen van hel meisje in de haren, terwijl zij haar een kus op het voorhoofd drukte.</p>
<p>‘Wees welkom, mijne lieve Romanowna, aan ons hof, waarvan ge een sieraad zijt,’ sprak de keizerin op luiden toon. ‘Noodlottige omstandigheden hebben u een tijdlang van ons verwijderd, maar onze genegenheid is daardoor niet verflauwd.’</p>
<p>Van alle kanten werd Romanowna nu omringd en gefeliciteerd met haren terugkeer, en het meisje werd zeer getroffen door die vleiende ontvangst; doch hoezeer zij ook als het ware daar sprakeloos stond, verloor zij toch geen oogenblik het doel van hare komst uit het oog. Meer dan eens trachtte zij Catharina te naderen, om haar dadelijk het verzoek te doen, dat zij op de tong had. De keizerin was echter zoo levendig en vond blijkbaar zoo'n genoegen in het aanhooren van alle vleiende aanmerkingen die er gemaakt werden, zoowel over haar eigen uitstekend gedrag jegens het meisje, als over de buitengewone schoonheid van Romanowna, dat zij gedurig in een druk gesprek was, en dus het meisje geen gelegenheid vond over haren vader te spreken.</p>
<p>‘Zij is honderdmaal schooner dan zij vroeger was,’ hoorde Romanowna gedurig zeggen, doch al had zij deze en dergelijke gezegden niet verstaan, toch zouden haar de bewonderende blikken van de hovelingen wel overtuigd hebben, dat zij alle aanspraak had op den naam van ‘eene schoonheid van den eersten rang;’ maar het was haar vrij onverschillig hoe er over haar gedacht werd, want hoe langer zij daar was, des te meer dwaalden hare gedachten uit dezen glansrijken kring naar de donkere torencel, waar haar vader met ijzeren ketenen beladen in angstige spanning op hare terugkomst zat te wachten.</p>
<p>Welk een kontrast tusschen <hi rend="i">hier</hi> en <hi rend="i">daar!</hi> Hier zooveel pracht en overvloed, daar zooveel ontbering; hier zulk eene schitterende verlichting, daar bijna volslagen duisternis; hier zooveel gemak, daar slechts ééne ruwe houten bank; hier zoovele vroolijke gezichten, daar niemand dan af en toe even de brommende cipier; hier.... maar
<pb n="174"/>Romanowna kon hare vergelijking niet verder voortzetten, want zij voelde hare tranen opkomen en hier kon zij toch niet weenen. Hier moest ieder, zelfs met het bitterste verdriet in het hart, een lachend gelaat vertoonen, en bovendien kwam de keizerin nu naar haar toe en zeide: ‘ Wel, Romanowna, ge ziet er goed uit. Wij verlangen eens een omstandig verhaal te vernemen van al uwe lotgevallen. 't Zal waarlijk een heel romannetje zijn,’ voegde zij er schertsend bij.</p>
<p>‘O! ik verlang zoo Uwe Majesteit te spreken,’ antwoordde Romanowna. ‘Gaarne vertel ik alles; maar eerst heb ik eene gunst te vragen, namelijk of Uwe Maj....’</p>
<p>‘Morgen,’ viel de keizerin haar in de rede, ‘morgen hoop ik tijd te vinden u in een afzonderlijk gehoor bij mij te ontvangen.’</p>
<p>‘Mijn verzoek is kort,’ verzekerde Romanowna.</p>
<p>‘Des te beter, <hi rend="i">ma chère!</hi>’ zeide de keizerin, het meisje een allerliefst tikje met haren waaier op de wang gevende, ‘in voorraad beloven wij u, dat alle redelijke wenschen door ons ingewilligd zullen worden.’</p>
<p>‘O, uwe goedheid voor mij....’ begon Romanowna weder. Maar de keizerin, die zeer goed wist wat het meisje wilde en haar verzoek liefst zoolang mogelijk vertraagd wilde hebben, viel haar weder in de rede en zeide: ‘Spreek daar niet van, ge weet, ik heb u steeds als mijn kind beschouwd, en ofschoon gij nu tot mijn leedwezen zeker weet dat ik uwe moeder niet ben, behoud ik toch voor u dezelfde gevoelens.’</p>
<p>Op deze wijze zette de keizerin een poosje het gesprek voort, en al de omstanders waren getroffen over hare voorkomendheid; maar Romanowna zou, ofschoon zij de taktiek der keizerin niet kon begrijpen, veel liever voor al die mooie woorden gezien hebben, dat Catharina even naar eene korte vraag had willen luisteren.</p>
<p>Hoe danslustig ook vele mijner lezeressen zijn, zullen zij toch zeker met mij de arme Romanowna beklagen, dat zij dezen avond nog moest dansen. Hoe gaarne had zij zich uit de zaal verwijderd, nu zij zag dat zij niets voor haar vader kon uitrichten, maar wat zou zij doen, toen de keizerin het gesprek eindigde met te zeggen: ‘En nu, mijn kind, verlangen wij u deel te zien nemen aan den dans. Wij begrijpen wel dat ge een weinig vermoeid zult zijn, maar er is reeds bevel gegeven dat het bal heden avond vroeg moet eindigen.’</p>
<p>Romanowna wierp een smeekenden blik op de keizerin. Deze wilde
<pb n="175"/>haar niet begrijpen en vervolgde tegen den hertog Van Trotsk, die naast haar stond:</p>
<p>‘Aan u dragen wij de eer op met onze geliefde dochter den dans te beginnen.’</p>
<p>‘Danst Uwe Majesteit dan niet?’ vroeg de hertog.</p>
<p>‘Van avond niet,’ antwoordde de keizerin, terwijl zij Romanowna met haar cavalier voor zich uit liet gaan.</p>
<p>Of de hertog weinig opgewektheid had om een gesprek te beginnen, dan wel, of hij begreep dat zijne dame geen lust had om te spreken, weten wij niet, maar zeker is het dat hij bijna niets tegen Romanowna zeide, toen hij met haar voortwandelde, en dat zij er hem in haar hart dankbaar voor was, want haar gemoed was zoo vol, dat zij zeker zou begonnen zijn te schreien als zij had moeten spreken. De zoo akelige tegenstelling van haren zwaar geboeiden vader in de gevangenis te Moscou en van haarzelre, zoo schitterend gekleed, aan het dansen, trof haar hoe langer hoe meer, en de zware dansmuziek maakte haar zoo zenuwachtig, dat zij de zaal wei uit had willen vliegen.</p>
<p>Arm meisje! terwijl zij de zaal doorzweefde, en de oogen van vele bewonderaars haar volgden, die stellig in haar een even gelukkig als schoon wezen dachten te zien, was er in haar hart niets dan diepe, levendig gevoelde smart. Met ongeloofelijke inspanning bedwong zij evenwel hare aandoening gedurende den eersten dans.</p>
<p>Na den dans geleidde de hertog haar naar eene sofa en zette zich naast haar neder.</p>
<p>‘Ik bedrieg mij zeer, prinses,’ zeide hij, ‘of gij zijt hedenavond eene niet zeer opgewekte danseres. Zeg mij, gevoelt ge u niet wel?’</p>
<p>Romanowna sloeg hare oogen naar hem op en wilde iets antwoorden, maar zij kon geen woord uitbrengen en bleef zwijgend zitten.</p>
<p>De hertog verbaasde zich, maar hij was te veel man van de wereld, dan dat hij haar verder iets gevraagd zou hebben. Hij riep een bediende, wien hij beval de prinses iets te drinken te geven, en maakte eenige losse aanmerkingen over de naastbijstaande personen, om Romanowna den tijd te laten van hare aandoening te bekomen. Toen de bediende het bestelde bracht, nam de hertog het van hem af en bood zelf Romanowna het glas aan.</p>
<p>Alles schemerde het meisje voor de oogen, de lichten schenen haar evenzoovele groene en gele duiveltjes te zijn, die langzaam naar haar toedansten, en juist toen zij het glas had aangenomen en eene
<pb n="176"/>poging wilde doen om het aan de lippen te brengen, kwamen al die vlammetjes zoodanig op haar toe, dat zij met een gil achterover viel. In een oogenblik schoten vele dames toe om haar te helpen, en de keizerin gaf order, dat haar eigen geneesheer dadelijk geroepen moest worden. Deze verscheen spoedig, nadat de prinses in hare kamer was gebracht en beval in de eerste plaats rust aan.</p>
<p>‘Wel, dokter,’ vroeg de keizerin met belangstelling, ‘hoe vindt gij onze lieve patiënt?’</p>
<p>‘Zij had niet moeten dansen,’ sprak de dokter zijn hoofd schuddende. ‘Zij is zwak en uitgeput en moet volstrekt rust en stilte hebben.’</p>
<p>‘Is er gevaar bij?’ vroeg de keizerin.</p>
<p>‘Dat geloof ik niet,’ was het antwoord, ‘ik zal straks nog eens naar haar kijken.’</p>
<p>‘Ik beveel haar uwe bijzondere zorg aan, dokter, laat haar leven u dierbaar zijn als het mijne.’</p>
<p>De dokter boog en zeide: ‘Als alle buitengewone aandoeningen vermeden worden, zal zij wel spoedig herstellen.’</p>
<p>‘Dan zal ik haar hedenavond maar niet gaan zien?’ vroeg de keizerin.</p>
<p>‘Ik raad Uwe Majesteit meer aan het bezoek tot morgen uit te stellen,’ ried de dokter en ging naar zijne patiënt kijken.</p>
<p>Milna en Christine zaten bij het bed, en Romanowna lag stil; maar zoodra de dokter binnenkwam, sprong zij overeind en riep opgewonden:</p>
<p>‘Dokter, waarlijk ik ben niet ziek, maar mijn hoofd brandt door de vreeselijke inspanning die ik dezen avond heb gehad. Ik zie het aan uwe oogen, ge beschouwt mij als eene ijlende koortszieke, maar dat ben ik niet, ik ben even weinig ijlende als ik eene prinses ben. Weet ge wie ik ben, dokter? De dochter van den opstandeling, en ik kom hier om zijne vrijheid te vragen; als ik hem zijne vrijheid niet bezorg, wordt hij gedood. Ha! gedood! Begrijpt gij dat woord, dokter? Och! laat mij de keizerin spreken, want ik moet nog hedenavond naar Moscou terug.’</p>
<p>‘Mijn waarde prinses,’ begon de dokter, ‘gij moet....’</p>
<p>‘Neen, neen,’ zeide Romanowna, hem onstuimig in de rede vallende, ‘ik wil niet langer zoo gemarteld worden. Ik smeek u, dokter, bij alles wat u lief en dierbaar is, dat gij dadelijk naar de keizerin gaat om haar.... Milna, och, wat wilde ik toch zeggen?’ vroeg
<pb n="177"/>zij, eensklaps hare rede afbrekende en met de hand de haren van het brandend voorhoofd wegstrijkende. ‘O God, mijn hoofd duizelt zoo, en ik moet toch dadelijk naar Moscou! Laat mij toch heengaan, mijnheer, want als uwe dochter eens om uw leven smeekte, zoudt ge ook niet willen dat men haar tegenhield. O! mijn hoofd,’ klaagde zij.</p>
<p>Het arme meisje was zoo vermoeid, dat zij geen tegenstand kon bieden, toen de dokter haar zacht neerlegde en een doek met koud water om het hoofd bond.</p>
<p>‘Morgen,’ zeide hij kalm, ‘zal ik u in alles helpen, maar nu moet ge rusten.’</p>
<p>Romanowna begreep dat zij niets anders kon doen dan kalm te blijven liggen, sloot zonder verder iets te zeggen hare oogen en kreeg gelukkig den slaap. Zoodra zij ingeslapen was, drong Christine er op aan, dat Milna ook eenige rust zou nemen en hielp deze, om zich op de rustbank, dicht bij Romanowna's ledekantje, neer te vlijen, waar ook zij spoedig en zeer gerust insliep.</p>
<p>Een groot gedeelte van den volgenden morgen was al voorbij, voordat Romanowna ontwaakte. Met schrik vloog zij overeind en wilde dadelijk opstaan, toen Christine haar tegenhield.</p>
<p>‘Ik mag niet toestaan dat ge u vermoeit, prinses,’ sprak het meisje, ‘voordat de dokter hier geweest is.’</p>
<p>‘Maar ik kan niet langer wachten, ik moet dadelijk naar de keizerin,’ zeide Romanowna.</p>
<p>‘Hare Majesteit is voornemens u hier te komen zien,’ vertelde Christine.</p>
<p>‘Hier? Wanneer?’</p>
<p>Natuurlijk kon Christine niet weten hoe laat het de keizerin zou behagen te komen, maar zij smeekte Romanowna zoo dringend om nog wat te bed te blijven, dat deze zich liet overhalen; doch nauwelijks lag zij, of de gedachte van te laat te zullen komen beangstigde haar weder zoodanig, dat zij nu plotseling opvloog en uit het bed stapte.</p>
<p>Christine verschrikte en wilde Milna wekken, maar Romanowna, die deze beweging opmerkte, hield haar tegen en zeide: ‘Laat het meisje nog wat rusten, zij en ik moeten heden nog eene vermoeiende en verre reis maken. Geef mij dadelijk mijne kleederen.’</p>
<p>Ofschoon Christine bepaald vreesde dat hare gebiedster nog koorts had, durfde zij toch geen tegenstand bieden en begon Romanowna
<pb n="178"/>te kleeden, telkens hopende dat Milna zou ontwaken. ‘Neen, geen morgengewaad,’ beval Romanowna, ‘ik moet mijn reiskostuum van gister aanhebben, want wij gaan zoo spoedig mogelijk op weg.’</p>
<p>Christine bleef verbaasd staan; daar zij liet ontvangen bevel niet spoedig genoeg uitvoerde, ging Romanowna haar voorbij en nam zelve de japon die zij aan wilde hebben. Zoodra zij gereed was, liet zij zich haar schrijfgereedschap geven en schreef, zonder zich te bedenken, op een blad papier de volgende woorden:</p>
<p>‘Aan den berouwhebbenden Pugatscheff, die, misleid door de inblazingen van eerlooze menschen, zich heeft laten verleiden tot het doen van vele strafwaardige daden, schenken wij volkomen vergiffenis en de vrijheid, zich met zijne dochter te vestigen in het klooster van den prior Alexius, bij Kasan, om daar in vrome afzondering zijn leven aan God en de Heilige Maagd toe te wijden.’</p>
<p>Toen zij deze regelen geschreven had, las zij ze aandachtig over, stak het blad in den zak van haar kleedje, en riep vervolgens Milna. ‘Toe, Milna, sta op en maak u haastig klaar,’ zeide zij, ‘ik ga nu naar de keizerin en dan gaan wij dadelijk op reis.’</p>
<p>‘Hoe gevoelt gij u?’ vroeg Milna ontwakende.</p>
<p>‘O, ik ben al weer geheel beter,’ was het antwoord, en het scheen wel dat zij de waarheid sprak, want zij zag er, bezield door haar plan, zeer goed uit.</p>
<p>‘Gaat gij even mede om mij den weg te wijzen?’ vroeg zij aan Christine, en vervolgde, zoodra zij met deze buiten de kamer was: ‘Christine, ik kan natuurlijk den weg wel vinden, maar ik wilde u gaarne twee dingen vragen, namelijk, of gij ook kans ziet mij het adres van den heer Lowitz te bezorgen.’</p>
<p>‘Lowitz? ik denk het wel, ik zal het aan een der bedienden vragen.’</p>
<p>‘Goed, doe dat en geef het mij dan dadelijk, als ik van mijn bezoek bij de keizerin terugkom, maar zorg er voor dat Milna er niets van bespeurt, zult ge? En dan,’ vervolgde Romanowna, ‘moet ge mij beloven, te vergeten dat ik straks onvriendelijk tegen u was. Maar, o! moogt gij nooit ondervinden wat het zegt een vader in zulke omstandigheden te weten!’</p>
<p>Zij reikte Christine hare handen, die door deze met tranen in de oogen gedrukt werden, want zij begreep nu pas voor het eerst, dat de prinses niet ijlende of krankzinnig was.</p>
<p>‘Denk goed om het adres en zorg dat Milna er niets van bemerkt,’ herhaalde Romanowna nog eens, en liep toen met vluggen tred den
<pb n="179"/>gang door, die naar de vertrekken der keizerin voerde, terwijl Christine haar nazag en bij zichzelve dacht, dat het lot der schoone prinses toch alles behalve benijdenswaardig was.</p>
</div>
<div type="chapter">
<head rend="h3">Een gewaagde stap.</head>
<p>Niemand zou zich ooit verstout hebben ongeroepen en onaangediend bij de keizerin te verschijnen, en althans niet op dit vreemde uur van den morgen. Hoe hartelijk de keizerin ook den vorigen avond tegen Romanowna zich betoond had, het was toch niet waarschijnlijk, dat zij zou goedkeuren dat het meisje zoo tegen de vormen handelde; maar Romanowna dacht daar in het geheel niet over na, en ging, zonder op de blikken der haar met verbazing aanstarende bedienden te letten, regelrecht naar de slaapkamer der keizerin.</p>
<p>‘Hare Majesteit wordt gekleed,’ fluisterde de bediende die bij de deur stond.</p>
<p>‘Doe open,’ beval zij op hoogen toon en zag zich dadelijk gehoorzaamd.</p>
<p>‘Romanowna!’ riep de keizerin, zoodra zij het meisje zag, half verbaasd, half verwijtend.</p>
<p>‘Uwe Majesteit gelieve mijn binnenkomen te verontschuldigen,’ begon Romanowna, hare knie buigende, ‘maar....’</p>
<p>‘Hoe gaat het,’ vroeg de keizerin, die op dit oogenhlik meer belangstelling en medelijden dan wel toorn voor het meisje gevoelde.</p>
<p>‘Slecht, zeer slecht,’ zeide Romanowna, ‘want....’</p>
<p>‘Ja, het dansen was te vermoeiend voor u, maar spoedig zullen uwe krachten terugkeeren, als ge u goed in acht neemt.’</p>
<p>‘Uwe Majesteit begrijpt mij niet; mijne gezondheid is goed, maar de angst....’</p>
<p>‘Ja, juist, dat dacht de dokter ook, de doorgestane vermoeienissen hebben u verzwakt, en daarom is het noodig de voorgeschrevene rust te gebruiken.’</p>
<p>‘Ach, neen,’ sprak Romanowna ongeduldig over dat herhaalde in de rede vallen, ‘het is niet over mijzelve dat ik onrust heb, maar....’</p>
<pb n="180"/>
<p>‘Maar, mijne lieve dochter,’ vermaande de keizerin, ‘ge moet wel over uzelve denken, want de dokter vond u zeer slap.’</p>
<p>‘Ik ben treurig over mijnen vader,’ vervolgde Romanowna met vaste stem, ‘en het is voor hem dat ik....’</p>
<p>‘Daarover later,’ hernam de keizerin beslissend. ‘In de eerste plaats moeten wij zien u weder geheel hersteld te krijgen, want gij ziet bleek en....’</p>
<p>‘O, ik smeek u,’ bad Romanowna, zonder de keizerin te laten uitspreken, ‘om even naar mij te luisteren,’ en op hare knieën vallende, vervolgde zij: ‘Mijn vader zit, in zware ketenen geboeid, in eene nare gevangenis en wacht in angstige spanning op zijn kind, dat hem beloofde....’</p>
<p>‘Kom, Romanowna, sta uit die knielende houding op, en begeef u ter rust, want ge zult uzelve ziek maken door u allerlei dingen voor den geest te halen, die u smartelijk aandoen,’ beval de keizerin, ontsteld toen zij het meisje over haren vader hoorde spreken.</p>
<p>‘Neen,’ zeide Romanowna, ‘ik heb vast besloten, zelfs al moest het mij het leven kosten door mij uwe ongenade op den hals te halen, niet op te staan voordat dit stuk door Uwe Majesteit onderteekend zal zijn,’ en bij deze woorden reikte zij de keizerin de door haar zoo even opgestelde in-vrijheid-stelling over.</p>
<p>‘Wat moet dat?’ vroeg de keizerin verbaasd.</p>
<p>‘Slechts eene pennestreek van Uwe Majesteit onder deze regelen kan mijn ongelukkigen vader nog den tijd geven voor zijne zonden te boeten,’ fluisterde Romanowna smeekend.</p>
<p>Deze woorden schenen doel te treffen. Misschien had Romanowna juist de rechte snaar getroffen, want de keizerin viel haar niet in de rede, toen zij op vurigen toon nog eens dezelfde vraag herhaalde.</p>
<p>‘Weet ge wel wat ge mij vraagt, mijn kind?’ vroeg de keizerin zacht.</p>
<p>‘Het leven van mijnen vader,’ zeide Romanowna.</p>
<p>‘Het leven van een staatsmisdadiger,’ veranderde de keizerin.</p>
<p>‘O, maar als Uwe Majesteit eens wist, hoe mijn ongelukkige vader medegesleept is en tegen zijn wil dikwijls....’</p>
<p>‘Ja, mijne onbedorvene pleegdochter zou zeker in eiken misdadiger een onschuldige en ongelukkige meenen te zien,’ zeide de keizerin op schertsend vleienden toon.</p>
<p>Die toon misviel Romanowna en zij sprak, zonder na te denken dat dit haar eigenlijk niet paste: ‘Uwe Majesteit schertse niet, de zaak is zoo ernstig.’</p>
<pb n="181"/>
<p>‘Romanowna,’ zeide de keizerin, zonder zich te vertoornen, ‘vraag mij alles wat gij wilt en ik zal het u toestaan, doch deze zaak is buiten mijn bereik. Iemand die zooveel misdreef mag ik niet laten leven; want zijn opstand, zijn bedrog, zijne wreedheden, in één woord al de onheilen, die hij over het land heeft gebracht - hij heeft toch meer dan honderd dorpen verwoest - verdienen ieder op zichzelf reeds de doodstraf.’</p>
<p>‘Mijn vader erkent dat hij niet ten onrechte gestraft wordt, maar zoo gaarne zou hij hier op aarde nog zijn gedrag willen veranderen. Het vooruitzicht van de eeuwige straf die hem wacht is zoo vreeselijk.’</p>
<p>Een geruimen tijd hield Romanowna op deze wijze bij de keizerin aan, totdat deze eindelijk aanmerkte: ‘Maar al wilde ik ook, het zou niet meer helpen, want mijne bevelen zijn reeds afgezonden.’</p>
<p>Romanowna kreeg een gevoel, alsof men ijskoud water over haar heen goot, en vreesde dat zij eene flauwte zou krijgen. Met eene zwakke stem vroeg zij nauwelijks hoorbaar:</p>
<p>‘Wanneer, Uwe Majesteit?’ en voegde er verschrikt opspringende bij, toen de keizerin haar den dag genoemd had: ‘Heilige Maagd! dan kan het vonnis al reeds sedert drie dagen te Moscou zijn. O, teeken toch spoedig, anders is het te laat.’</p>
<p>Half met geweld duwde Romanowna de keizerin eene pen in de hand en zag angstig rond naar inkt, terwijl de keizerin eerst hare oogen over het papier liet dwalen en daarop even nadacht.</p>
<p>‘Romanowna,’ zeide zij eindelijk, ‘ik denk dat het vonnis spoedig voltrokken zal worden, maar ik zal toch, om u genoegen te geven, dadelijk een koerier naar Moscou zenden met bevel om de voltrekking uit te stellen, en dan zullen wij later zien wat er gedaan kan worden.’</p>
<p>‘Geen koerier zou meer spoed kunnen maken dan ik, die door mijn angt en liefde vleugels aan de voeten heb,’ bracht Romanowna hiertegen in. ‘O, teeken toch spoedig!’ voegde zij er bij, nadat zij een inktkoker gevonden en voor de keizerin nedergezet had, ‘opdat ik dadelijk kan vertrekken.’</p>
<p>‘Zoudt gij mij dan nu alweer willen verlaten?’ vroeg de keizerin.</p>
<p>‘Ik moet,’ sprak Romanowna kortaf en wees naar het papier.</p>
<p>‘Neen, ge moet niet en ge zult niet,’ riep Catharina verontwaardigd uit; ‘eens zijt ge mij ontvlucht, maar dat zal niet nogmaals gebeuren.’</p>
<pb n="182"/>
<p>‘Uwe Majesteit,’ hernam Romanowna, terwijl hare oogen zich met tranen vulden, ‘ge zoudt niet zoo spreken, als ge wist hoe ik geslingerd ben geworden en hoeveel ik heb geleden,’ en door de overspanning overweldigd barstte zij in tranen uit.</p>
<p>‘Ziedaar!’ zeide de keizerin met een gelaat, waarop duidelijk meewarige toegenegenheid te lezen was, en reikte haar het stuk over, waaronder zij hare handteekening had gezet, ‘ge kunt er naar goedvinden mede handelen. Ik zal een rijtuig voor u beschikbaar stellen, maar beloof dat ge bij mij terug zult komen, als ge het bevel hebt afgegeven.’</p>
<p>‘Is dat eene voorwaarde?’ vroeg Romanowna met een dankbare buiging het papier aannemende.</p>
<p>‘Een verzoek dat, naar ik mij vlei, niet moeilijk zal te voldoen zijn.’</p>
<p>Romanowna dacht eenige oogenblikken na en sprak toen op zachten toon: ‘Genadige Keizerin! zoolang ik leef, zal ik nooit vergeten wat Uwe Majesteit altijd en ook vooral heden voor mij gedaan hebt, maar ik vrees, dat het mijne bestemming niet zal zijn mijn verderen levenstijd aan het hof door te brengen.’</p>
<p>‘Uwe bestemming?’ herhaalde de keizerin. ‘Heb toch niet zulke dwaze grillen, Romanowna.’</p>
<p>‘Mag mijn vader nu mijn eenigste gedachte zijn?’ vroeg Romanowna. ‘Ik beloof plechtig, dat ik geen gewichtigen stap zal doen zonder de voorkennis van Uwe Majesteit, maar ik kan nu waarlijk mijne gedachten bij niets bepalen dan bij hem, die, als ik slechts eene minuut te laat kom, er niet meer zijn zal.’</p>
<p>De keizerin had den moed niet aan het meisje te zeggen, dat ze toch stellig te laat zou komen, en verzette er zich niet tegen, toen Romanowna zich gereed maakte heen te gaan.</p>
<p>‘Als ik nog tijdig genoeg kom, zullen mijn vader en ik samen leven om te bidden, dat God Uwe Majesteit voortdurend Zijnen zegen op alles wil geven,’ zeide Romanowna, getroffen door de hartelijke omhelzing der keizerin.</p>
<p>‘Wees overtuigd, dat ge mij steeds bereid zult vinden alles te doen wat ge van mij zult verlangen,’ sprak Catharina.</p>
<p>Op last van de keizerin werd nu voor Romanowna een gemakkelijk rijtuig, met sterke paarden bespannen, gereed gemaakt en haar een aanzienlijk geschenk in geld gegeven. Christine reikte haar met een knikje van verstandhouding achter Milna's rug het gevraagde adres
<pb n="183"/>toe, dat door Romanowna half werktuigelijk aangenomen en in den zak gestoken werd.</p>
<p>‘Ik sta verbaasd,’ begon Milna onder het haastige voortrijden tegen Romanowna, ‘over den uitslag van den stap dien gij gewaagd hebt. Ik vreesde gedurig dat eene verbanning naar Siberië uw deel zou worden, want Christine vertelde mij dat de keizerin in den laatsten tijd zoo ongenaakbaar en gestreng was, dat iedereen bang voor haar is.’</p>
<p>‘God heeft mij dan wel zichtbaar bijgestaan,’ zeide Romanowna, ‘want de keizerin was zoo hartelijk en liefderijk jegens mij, dat het denkbeeld van haar nooit terug te zien mij bepaald bedroeft.’</p>
<p>‘Zult ge haar dan nooit terugzien?’</p>
<p>‘Welk een vraag!’ was het antwoord, ‘komen wij nog tijdig genoeg te Moscou, dan zal ik immers slechts voor en met mijn vader leven, en komen wij te laat, dan... o, neen, daar kan ik niet aan denken,’ zeide zij en verzonk in een somber gepeins.</p>
<p>‘Zonderling!’ vertelde de keizerin in den loop van denzelfden dag tegen hare vertrouweling, ‘dat de dochter van een man, die mij zooveel verdriet heeft bezorgd, zooveel op mij vermag, dat ik haar letterlijk niets kan weigeren, want eigenlijk is het toch niet goed, dat dien Pugatscheff de vrijheid geschonken wordt.’</p>
<p>‘Uwe Majesteit is wel overtuigd, dat de man niet meer in het land der levenden zal zijn, als Romanowna te Moscou komt,’ merkte de staatsdame aan.</p>
<p>‘Ik vrees er voor,’ antwoordde de keizerin. ‘Maar geloof mij, het zal mij leed doen, als ik verneem dat het vonnis dadelijk voltrokken is, want het meisje zal zich zeer ongelukkig gevoelen als haar vader niet meer leeft.’</p>
<p>Prinses Daschkoff gaf geen antwoord, maar haalde bijna onmerkbaar hare schouders op, daar zij niet gewoon was de keizerin in zulk eene menschlievende stemming te zien; doch deze meende ditmaal oprecht wat zij zeide en volgde in hare gedachten hare pleegdochter op reis.</p>
</div>
<div type="chapter">
<pb n="184"/>
<head rend="h3">Eene bloem.</head>
<p>Romanowna ondervond in die dagen, toen zij met Milna stil in het rijtuig zat, dat haar naar Moscou moest brengen, wel de waarheid van het beweren, dat er bijna geen toestand onaangenamer is dan die van gedwongen werkeloosheid, terwijl de geest rusteloos bezig is. Hoe eindeloos lang kwam haar elke halt voor, die er toch noodzakelijk af en toe gemaakt moest worden, en hoe ongeduldig werd zij, als de paarden eens stapvoets gingen op een moeilijk eind van den weg. Gedurig stelde zij zich in hare angstige verbeelding voor, dat haar vader juist het schavot had beklommen, en dat de beul zijne bijl ophief op hetzelfde oogenblik dat zij de stad inreed; bij elk oponthoud riep zij op droevigen toon uit: ‘O, nu komen wij stellig te laat!’</p>
<p>Men kan zich dus voorstellen hoe zij te moede was, toen zij op een avond, juist nadat zij het laatste dorpje voor Moscou hadden verlaten, op eens een geweldigen schok voelde, en op hare vraag ‘wat het was?’ ten antwoord kreeg: ‘O! niets, er is iets aan het rijtuig gebroken, maar gelukkig heb ik de paarden dadelijk tot staan gekregen, en dus hoop ik dat wij nog zoo zullen kunnen terugkeeren.’</p>
<p>‘Niets?’ herhaalde Romanowna. ‘Niets? Noemt gij het verlies van zooveel tijd niets?’</p>
<p>‘Als de paarden nog een stap verder gegaan waren, zouden wij waarschijnlijk allen verdronken zijn,’ zeide de koetsier bedaard; ‘maar ik raad u,’ voegde hij er bij, ‘om niet in het rijtuig te blijven, daar het gevaarlijk zou kunnen worden.’</p>
<p>De weg was donker en eenzaam, er viel niet aan te denken de reis te voet te doen, daar de afstand nog zoo groot was, en de meisjes moesten dus wel zachtjes terugwandelen naar het dorp, dat zij pas verlaten hadden, en daar geduldig blijven wachten tot het rijtuig gemaakt was.</p>
<p>Mistroostig wierp Romanowna zich op het bankje in de kleine herberg neder, toen de koetsier haar na verloop van een half uurtje kwam zeggen, dat zij onmogelijk voor den volgenden dag zouden kunnen vertrekken.</p>
<p>‘O, nu komen we stellig te laat,’ snikte zij in tranen uitbarsten-<pb n="185"/>de, en Milna had den moed niet om hare ongelukkige vriendin nog met hoop, te vleien.</p>
<p>‘Konden wij maar iets vinden om den tijd te dooden,’ zeide zij. ‘Als ik slechts een boek had, dan zou ik wat voorlezen, maar ik heb er geen. In mijn haast heb ik wel wat schrijfgereedschap medegenomen, omdat ik Christine beloofde iets over u te doen weten, maar gij zult zeker niet de minste opgewektheid hebben tot schrijven.’</p>
<p>‘O neen, ik zie geen kans mijne gedachten bij elkander te houden, ofschoon,’ voegde zij er langzaam bij, ‘ik zou het toch wel kunnen beproeven, misschien geeft het eenige afleiding. Ik zal eens aan de keizerin schrijven.’</p>
<p>Milna gaf haar het benoodigde, en daarop zetten de meisjes zich tegenover elkander neder. Maar hoe verbaasd zou Milna geweest zijn, als zij den inhoud van Romanowna's brief had geweten, want het was niet aan de keizerin, maar wel aan den heer Lowitz dat Romanowna schreef. Juist toen Milna den voorslag deed om te schrijven, voelde Romanowna in haren zak het door Christine gegeven adres, en daardoor kwam in haar geest het plan tot stand, dat zij nu ging uitvoeren. Zij schreef:</p>
<q rend="bq">Mijnheer!</q>
<p>‘Zoek niet naar de onderteekening van dezen, want ik zal geen naam schrijven die zoovele smartelijke herinneringen in u moet opwekken. Uit dezen aanhef begrijpt ge zeker reeds wie het is die de vrijheid neemt u te schrijven. Ja, ik ben het, ik, de dochter van.... of neen, laat ik mij liever noemen de vriendin van Milna, want als zoodanig wend ik mij tot u. Eene onbescheidenheid heeft mij deelgenoot gemaakt van haar en uw geheim, maar ik verheug mij over mijne nieuwsgierigheid, omdat ik anders nooit zou hebben geweten wat Milna wilde opofferen, en ik dan nogmaals het mijne er toe zou hebben bijgebracht om u van uw levensgeluk te berooven. Vergeef mij deze uitweiding, want ik gevoel dat elke regel van mij u moet hinderen, als ge bedenkt wie ik ben; maar de zaak, waarover ik wilde schrijven, is veel te kiesch om onnauwkeurig behandeld te worden. Milna weet niet dat ik haren brief heb gelezen, dien zij u schreef, ook niet dat ik aan u schrijf, en nooit heeft een woord van haar mij verraden dat zij u bemint. Maar ik weet uit
<pb n="186"/>haar brief, dat zij u liefheeft, en zij verdient meer dan iemand gelukkig te zijn. Het is voor mij bepaald eene kwelling, gedurig te denken, dat ik de hinderpaal ben die haar geluk in den weg staat, en daarom is het dat ik u dezen schrijf.</p>
<p>‘Over eenige dagen zullen wij te Moscou zijn in de woning van.... dicht bij het Kremlin. 't Zij we al of niet het doel van onze reis bereiken, ik zal mij toch spoedig uit Moscou verwijderen, om mij naar het klooster van den prior Alexius te begeven. God geve, dat ik vergezeld worde door een ongelukkigen en boetvaardigen vader! Maar al ben ik ook alleen, toch zal ik mijn toevlucht daar zoeken, waar ik door onophoudelijke boetedoening althans iets van zijne zon-denschuld zal kunnen uitwisschen. Ik zal Milna in het geheim verlaten, want zij zou zich uit liefde voor mij willen opofferen, en ik mag en wil dat offer ten koste van haar en uw geluk niet aannemen. Zend, zoodra ge in Moscou zult zijn aangekomen, een slaaf met eene bloem; het zal voor mij een teeken zijn dat gij in de stad zijt en voortaan voor Milna zult zorgen, en zoodra ik dit teeken ontvang, beloof ik dadelijk te zullen vertrekken, opdat ge mij niet behoeft te ontmoeten.’</p>
<p>&nbsp;</p>
<p>Toen Romanowna dezen brief met de uiterste inspanning had geschreven, zag zij eens op naar Milna. Deze zat diep in gedachten met het nog onbeschreven blad voor zich.</p>
<p>‘Hoe gaat het?’ vroeg Romanowna.</p>
<p>‘O, ik dacht, ik was....’ stamelde Milna opschrikkend. ‘Och, hoe dwaas, kijk nu toch eens, ik heb nog geen letter op het papier gezet, en gij?’</p>
<p>‘Mijn brief is af,’ zeide Romanowna en, nadat zij er het adres had op geschreven, stak zij hem in haar zak, met het plan, om, zoodra zij te Moscou zou zijn, hem te verzenden.</p>
<p>Noch Milna, noch Romanowna konden zich later precies voorstellen, hoe zij dien nacht en de daarop volgende dagen hadden doorgebracht. Beiden hadden eene verwarde voorstelling van een haastigen rit en van de aankomst te Moscou, waar zij dadelijk vernamen, dat Pugatscheff niet meer in het land der levenden was. Romanowna had zich den geheelen tijd gevleid dat zij nog tijdig genoeg zou aankomen, en ook Milna had altijd nog eenige hoop gehad. Het verschrikkelijke gevoel van eenzaamheid en ledigheid, dat Romanowna overviel bij het vernemen van die tijding, welke haar natuurlijk zonder eenige omzichtigheid
<pb n="187"/>werd medegedeeld, laat zich slechts gevoelen, en wij wagen niet hare diepe smart te schetsen. Zonder er iets bij te denken, hadden zij haren intrek in een ander huis genomen dan waar zij vroeger waren geweest, en daar zat zij, zonder een enkel woord te zeggen, dagen achtereen, stil met de handen in den schoot gevouwen. Op herhaald aandringen van Milna nam zij af en toe half werktuigelijk een weinig voedsel, maar de hartelijke toespraken van deze konden Romanowna niet doen besluiten een enkel woord te zeggen.</p>
<p>Eens op een avond sprong zij haastig op, toen er aan de deur werd geklopt, en opende die, maar dadelijk ging zij blijkbaar teleurgesteld naar hare plaats terug en bleef weder in dezelfde houding zitten.</p>
<p>‘Nog al niet?’ prevelde zij binnensmonds.</p>
<p>‘Wien verwacht gij?’ vroeg Milna.</p>
<p>‘De bloem,’ zeide Romanowna zonder na te denken. Milna vroeg geene uitlegging van dit raadselachtige antwoord, omdat zij vreesde dat Romanowna krankzinnig was geworden door de verpletterende tijding, te meer, daar zij deze al vroeger iets had hooren mompelen ‘van de bloem, die nog al niet kwam.’</p>
<p>‘Was er hier maar een dokter,’ dacht Milna, ‘misschien zou er iets voor haar te doen zijn.’ Maar tot wien zou zij zich wenden in deze vreemde stad?</p>
<p>Die zwarigheid was toen grooter dan nu, want in dien tijd waren er wel vele geneesheeren, maar deze waren voor het grootste gedeelte zoo onhandig, dat de patiënten niet zelden de slachtoffers werden van hunne verkeerde behandeling.<note n="1)" place="end">Een zeer gelooswaardig geschiedschrijver deelt ons mede, dat vele geneesheeren de zieken, zoodra zij ijlhoofdig werden, van den duivel bezeten verklaarden en in handen van geestenbezweerders stelden, die hen, na veelvuldige besprengingen met wijwater, op allerlei manieren plaagden en vermoeiden, door langdradige gebeden en bezweringen.</note> Zeer waarschijnlijk zou Milna niet over dit bezwaar hebben nagedacht, als zij niet dikwijls dokter Dimsdale met den heer Lowitz had hooren spreken over eene onwetendheid, die hem zoozeer verbaasde.</p>
<p>De toestand van Romanowna begon Milna toch eindelijk zoozeer te verontrusten, dat zij besloot geneeskundige hulp te gaan zoeken, want behalve dat Romanowna tusschenbeide eens naar de deur liep, als zij iemand hoorde aankomen, gaf zij in het geheel geen teeken van leven. 's Nachts sliep zij bijna niet, en nooit rolde er een traan
<pb n="188"/>over hare bleeke wangen, om eenige ontspanning aan die stomme smart te geven.</p>
<p>‘O, Romanowna, zeg toch iets,’ smeekte Milna soms; maar een bijna onmerkbaar lachje was het eenige antwoord dat er ooit gegeven werd.</p>
<p>Half wanhopend verliet Milna eens het huis, waar zij haren intrek hadden genomen, en begaf zich, zonder juist te weten wat haar plan was, naar het logement, waar zij vroeger waren geweest, om te zien of de oude Ottekesa daar nog was. Zoodra zij aan de vrouw, de haar de deur opende, gevraagd had, of Ottekesa daar nog was, verbaasde deze haar, door hard weg te loopen en luide te roepen: ‘Daar zijn ze, ten minste de eene van de twee die ge zoekt.’ Vóor Milna nog tijd had gehad om na te denken, wat deze woorden beteekenden, zag zij het raadsel opgelost, daar tot hare onuitsprekelijke blijdschap dokter Dimsdale naar haar toekwam.</p>
<p>‘O, dokter,’ zeide zij vroolijk, ‘nooit kon mij eene verschijning welkomer zijn dan nu de uwe.’</p>
<p>‘Is dat volkomen de waarheid?’ vroeg de dokter, terwijl hij Milna's hoofd tusschen zijne beide handen nam en haar lachend in de oogen keek.</p>
<p>Milna bloosde even en zeide ontwijkend: ‘De arme Romanowna heeft zooveel behoefte aan hulp. Ik geloof dat de verpletterende slag haar krankzinnig heeft gemaakt.’</p>
<p>‘Arm meisje! Ik zal dadelijk met u medegaan; mijne vrouw is even uit met.....’ en hier hield hij een poosje lachend op, ‘een vriend van ons.’</p>
<p>‘Hoe komt gij hier, dokter?’ vroeg Milna, met eene vergeefsche poging om hare ontroering te verbergen.</p>
<p>‘Wacht! ik zal even mijn hoed krijgen en onder het voortwandelen u alles vertellen.’</p>
<p>De heer Dimsdale verhaalde nu aan Milna, hoe hij met zijne vrouw nog wat heen en weer had gereisd, en hoe zij dikwijls met belangstelling naar hunne beide gasten hadden gezocht. ‘Wij zouden,’ zeide hij, ‘onze reis waarschijnlijk niet over Moscou hebben genomen, als wij niet gehoord hadden dat de gewaande czaar hier gevangen zat, en de hoop, dat we u hier met zijne dochter zouden aantreffen, deed ons besluiten hier eenigen tijd te vertoeven.’</p>
<p>‘Hoe hartelijk,’ zeide Milna.</p>
<p>‘Wij stelden veel belang in u beiden,’ vertelde de dokter, ‘maar
<pb n="189"/>ik wil mij nu toch geene eer laten aanleunen, die mij niet toekomt. Onze reiscompagnon maakte ons opmerkzaam op uwen verlaten toestand en sloeg ons voor dezen omweg te maken.’</p>
<p>Milna zag voor zich, om den dokter niet te laten bemerken, hoezeer zij ontroerde bij het denkbeeld dat zij Lowitz nog eens zou terugzien.</p>
<p>‘Wij waren zoo gelukkig,’ vervolgde de dokter, ‘om dadelijk na onze aankomst hier toevallig de oude Ottekesa te vinden,die stijf en sterk staande hield, dat gij hier eerstdaags zoudt terugkeeren met een zekeren Grerowitz en zijne vrouw. Gelukkig heeft zij zich niet bedrogen in hare veronderstelling; maar vertel mij nu eens iets van uzelve,’ verzocht hij en luisterde met veel belangstelling naar alles, wat Milna hem mededeelde.</p>
<p>Zoodra Romanowna dokter Dimsdale zag, ging zij naar hem toe en fluisterde hem in het oor: ‘Zijt gij de brenger van de bloem?’</p>
<p>Zoowel door deze vreemde vraag, als door het uitzicht van het meisje, werd de dokter geneigd in Milna's vrees te deelen en te denken dat het hoofd van Romanowna in de war was. Hij antwoordde, om haar niet te leur te stellen: ‘Mijne vrouw zal u gaarne mooie bloemen brengen, maar mij dunkt dat ge meer behoefte hebt aan rust dan aan bloemen.’</p>
<p>Blijkbaar hinderde het Romanowna dat de dokter dit antwoord gaf, maar zich bezinnende, legde zij haren vinger op den mond en zag den dokter veelbeteekenend aan, terwijl zij even op Milna wees.</p>
<p>Dokter Dimsdale knikte loestemmend, ofschoon hij niets van haren wenk begreep, en zeide, hare handen in de zijnen nemende:‘Waarlijk, Romanowna, ge moet u eenige rust gunnen.’</p>
<p>‘Moet ik dan nog niet dadelijk weg, dokter?’ vroeg zij nauwelijks hoorbaar.</p>
<p>‘Neen, ge kunt gerust gaan slapen,’ was het antwoord.</p>
<p>‘Is hij dan nog niet hier? vroeg het meisje weder.</p>
<p>‘Neen, neen, wees maar nergens bezorgd voor,’ zeide de dokter geruststellend, schoon hij natuurlijk niet het minste van Romanowna's woorden begreep.</p>
<p>‘Maar zou het toch niet beter zijn....’ begon Romanowna weder, doch zij eindigde haren zin niet, want onder het uitspreken der laatste woorden viel zij flauw.</p>
<p>‘Zij moet dadelijk te bed worden gebracht,’ beval de dokter, en terwijl hij haar een fleschje onder den neus hield, dat hij bij zich droeg, begon Milna haar te ontkleeden, waarop de heer Dimsdale
<pb n="190"/>haar, zoodra zij een weinig bij kennis was, in zijne armen nam en te bed legde.</p>
<p>‘Gij moet haar maar stil laten liggen,’ vervolgde hij fluisterend tegen Milna, ‘want zij heeft stellig veel behoefte aan rust; maar daar men met zulke patiënten niet te voorzichtig zijn kan, raad ik u bij haar te blijven. Ik zal even naar mijne vrouw gaan en kom hier dan spoedig terug.’</p>
<p>Toen de dokter, om zijn hoed te krijgen, nog even terugging in de kamer, die zij pas verlaten hadden, zag hij een brief op den grond liggen. Onwillekeurig raapte hij dien op en bezag het adres.</p>
<p>‘Hoe vreemd,’ mompelde hij, toen hij zag dat de brief aan Lowitz geadresseerd was. ‘O, maar Milna zal hem geschreven hebben; zij heeft den tijd, of mogelijk den moed niet gehad mij te vragen, of ik hem wilde medenemen, en nu heeft ze hem daar laten vallen, in de hoop dat ik hem zou vinden. Nu, hij zal spoedig bezorgd worden,’ besloot de dokter zijne alleenspraak.</p>
<p>Mevrouw Dimsdale en de heer Lowitz waren juist van hunne wandeling thuis gekomen toen de dokter terugkwam.</p>
<p>‘Wel, Lucie,’ vroeg hij op vroolijken toon, ‘hoe hebt gij het gehad? Daar, jongenlief, lees gij intusschen met genoegen,’ voegde hij er bij tegen Lowitz, terwijl hij hem den brief ter hand stelde.</p>
<p>Mevrouw Dimsdale begon haar echtgenoot verslag te doen van alle bijzonderheden die zij gezien had, toen op eens de heer Lowitz een kreet van verbazing uitte. ‘Zonderling!’ merkte hij aan, zijn hoofd schuddende. ‘Dokter, gij weet toch den inhoud van dezen?’ vroeg hij.</p>
<p>‘Wel neen,’ was het antwoord, ‘hoe zou ik weten wat zij u schrijft.’</p>
<p>‘Maar het is niet van haar,’ sprak de heer Lowitz, ‘lees maar eens,’ voegde hij er bij, den dokter Romanowna's brief overreikende.</p>
<p>‘Ah! nu begrijp ik hare vragen, die mij zoo zonderling toeschenen. Arm kind! zij wachtte antwoord op dezen brief, dien zij stellig dacht dat al lang verzonden was.’</p>
<p>‘Hoe diep gevoelt zij het onrecht van haren vader,’ sprak Lowitz; ‘maar wat een zonderling denkbeeld, dat ik vijandig jegens haar gestemd zou zijn, tegen haar, die geheel onschuldig is.’,</p>
<p>‘Wat zijn zij beiden lieve en edele meisjes,’ zeide mevrouw Dimsdale, die den brief nu ook gelezen had, ‘en hoezeer verdienen zij gelukkig te worden.’</p>
<pb n="191"/>
<p>Lang en ernstig werd er door het drietal overlegd, hoe men het best in deze zaak zou handelen, en eindelijk ried dokter Dimsdale Lowitz aan, zich niet te vertoonen, voordat hem een boodschap gezonden werd. ‘Ik zal met mijne vrouw,’ besloot hij, ‘aan Romanowna de waarschuwing gaan brengen waar zij om gevraagd heeft,’ en ging, nadat hij zich een bloem had laten geven, naar de woning waar de beide meisjes waren.</p>
</div>
<div type="chapter">
<head rend="h3">Treurige inbeelding.</head>
<p>Welk een kontrast! Toen de dokter nog maar een paar uren geleden Romanowna bezocht, hield hij haar voor krankzinnig, omdat zij over dingen sprak, die hij niet goed kon begrijpen, en nu hij weder bij haar kwam, dacht hij haar goed bij kennis te vinden, terwijl zij nu juist in de war was. Toen hij het bed was genaderd, liet hij haar de bloem zien en zeide zacht: ‘Hier is zij, Romanowna.’</p>
<p>‘Wat is dat?’ vroeg zij onstuimig. ‘Wie is zoo wreed om op dit oogenblik het hoofd van mijnen ongelukkigen vader met bloemen te tooien!’</p>
<p>‘Wij zijn het, mijne vrouw en ik. Wij brengen u de bloem waarom gij gevraagd hebt.’</p>
<p>‘Ach, waarom moest hij sterven!’ jammerde Romanowna. ‘Nu is er niemand meer om met mij naar het klooster te gaan, en o! ik kan niet meer, want al die ketens zijn om mijn hoofd gewonden.... o!....o!’</p>
<p>Op deze wijze klaagde Romanowna in het ijlen der koorts, en het was hartverscheurend haar te hooren, want bij ieder woord kwam alles, wat zij geleden had, zoo duidelijk uit.</p>
<p>Dokter Dimsdale legde koude kompressen op haar hoofd en bleef zelf met zijne vrouw dien nacht bij het ziekbed waken. Gelukkig voor Milna dat die menschlievende vrienden haar ter zijde stonden, want vele dagen was Romanowna niet buiten gevaar. Akelig was het om aan te zien, hoe zij in de hitte der koorts met fonkelende oogen en gloeiende wangen kon vertellen, dat zij haren vader zijne vrijstelling ging bezorgen, en dat hij dan met haar bruiloft zou houden bij Milna. En zelfs nadat het gevaar geweken was, moest zij nog
<pb n="192"/>met de uiterste zorg behandeld worden, daar haar hoofd reel geleden had en zij zeer verzwakt was van de doorgestane schokken. Niet minder aandoenlijk was het, te bespeuren, hoe zij alles scheen vergeten te zijn wat er in den laatsten tijd gebeurd was. Blijkbaar verkeerde zij in het denkbeeld, dat zij pas met Milna op reis was gegaan naar Petersburg, om de vrijstelling van haren vader te vragen. Zoolang zij nog zoo heel zwak was moest men haar wel in dien waan laten, maar zoodra hare krachten een weinig begonnen aan te sterken, oordeelde de dokter, dat men haar niet langer in eene noodlottige dwaling mocht laten, en besloot hij haar de waarheid mede te deelen.</p>
<p>‘Hoe gevoelt gij u heden, Romanowna?’ vroeg hij, terwijl hij zich bij haar bed neerzette.</p>
<p>‘Wel, veel beter,’ was het antwoord, ‘maar ik vrees, dat ik toch niet sterk genoeg zal zijn om op reis te gaan, want ik heb juist een gevoel, alsof ik zoo ver had geloopen dat ik niet meer kan.’</p>
<p>‘Nu ge hebt geen haast,’ sprak de dokter met nadruk.</p>
<p>‘Geen haast?’ herhaalde Romanowna vragend. ‘Geen haast?’ zeide zij nog eens langzaam, ‘ik weet niet wat het is, maar mij dunkt ik had wel haast, en ik heb al gedurig bij mijzelve liggen denken wat het is. Weet gij het niet, dokter? O ja, nu weet ik het, ik was op reis naar Moscou en toen brak het rijtuig! O! als ik daardoor eens te laat kwam.’</p>
<p>‘Bezin u eens goed,’ hernam de dokter op zachten, maar duidelijken toon; ‘uw rijtuig brak, toen moest ge terug, en op dien avond hebt ge een brief geschreven.’</p>
<p>De dokter sprak langzaam en zag hoe Romanowna's gelaat langzamerhand herinnering teekende.</p>
<p>‘De brief kwam niet aan zijne bestemming,’ vervolgde de heer Dimsdale; ‘hij bleef zeker in uw zak zitten, maar wees niet bezorgd, hij is nu reeds aan het adres...’</p>
<p>‘Is de heer Lowitz hier?’ vroeg Romanowna levendig, den dokter in de rede vallende.</p>
<p>‘Hij heeft Milna teruggezien,’ vertelde de dokter.</p>
<p>‘Milna teruggezien?’ vroeg Romanowna en voegde er bij, terwijl zij met de hand over haar voorhoofd streek, ‘dus ik zal alleen naar Petersburg moeten gaan.’</p>
<p>‘Naar Petersburg?’ vroeg de dokter verbaasd.</p>
<p>‘Ja, dokter, weet gij dan niet... o neen, gij kunt het niet we-<pb n="193"/>ten, want toen wij u het laatst zagen was mijn vader nog niet gevangen. O, dokter! wat was het een naar gezicht, hem zoo zwaar geboeid te zien, die arme vader!’</p>
<p>Vermoeid sloot Romanowna hare oogen en bleef eenigen tijd stil liggen, maar eensklaps overeind springende, zag zij den heer Dimsdale stijf aan en vroeg:</p>
<p>‘Dokter, vertel mij toch eens wat er gebeurd is. Ik heb eene onduidelijke voorstelling van het een of ander ongeluk dat heeft plaats gehad, zonder te kunnen bedenken wat het is.’</p>
<p>Gaarne zou de dokter het arme meisje de smartelijke tijding bespaard hebben, maar hij gevoelde dat het het beste voor haar was dadelijk de zekerheid te hebben van Pugatscheff's dood, en deelde haar daarom de geheele toedracht der zaak mede. Met meer kalmte dan hij verwacht had hoorde zij hem aan, maar een diepe zucht en de tranen, die langs hare wangen rolden, toonden hem aan hoezeer haar de tijding trof.</p>
<p>‘Dokter,’ zeide zij eensklaps zacht, ‘wilt ge zoo goed zijn mij nog eens te bezoeken? Ik ben nu te vermoeid, maar wilde u toch gaarne iets vragen.’</p>
<p>‘Zeker, zeker, tracht nu maar eerst wat te slapen; zoodra gij mij wilt hebben, ben ik bij u,’ en na zijne patiënt hartelijk de hand gedrukt te hebben, verwijderde hij zich.</p>
</div>
<div type="chapter">
<head rend="h3">Een voorstel van dokter Dimsdale.</head>
<p>Terwijl Romanowna wilde nadenken, viel zij in slaap, en ontwaakte niet voordat de avondzon haar laatste stralen wierp door het raam van het kamertje waar zij lag. ‘Vriendelijke zon!’ juichte zij zacht, opgeruimd door het zachte en vroolijke licht.</p>
<p>‘Zegt ge iets?’ vroeg de aangename stem van mevrouw Dimsdale.</p>
<p>‘Ik zag naar de zon,’ zeide Romanowna. ‘Helaas! zij kan mijn vader niet meer beschijnen.’</p>
<p>‘Laat ik u eens wat voedsel geven,’ zeide mevrouw Dimsdale, en bij deze woorden bood zij het meisje een zacht en versterkend kostje aan, dat zijzelve voor haar had gekookt en het laatste uur met
<pb n="194"/>moeite warm had gehouden. Hare moeite werd ruimschoots beloond, want de patiënt liet het zich zeer goed smaken.</p>
<p>‘Zeg mij toch eens, lieve mevrouw,’ vroeg Romanowna, ‘heb ik niet vreemd gehandeld tegen den heer Lowitz? Ik vrees er voor, want ik geloof dat ik op het punt geweest ben mijn verstand te verliezen.’</p>
<p>‘Neen, gij hebt zeer edel en belangeloos gehandeld. De jonge Lowitz is zoo getroffen over uwe handelwijze, dat hij met ongeduld verlangt naar uwe herstelling, om u zelf zijnen dank toe te kunnen brengen.’</p>
<p>‘Mijn gezicht kan niet anders dan zeer onaangenaam voor hem zijn, en daarom blijf ik hem liever uit den weg; maar, mevrouw,’ vroeg zij belangstellend, ‘heeft Milna nu in het huwelijk toegestemd?’</p>
<p>‘Milna wil eerst weten wat gij wenscht te doen, en heeft van Lowitz de belofte geëischt, dat hij niet op een huwelijk zal aandringen, voordat zij volkomen overtuigd is dat gij zonder haar gezelschap gelukkig kunt zijn. Ik zou u dit niet gezegd hebben,’ voegde mevrouw Dimsdale er bij, ‘als het niet was dat wij u een voorstel wilden doen.’</p>
<p>Op dit oogenblik trad de dokter behoedzaam binnen en werd door zijne vrouw bij het bed gewenkt. ‘Ik wilde juist,’ zeide zij, ‘Romanowna onzen voorslag doen.’</p>
<p>‘Goed,’ sprak hij, en daarop vroeg mevrouw Dimsdale aan Romanowna, of zij als aangenomen dochter en vriendin voortaan bij hen in Engeland zou willen wonen.</p>
<p>‘Zooals ge weet,’ voegde dokter Dimsdale er bij, ‘hebben wij geen kinderen, en wij hebben met zooveel genoegen u leeren kennen, dat we tegelijk het plan hadden opgevat u dit verzoek te doen.’</p>
<p>Een hoog rood overtoog Romanowna's gelaat en blijkbaar deed haar dit voorstel veel genoegen, maar toch zeide zij, nadat zij eenige oogenblikken had nagedacht met een droeven glimlach: ‘De dochter van den opstandeling mag aan geen levensgenot denken; zij moet in een klooster boeten voor vele bedrevene zonden.’</p>
<p>De dokter wilde iets zeggen, maar Romanowna wenkte met de hand en vervolgde: ‘Uwe mij steeds betoonde hartelijkheid geeft mij den moed u een verzoek te doen, namelijk, of gij mij wilt helpen bij pater Alexius in het klooster te komen, en of gij wilt zorgen dat Milna's huwelijk voltrokken wordt.’</p>
<p>Mijnheer en mevrouw Dimsdale zagen elkander teleurgesteld aan en beproefden, maar tevergeefs, Romanowna tot andere gedachten
<pb n="195"/>te brengen. Het denkbeeld ‘boetedoening’ stond bij haar zoo vast, dat zij er in het geheel niet af te brengen was. De protestantsche mevrouw Dimsdale kon zich geen denkbeeld vormen van wat zij ‘Romanowna's vreemde idées’ noemde, maar haar echtgenoot ried haar, Romanowna niet tegen te spreken en haar eerst geheel te laten herstellen, voordat er weder over het voorstel gesproken werd.</p>
<p>De dokter zeide dit blijkbaar niet zonder bedoeling, want hij scheen het een of ander plan te hebben, maar liet noch aan zijne vrouw, noch aan Milna en Lowitz iets van zijn voornemen blijken.</p>
<p>Mevrouw Dimsdale en Milna hielden Romanowna nu beurtelings gezelschap, maar beiden vermeden veel met de patiënt te praten. Romanowna was veelal in gedachten verzonken, en scheen zoo weinig opgewektheid tot spreken te hebben, dat zij met Milna nog nooit een woord over Lowitz gewisseld had.</p>
<p>Ongeveer zes weken na het eerste bezoek van den dokter was Romanowna in zoover hersteld, dat zij de ziekenkamer kon verlaten. In de zitkamer had mevrouw Dimsdale het zoo huiselijk mogelijk gemaakt, en voor Romanowna was een gemakkelijke stoel nedergezet, waar zij plaats nam, maar nauwelijks zat zij daar, of de heer Lowitz kwam het vertrek binnen. Verschrikt vloog zij op en wilde de kamer verlaten, toen hij haar voorkwam en vroeg: ‘Waarom zoekt ge mij te ontvluchten?’</p>
<p>’Omdat mijn gezelschap u niet dan zeer onaangenaam kan zijn.’</p>
<p>‘Toch niet,’ antwoordde de jonge man, ‘gij hebt mij door uw briefje zoo gelukkig gemaakt, dat het mij een genoegen is u mijnen dank daarvoor te kunnen betuigen.’</p>
<p>‘Ik had u zoo gaarne het smartelijk gevoel bespaard om mij te zien,’ zeide Romanowna.</p>
<p>‘Maar, waarlijk,’ hernam Lowitz, ‘het is mij bepaald een genoegen dat ik u weder hersteld mag ontmoeten. Gij beleedigt mij door te veronderstellen dat ik zoo haatdragend zou zijn, de onschuldige dochter te haten voor eene misdaad, die haar ongelukkige, verblinde vader bedreef,’ voegde hij er bij, daar hij zag dat Romanowna nog bleef staan met het plan om de kamer te verlaten.</p>
<p>‘Neen, zoo bedoel ik het niet,’ zeide Romanowna, terwijl zij zitten ging, ‘maar voor mijn gevoel is het, alsof ik bezwaard ben met alle zonden, die mijn ongelukkige vader bedreef.’</p>
<p>‘Neem mij niet kwalijk, maar ik geloof dat gij die zaak verkeerd beschouwt.’</p>
<p>Romanowna keek even op, maar de dokter merkte aan, om het
<pb n="196"/>gesprek af te breken: ‘Die zaak is al afgepraat, niet waar Romanowna? Gij gaat in een klooster boeten.’</p>
<p>Romanowna knikte den dokter dankbaar toe en gaf hem een wenk, op Milna wijzende, om verder door te praten. ‘En Milna,’ vervolgde de dokter, ‘mag niet medegaan naar het klooster, maar zij...’</p>
<p>‘Zal mij gelukkig maken!’ riep Lowitz op eens verrast uit.</p>
<p>Milna zag Romanowna aan en deze smeekte zachtjes: ‘Toe, zeg ja, Milna, want ik zal nooit toestaan dat ge den heer Lowitz ongelukkig maakt om mijnentwil.’</p>
<p>‘Hoe gaarne wenschte ik, dat gij u onder de zorg van mevrouw Dimsdale wildet stellen, dan zou ik kunnen besluiten aan mijzelve te denken, maar gaat gij naar het klooster, dan ga ik met u mede, want ik weet, gij zult u zeer ongelukkig gevoelen, als ge in die eenzame afzondering niet iemand bij u hebt, die u liefheeft en gedurig met u over al het gebeurde kan spreken. Maar geloof niet,’ voegde Milna er bij, ‘dat ik u wil dringen van uw besluit af te zien, want gij moet geheel uwe overtuiging volgen.’</p>
<p>‘Nu, dames, de verdere discussies tot later gelegenheid,’ riep de dokter. ‘Neen, neen,’ vervolgde hij tegen Lowitz, die de zaak liever nu verder behandeld zag, ‘wij vieren nu het feest van de herstelling onzer lieve vriendin en willen dus vooreerst geen onderwerp behandelen, waarover we het niet terstond eens kunnen worden. Over eenige dagen verwacht ik een gast met wien wij onze zaken zullen regelen.’</p>
<p>‘Wien toch?’ vroeg mevrouw Dimsdale even nieuwsgierig als de anderen, maar de dokter wilde zich niet over dat punt uitlaten. ‘De tijd zal u dat raadsel oplossen,’ sprak hij en begon toen allerlei aardige ontmoetingen uit zijn leven zoo koddig te vertellen, dat allen afgeleid werden en voor dien avond geheel vergaten, dat er een geheim en een verboden onderwerp van gesprek was, beide anders zeer geschikte redenen om alle discours te verhinderen.</p>
</div>
<div type="chapter">
<pb n="197"/>
<head rend="h3">Vele bijzonderheden en een huwelijk.</head>
<p>Eindelijk, nadat de dokter al verscheidene dagen lang voorspeld had dat de verwachte gast ieder oogenblik kon aankomen, verscheen - raad eens wie? - niemand anders dan pater Alexius.</p>
<p>De dokter had hem een zeer uitvoerigen brief geschreven, en de goede prior had, zonder zich te bedenken, gaame de verre reis ondernomen. De meisjes waren beiden zeer verheugd over de komst van den prior en begroetten hem allerhartelijkst. Romanowna inzonderheid was innig blijde, toen zij pater Alexius zag, en sprak den prior, zoodra zij hem alleen zag, dadelijk over hare belangen.</p>
<p>‘O, vader Alexius,’ zeide zij, ‘wat ben ik blijde dat gij hier gekomen zijt, want mijnheer en mevrouw Dimsdale wilden mij dringen bij hen te komen wonen, en trachtten mij te overtuigen, dat ik niet goed deed voortaan mijn leven aan God toe te wijden.’</p>
<p>‘Ried dokter Dimsdale u af om uw leven aan God toe te wijden?’ vroeg de prior verbaasd.</p>
<p>‘Ja, mijn vader, de dokter wilde mij doen afzien van mijn voornemen om in het klooster te gaan.’</p>
<p>‘Ah, zoo,’ hernam de prior met een nauwelijks merkbaar lachje op zijn stroef gelaat, ‘maar, mijne dochter, waarom wildet gij naar het klooster gaan?’</p>
<p>‘Om te boeten voor alle zonden die mijn vader en ik bedreven,’ zeide Romanowna met neergeslagen oogen, ‘en om mij te heiligen door godvruchtige overpeinzingen en gebeden.’</p>
<p>‘Juist, ja,’ hernam de prior en vroeg toen bedaard: ‘En wat zou het nut daarvan zijn?’</p>
<p>Romanowna sloeg verbaasd hare oogen op en hernam toen zacht: ‘Versta ik u wel, mijn vader? Vraagt gij wat het nut is van een aan God toegewijd leven?’</p>
<p>‘Ja. Ge verwondert u over die vraag, en vele jaren geleden, toen ik nog op uw leeftijd was, zou ik mij ook verwonderd hebben, wanneer iemand mij zoo iets gevraagd had; maar de ondervinding van vele jaren heeft mij menige zaak anders doen inzien, en vooral over het kloosterleven heb ik geheel andere inzichten gekregen.’</p>
<p>‘Heeft dokter Dimsdale u gevraagd mij van mijn voornemen te doen afzien?’ vroeg Romanowna onnadenkend en haastig.</p>
<p>‘Die vraag zou mij beleedigen en grieven,’ sprak pater Alexius langzaam; ‘als ik haar niet toeschrijven moest aan uwe smart en
<pb n="198"/>aan uwe nog door ziekte verzwakte geestvermogens; want niemand zal mij ooit kunnen doen spreken tegen mijne vaste en innige overtuiging.’</p>
<p>Romanowna gevoelde al het ongepaste van hare woorden en smeekte dadelijk om vergiffenis, die zij gaarne verkreeg, maar het gesprek was voor dien dag afgebroken, en hoeveel moeite het meisje zich ook gaf om den prior verder te doen praten, het gelukte haar niet; want pater Alexius verliet al spoedig de kamer en vermeed alle verdere toenadering.</p>
<p>‘Wil ik je eens iets zeggen dat je verbazen zal, Milna?’ vroeg Romanowna.</p>
<p>‘Wat dan?’ vroeg Milna.</p>
<p>‘Pater Alexius heeft mij verklaard dat hij het kloosterleven afkeurde.’</p>
<p>‘En gij waart het niet met hem eens?’ vroeg Milna.</p>
<p>‘Ik?’ herhaalde Romanowna verwonderd. ‘Wel neen, en gij toch zeker ook niet, want hoe dikwijls hebben wij samen over dat onderwerp gesproken.’</p>
<p>‘Ja, maar ik wil niet ontveinzen, dat mijne gedachten over dat punt veel gewijzigd zijn door de gesprekken van dokter Dimsdale.’</p>
<p>‘Nu, mijne denkbeelden zullen niet zoo spoedig veranderen,’ verzekerde Romanowna half teleurgesteld.</p>
<p>‘Wie houdt gij er dan voor dat meer nut doet,’ vroeg Milna, ‘iemand als dokter Dimsdale, die in de wereld leeft en nuttig is voor zijne medemenschen, of een monnik, die buiten de wereld zucht en bidt en God dient zooals men dat noemt?’</p>
<p>‘Zooals men dat noemt!’ herhaalde Romanowna. ‘Milna, welke kettersche gevoelens hebt gij toch opgedaan in den laatsten tijd!’</p>
<p>‘Maar beantwoord mijne vraag nu eerst. Zeg mij, denkt gij dat dokter Dimsdale beter zou doen als hij in een klooster ging om te knielen, te bidden en te zuchten?’</p>
<p>‘O, Milna, wat spijt het mij dat gij zulke vreemde dingen zegt,’ zeide Romanowna treurig, en brak het gesprek af. Zij sloot zich voor het verdere deel van den dag in hare kamer op en ging dien avond vroegtijdig te bed, maar zij kon den slaap niet vatten, zoo vol was haar hoofd van alles wat zij gehoord had. ‘Wat spijt het mij,’ dacht zij, ‘dat ik pater Alexius hedenmorgen zoo in de rede ben gevallen, want gaarne had ik hem om raad gevraagd.’</p>
<p>Terwijl zij zoo over zich en over Milna en hare veranderde denkwijze lag te denken, werd het haar in het bed te benauwd; zij sprong er
<pb n="199"/>uit en ging door het raam naar de maan kijken. ‘O! was ik kalm als gij,’ zuchtte zij zacht, naar de bleeke maan turende, ‘mijn boezem hijgt naar lucht en mijn hart zoekt naar een middel om mijnen vader en mijzelve rust te bezorgen, en nu trachten allen, die om mij heen zijn, zelfs Milna, mij dat redmiddel te ontnemen.’</p>
<p>Plotseling viel Romanowna's oog op eene gedaante, die zich bewoog op de bank in het kleine tuintje. In het eerst verschrikte zij, maar spoedig herkende zij in die eenzame gestalte pater Alexius. Zij vatte dadelijk het plan op hem daar te gaan opzoeken, wikkelde zich haastig in eenen mantel en begaf zich naar buiten.</p>
<p>‘O, zend mij niet weg,’ smeekte Romanowna, toen zij bij den prior was en zich verbeeldde dat hij eene afwijzende beweging maakte. ‘Ik bid u, sta mij een kort gesprek toe, want ik ben zoo terneder gedrukt.’</p>
<p>‘Stort vrij uw hart voor mij uit, mijne dochter,’ zeide de prior en wenkte haar zich naast hem neder te zetten. Dokter Dimsdale zou het zeker niet goed hebben gekeurd, dat zijne pas herstelde patiënt zich zoo aan de scherpe nachtlucht blootstelde, maar pater Alexius kwam in het geheel niet op het denkbeeld, dat het meisje zoo onvoorzichtig mogelijk handelde, en noodigde haar uit om alles te vertellen wat haar bezwaarde. Met belangstelling luisterde hij naar de beschrijving die zij hem gaf van haar verdriet. ‘Ik had,’ zoo eindigde zij hare klacht, ‘nu zooveel kalmte bij het plan, om in een klooster te boeten voor de zonden van mijn vader, en om verder mijn leven aan God toe te wijden, maar Milna wil dan bij mij blijven, en ik ken haar, zij zal stellig alles voor mij opofferen, en....’</p>
<p>‘Luister eens,’ zeide de prior haar in de rede vallende, ‘ik kan mij uw toestand zeer goed voorstellen. Gij hebt eenmaal aangenomen, dat het eenige middel tot boetedoening in knielen en bidden en vrome verzuchtingen bestaat, en dat de stille afzondering van het klooster uw geest zal ontheffen van den drukkenden last van zonden, niet waar?’</p>
<p>Romanowna knikte toestemmend en luisterde met belangstelling toen de prior vervolgde: ‘Toen ik op uwen leeftijd was, dacht ik als gij, maar sedert heb ik veel nagedacht en veel opgemerkt dat mij anders deed denken. Zooals ge weet ben ik prior van een klooster, maar op grond van eene veeljarige ondervinding moet ik u zeggen, dat ik jongen menschen het kloosterleven geheel afraad. Men maakt
<pb n="200"/>zich allerlei schoone voorstellingen, die niet worden verwezenlijkt, want onze geest kan geen rust vinden in de kalmte van die geheele afzondering, en in het vervolg lijden wij vrij wat meer dan te voorzien is, wanneer wij, opgewonden door ons vroom besluit, ons beginnen af te zonderen.’</p>
<p>Daar Romanowna den prior nog steeds ongeloovig bleef aanstaren, begon deze haar zijn geheele levensgeschiedenis mede te deelen, die wij hier niet zullen herhalen, maar die het Romanowna meer en meer duidelijk maakte dat pater Alexius geheel volgens een diepgevoelde overtuiging sprak.</p>
<p>‘Ik moet u,’ vervolgde de prior aan het einde van zijn verhaal, ‘nog iets ophelderen, namelijk mijne komst hier. Gij...’</p>
<p>‘O, mijn vader,’ riep Romanowna levendig, ‘vergeef mij toch de woorden, die ik hedenmorgen zoo onbedacht tegen u sprak.’</p>
<p>‘Ze zijn vergeven en vergeten,’ hernam de prior, ‘maar ik wil u toch uitleggen waarom de heer Dimsdale mij gevraagd heeft hier te komen. De dokter beeft mij op zijne reis een bezoek gebracht, en met hem heb ik veel over het voor en het tegen van het kloosterleven gesproken. Als protestant veroordeelde hij het geheel, en daarom kon of liever wilde hij u zijn gevoelen niet mededeelen, en toch voorzag of vreesde hij, dat gij door de uitvoering van uw plan ongelukkig zoudt worden. Hij schreef mij, begrijpende dat ge mij eerder als een onpartijdigen raadsman zoudt aanzien dan hem en zijne vrouw. Zooals ge zaagt, voldeed ik aan zijn verzoek. Het was voor mij een genoegen u en de dochter van Wolodna nog eens terug te zien, en een dubbel genoegen zou het mij zijn, als ik u door het verhaal van mijn leven en het mededeelen van mijne overtuiging terughield van een stap, waarover gij later bitter berouw zoudt kunnen hebben.’</p>
<p>‘Maar goede vader, Alexius,’ zeide Romanowna, op het punt van te schreien, ‘moet ik dan niet bidden voor het zieleheil van mijnen vader?’</p>
<p>‘Kunt ge dit nergens doen dan binnen de muren van het klooster?’ was de wedervraag.</p>
<p>‘En niet voor hem boeten?’ vroeg Romanowna.</p>
<p>‘Zoudt ge dat op geene andere wijze kunnen doen dan door vasten en nuttelooze pijnigingen?’ vroeg pater Alexius.</p>
<p>‘Op welke wijze?’</p>
<p>‘Door u nuttig voor anderen te maken.</p>
<p>‘Hoe bedoelt gij?’</p>
<pb n="201"/>
<p>‘'t Zij om onderwijs te geven, 't zij on aan de eene of andere liefdadige inrichting werkzaam te zijn,’ antwoordde hij. ‘Mevrouw Dimsdale vertelde mij dat er in Engeland vele inrichtingen bestaan, waarin beschaafde dames hare talenten ten beste geven om de minder beschaafden of gegoeden te onderwijzen, en uit die gesprekken heb ik nog beter begrepen, hoeveel meer wezenlijk heil men kan aanbrengen, als men in het praktische leven werkzaam is, dan wanneer men binnen de muren van een klooster bidt en vast. Meer en meer begrijp ik dat afzondering eene geheel verkeerde opvatting van het leven is.’</p>
<p>De prior werd geheel bezield toen hij over dit onderwerp doorsprak, en Romanowna begon eindelijk in te zien dat hij gelijk moest hebben; maar nog altijd was het haar niet duidelijk hoe zij moest handelen, toen zij plotseling een inval kreeg, die een glans van genoegen over haar gelaat verspreidde.</p>
<p>‘Mijn vader,’ riep zij op eens, den prior in de rede vallende, ‘denkt gij dat ik God zou kunnen verzoenen, als ik mij nuttig trachtte te maken voor de kinderen, wier ouders de slachtoffers zijn geworden van dezen rampzaligen oorlog?’</p>
<p>‘Ja,’ antwoordde de prior, met een weemoedigen glimlach over Romanowna's uitdrukking, om God door hare daden te verzoenen, waar hij evenwel geene aanmerking op maakte, daar zij nu al zoovele nieuwe denkbeelden in zich had op te nemen.</p>
<p>‘Maar op welke wijze?’ vroeg zij, nadat de eerste opgewondenheid over het plan een weinig voorbij was.</p>
<p>‘Mijne dochter, dat is eene vraag waar moeilijk zoo maar in eens een goed antwoord op te geven is; maar,’ voegde hij er bij, nadat hij even had nagedacht, ‘weet ge wat ik u zou raden? Ge zijt nu nog te jong om geheel op uzelve eene dusdanige onderneming te beginnen, en daarbij is uwe gezondheid.... Meisjelief,’ viel hij zichzelf in de rede, ‘ik heb er niet over nagedacht, dat de koude nachtlucht u nadeelig zou kunnen zijn.’</p>
<p>‘Wees gerust, mijn vader,’ antwoordde Romanowna, met een flauwen glimlach, ‘ik heb een warmen mantel om en uw gesprek heeft mij meer goed gedaan dan ik u zeggen kan. Ik zou mij bijna gelukkig kunnen gevoelen, nu ik het vooruitzicht heb, dat men mij niet zal tegenhouden in mijne behoefte om te boeten, en de boetedoening, die gij mij voorstelt, zal, dit gevoel ik, mijn hart bevredigen; maar wat wildet gij zeggen?’</p>
<pb n="202"/>
<p>‘Ik? O ja, dat uwe krachten, na de doorgestane schokken, nog niet toereikend zullen zijn om nu reeds een zoo druk en moeitevol leven te beginnen. Daarom is mijn raad deze: neem voorloopig den voorslag van mijnheer en mevrouw Dimsdale aan, begeef u met hen naar Engeland, en leer daar al die inrichtingen kennen waarover mevrouw sprak; en dan over eenige jaren, als ge gezond, sterk en ervaren terugkomt, vraag dan de medewerking van de keizerin, die zoo gunstig voor u gestemd schijnt te zijn, om hier zulk eene inrichting tot stand te brengen als u het geschiktste toeschijnt.’</p>
<p>‘Ik zou liever dadelijk willen beginnen met mijn leven nuttig te besteden, maar ik gevoel dat uw raad goed is; morgen zal ik den dokter vragen of ik nog met hem mede mag gaan.’</p>
<p>‘En ik behoef u niet te vragen,’ voegde de prior er bij, ‘of ge wel geheel vrij handelt, want ik heb dokter Dimsdale beloofd u niet te dwingen, maar mijn best te doen u te overtuigen.’</p>
<p>‘Ik ben geheel overtuigd dat gij gelijk hebt,’ zeide Romanowna, ‘en ik ben u hartelijk dankbaar voor de moeite, die ge voor mij genomen hebt; maar, goede vader, help mij nu ook Milna overreden om de hand van Lowitz aan te nemen.’</p>
<p>‘Dat zal niet moeilijk zijn, want Milna heeft beloofd, zich te verloven op denzelfden dag dat gij zoudt kunnen besluiten u onder de bescherming van dokter Dimsdale te stellen,’ vervolgde de prior.</p>
<p>‘Dus reeds morgen?’ vroeg Romanowna.</p>
<p>‘Ja. Maar, mijne jonge vriendin, nu moet ge u dadelijk ter rust begeven, want ik vrees dat de dokter mij zal beknorren, omdat ik zoo weinig zorg voor uwe gezondheid heb gehad.’</p>
<p>Met aandoening nam Romanowna de hand van den prior en bracht die aan hare brandende lippen om er een kus op te drukken, en wie den vroolijken glimlach gezien had, die om den mond van pater Alexius speelde, zou zeker niet hebben kunnen gelooven dat hij er gewoonlijk zoo stroef uitzag.</p>
<p>‘Slaap rustig, mijne dochter,’ zeide hij zacht, en daarop verdween Romanowna en lag geen kwartier later in diepen slaap. De prior bleef nog lang buiten, terwijl hij nu eens biddende nederknielde en dan weer in vrome overpeinzingen verzonk, maar gedurig zweefde hem het meisje voor oogen, dat hem zooeven had verlaten.</p>
<p>‘Welk een zware last,’ dacht hij, ‘zal er spoedig op die jeugdige schouders rusten. Zal zij er tegen bestand zijn? Vergde ik niet te veel van haar? Ik vrees er voor, want de wereld zal wellicht hare
<pb n="203"/>goede bedoelingen miskennen en dikwijls, zeer dikwijls zal zij tegenkanting vinden, juist daar waar zij op bijstand en ondersteuning mocht rekenen. Zij gaat een moeilijken strijd beginnen, en toch, o! was ik nog jong als zij, hoe gaarne zou ik zoo'n strijd aanvaarden. Zij zal zeker Gods zegen ondervinden op haar vroom voornemen en ik zal steeds voor haar bidden.’</p>
<p>En het gebed van den vromen monnik steeg tot Gods troon en werd verhoord, want Romanowna ondervond in geheel haar verder leven den bijstand van God.</p>
<p>Aan den avond van dienzelfden dag wisselde de prior de ringen van Milna en Lowitz, en weinige dagen later stonden de beide jongelieden voor het altaar, waarover een prachtig kleed lag van karmozijnrooden taf, als een teeken van den rijkdom van het paar.</p>
<p>Beiden antwoordden volmondig ‘ja,’ toen de prior, hunne handen in de zijnen nemende, hun vroeg of zij elkander steeds zouden blijven liefhebben, en zij waren recht verheugd, toen de waardige pater, nadat hij hun ieder een krans van wijnruit op het hoofd had gezet en hunne handen had vereenigd, het huwelijk voor voltrokken verklaarde.</p>
<p>De jonge mevrouw Lowitz rustte niet, voordat dokter Dimsdale stellig beloofd had met zijne vrouw en Romanowna eenige dagen bij haar in Petersburg te komen doorbrengen, eer zij Rusland verlieten; en aan dien vriendelijken drang werd gehoor gegeven, te meer, daar Romanowna de keizerin nog een bezoek wilde brengen.</p>
<p>Dat bezoek bij Milna was allerprettigst. Het jonge vrouwtje was zoo recht gelukkig met haar echtgenoot, dat het een lust was haar aan te kijken. Met kinderlijke blijdschap liet zij aan mevrouw Dimsdale en Romanowna alles zien, en genoot, toen zij door deze haar fraai huis, haar lief aangelegden tuin en hare smaakvolle omgeving hoorde bewonderen, en waarlijk, Milna had zich dit alles nooit schooner kunnen wenschen.</p>
<p>‘O, Romanowna,’ zeide zij, toen zij eens met deze alleen op eene sofa zat, ‘wat was ik vroeger toch dwaas om zoo naar rijkdom en pracht te verlangen, want nu ik in het bezit van dat alles ben, gevoel ik toch goed dat het ware geluk daarin niet bestaat.’</p>
<p>‘Zijt gij dan niet gelukkig?’ vroeg Romanowna teleurgesteld.</p>
<p>‘Ik?’ riep Milna uit, ‘ik vrees soms dat ik al te gelukkig ben, want Lowitz bemint mij even oprecht als ik hem en voorkomt mijne minste wenschen, maar na de woelige dagen, die over mijn hoofd zijn gegaan, is het mij soms als mag ik niet zoo zorgeloos genieten. Ik
<pb n="204"/>wilde dat gij hier bij mij bleeft, dan had ik eene persoon voor wie ik wat kon doen, want Lowitz is altijd alleen voor mij bezig en heeft zelf geene behoeften. Toe, blijf bij ons,’ voegde zij er bij, en Lowitz, die ongemerkt de kamer was binnengekomen, voegde zijn verzoek bij dat van zijne vrouw.</p>
<p>‘Neen, gij weet het, ik heb eene andere roeping, maar hoe ver ik ook van u ga, steeds zal ik met genoegen aan u beiden en aan uwe hartelijke aanbieding denken.’</p>
<p>De keizerin bevond zich te Zarsko-Celo, en daar Romanowna geene bijzondere opgewektheid had om haar daar op te zoeken, deelde zij haar in een langen brief bare plannen mede.</p>
<p>Weinige dagen daarna brachten Lowitz en Milna hunne gasten naar het schip, dat reeds zeilree lag, en daar namen de beide vriendinnen een hartelijk en aandoenlijk afscheid, met de stellige belofte elkander dikwijls te zullen schrijven; maar zooals het gewoonlijk gaat, werd de briefwisseling eerst druk begonnen, verflauwde langzamerhand en hield eindelijk geheel op, totdat mevrouw Lowitz, vele jaren na het hierboven verhaalde, den volgenden brief kreeg, waarmede wij dit verhaal zullen besluiten.</p>
<q rend="bq">Liefste Milna!</q>
<p>‘Met hartelijke belangstelling vernam ik dezer dagen dat gij volkomen gezond en gelukkig zijt in het bezit van uw echtgenoot en vier lieve kinderen. O! hoe gaarne kwam ik u eens zien, maar mijne werkzaamheden zijn van dien aard dat ik onmogelijk den tijd kan vinden mijzelve die uitspanning te geven. ‘Uwe werkzaamheden?’ hoor ik u vragen, want misschien weet ge nog niet dat ik hier sedert een half jaar gevestigd ben, en daarom zal ik u eens een getrouw verslag geven van al mijne lotgevallen, waarin ik weet dat ge belang stelt.</p>
<p>‘Engeland is een heerlijk land. Herinnert ge u nog die oude spinster te Simbirski, die ons zeide dat de Engelschen <hi rend="i">menschen</hi> waren? Zij had gelijk. De Engelschen hebben veel meer verstand dan de Russen. Ik kan er over oordeelen, want ik ben op raad van dokter Dimsdale op een school in Engeland werkzaam geweest, en ben nu bezig mijne daar opgedane ondervinding hier in praktijk te brengen. Van de keizerin heb ik dadelijk op mijn verzoek de noodige gelden ontvangen om hier eene school op te richten. En waar denkt ge
<pb n="205"/>dat ik ben? Op het kasteel Tatischewa. Ja, daar, waar ik voor het eerst iets van het ongeluk van mijn vader begreep, ben ik nu bezig mij nuttig te maken voor de kinderen, wier ouders in den oorlog zijn omgekomen of ongelukkig geworden, en het denkbeeld, dat diezelfde naam, die nu zoo gehaat is, nog eens in gezegend aandenken zal blijven, is voor mij eene heerlijke gedachte. Er is veel geduld en volharding noodig, maar ik ben gezond en sterk en hoop veel nut te zullen stichten. Hoe gaarne had ik gewenscht dat pater Alexius het had mogen beleven, om te zien hoe gelukkig ik ben in het nakomen van zijn goeden raad, vooral wenschte ik hem nog te kunnen zeggen, hoeveel beter ik begrijp wat hij mij wilde aantoonen, namelijk dit: dat God niet te verzoenen is door boetedoeningen. Dokter Dimsdale heeft mij langzamerhand bekeerd, als ik het zoo mag uitdrukken. Het heeft lang geduurd eer ik goed begreep dat mijne denkbeelden verkeerd waren, maar nu gevoel ik levendig, dat God een God van liefde is.</p>
<p>‘Hoe kalm maakt mij die groote waarheid, want nu weet ik, dat ik voor mijn vader op vergeving van zonden mag hopen, zonder het bezwarend denkbeeld, dat die zondenschuld door mij moet worden afgelost. O! kon ik u meer hierover schrijven. 't Is een onderwerp waarvan ik geheel ben doordrongen, maar mijn beperkte tijd laat mij geene lange uitweidingen toe.</p>
<p>‘Dikwijls ben ik nog met mijne gedachten in het verledene, en soms kan ik mij geheel niet begrijpen dat ik, de stemmige matrone met mijn zwart kleed en mijn wit gesteven mutsje, dezelfde ben, die vroeger prinses Romanowna heette.</p>
<p>‘Eene bijzonderheid wil ik u nog mededeelen, namelijk deze: dat Grerowitz mijn portier is en dat ik zijne drie kinderen onder mijne leiding heb. Zijne vrouw is dood, en op droeven toon vertelt hij mij soms dat hij eene beste, brave vrouw in het graf heeft, en deelt mij vele van hare bijzondere deugden mede.</p>
<p>‘In zeer vertrouwelijke buien zegt hij evenwel dat het maar goed is dat alles zoo geloopen is, omdat zij hem te veel de baas was. De arme sukkel heeft in Petersburg langen tijd gevangen gezeten om zijn binnendringen in het paleis, zonder dat men hem te woord heeft willen staan. Zoo gaat het meer in ons land, men is onrechtvaardig tegen hen, die zich niet kunnen doen gelden. Gaarne schreef ik u meer, maar mijn tijd is, zoo als ik u zeide, beperkt, want zelve moet ik altijd bij de lessen zijn, daar ik mijne leerlingen niet met
<pb n="206"/>slaag geregeerd wil hebben, en mijne Engelsche onderwijzers en onderwijzeressen zijn het niet met mij eens; zij beweren dat het onmogelijk is om Russische kinderen iets met zachtheid aan het verstand te brengen. Ik hoop dat de uitkomst zal leeren dat ik gelijk heb in mijne stelling, dat kastijding geen goed middel is om het verstand op te wekken.</p>
<p>‘Vaarwel! mijne lieve Milna, Gods zegen wordt u en de uwen toegebeden door uwe u zoo hartelijk liefhebbende vriendin</p>
<p>&nbsp;</p>
<p><hi rend="sc">romanowna pugatscheff</hi>.</p>
</div>
<div type="chapter">
<pb n="207"/>
<head rend="h3">Naschrift.</head>
<p>‘En is dit nu een waar verhaal? en is dit alles nu net zoo gebeurd?’ vroegen mij eenige kennisjes, die ik dit verhaal voorgelezen had, voordat het ter perse ging. Natuurlijk beantwoordde ik deze vragen door nauwkeurig te vertellen wat waarheid en wat verdichting was. Maar dit gesprek bracht mij op het denkbeeld, dat er onder u, mijne lezeressen, ook wellicht eenigen zijn, die gaarne het een en ander zouden willen vragen, en daarom voeg ik hier nog een paar woorden bij.</p>
<p>Pugatscheff was geheel als hij hier geschetst is: hij was door eerlooze priesters tot bedrog aangezet, en pleegde nog zwarter misdaden dan die u medegedeeld zijn; maar waartoe meer van hem verteld? De moord van den heer Lowitz was zeker wel de wreedste baldadigheid die hij deed. Voordat hij zich als czaar Peter vertoonde was hij gehuwd met eene lieve en deugdzame vrouw en had hij eene dochter. Van dit meisje is evenwel, voor zoover ik weet, niets bijzonders bekend, en alles wat ik u van Romanowna vertelde is louter verdichting; doch van meer dan éen Russisch meisje las ik, dat zich even moedig en liefdevol gedroeg als zij. Ook is er niets vreemds in dat zij aan het hof kwam, want keizerin Catharina was zeer grillig en hechtte zoo weinig gewicht aan hoogere of lagere geboorte, dat zij meer dan eens gedurende hare regeering personen, die noch lezen noch schrijven konden, tot hare bijzondere gunstelingen verhief. De anecdote is bekend dat een van deze een bibliotheek bestelde en aan den boekverkooper, die hem vroeg welke boeken het moesten zijn, ten antwoord gaf: ‘Wel, beneden in de kast groote, en bovenin kleine.’ Hoe gemakkelijk kon zij zich dus aan een meisje als Romanowna hechten.</p>
<p>Verder zijn alle bijzonderheden, die ik u mededeelde, waar. De
<pb n="208"/>pracht van de hermitage is niet overdreven, even weinig als het groote feest te Zarsko-Celo.</p>
<p>De dwergenbruiloft heb ik een weinig verplaatst, daar die onder de regeering van czaar Peter I plaats greep. In eene reisbeschrijving las ik, dat een reiziger, die in dien tijd Rusland bezocht, ergens op een dorp eene oude vrouw vond, die bezig was eenige meisjes al slaande spinnen te leeren. Zoowel in het klooster als elders heb ik getracht Russische toestanden te schetsen en hoop er in geslaagd te zijn.</p>
<p>Zeer aangenaam zal het mij zijn, als ik bemerk dat mijn verbaal door u met hetzelfde genoegen gelezen wordt waarmede ik het schreef.</p>
</div>
</body>
</text>

</TEI.2>