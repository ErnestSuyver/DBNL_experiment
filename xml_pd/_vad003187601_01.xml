<?xml version="1.0" encoding="UTF-8"?>
<!DOCTYPE TEI.2 PUBLIC "-//DBNL//DTD TEI.2 XML//NL" "https://www.dbnl.org/xml/dtd/teixlite.dtd"> 
<TEI.2>
<teiHeader>
<fileDesc>
<titleStmt>
<title type="main">Vaderlandsche Letteroefeningen <lb/>Jaargang 1876</title>
</titleStmt>
<editionStmt>
<p>GEBRUIKT EXEMPLAAR</p>
<p>exemplaar universiteitsbibliotheek Leiden, signatuur: V 309</p>
<p>&nbsp;</p>
<p>ALGEMENE OPMERKINGEN</p>
<p>Dit bestand biedt, behoudens een aantal hierna te noemen ingrepen, een diplomatische weergave van <hi rend="i">Vaderlandsche Letteroefeningen</hi> uit 1876 onder redactie van J.W. Bok.</p>
<p>&nbsp;</p>
<p>Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.</p>
<p>&nbsp;</p>
<p>REDACTIONELE INGREPEN</p>
<p>Deel 1, p. 3: op deze pagina is een kop tussen vierkante haken toegevoegd.</p>
<p>Deel 1, p. 413: op deze pagina staan accolades die meerdere regels overspannen. Omdat wij dergelijke accolades in deze digitale versie niet goed kunnen weergeven, wordt op elke betreffende regel de accolade herhaald. Ook de woorden die erop volgen worden om misverstanden te voorkomen op iedere regel herhaald.</p>
<p>Deel 2, p. 415: op deze pagina is een kop tussen vierkante haken toegevoegd.</p>
<p>Deel 2, p. 749: het nootteken bij noot 2 ontbrak in de lopende tekst. Wij hebben deze onderaan de pagina geplaatst, aangezien niet duidelijk is aan welke zin in de lopende tekst de noot gekoppeld is.</p>
<p>Deel 2, p. 769: het nootteken bij noot 1 ontbrak in de lopende tekst. Wij hebben deze onderaan de pagina geplaatst, aangezien niet duidelijk is aan welke zin in de lopende tekst de noot gekoppeld is.</p>
<p>&nbsp;</p>
<p>Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, 302, 516, 610, deel 2 p. π2, 718, 904, 1016) zijn niet opgenomen in de lopende tekst.</p>
<p>&nbsp;</p>
<p><hi rend="b">[deel 1, pagina <hi rend="i">I</hi>]</hi></p>
<p><figure><p><xptr to="_vad003187601_01_tpg.gif"/></p></figure></p>
<p>VADERLANDSCHE</p>
<p>LETTEROEFENINGEN.</p>
<p>VOOR</p>
<p>1876</p>
<p>ONDER REDACTIE VAN</p>
<p>Dr. J.W. BOK.</p>
<p>HONDERD VIJFTIENDE JAARGANG.</p>
<p>NIEUWE SERIE, TWAALFDE JAARGANG.</p>
<p>EERSTE DEEL.</p>
<p>LEIDEN. - P. VAN SANTEN. - 1876.</p>
<p>&nbsp;</p>
<p><hi rend="b">[deel 1, pagina <hi rend="i">III</hi>]</hi></p>
<p>INHOUD.</p>
<p><table>
<row>
<cell>Uit het Grieksche leven, door <hi rend="sc">Prof. Dr. A. Pierson</hi></cell>
<cell>Blz.</cell>
<cell>1</cell>
</row>
<row>
<cell>Uit Jordan's Nibelungen, door B.G. <hi rend="sc">de Vries van Heijst</hi></cell>
<cell>Blz.</cell>
<cell>24</cell>
</row>
<row>
<cell>De ongelukken van den heer Montaland, door <hi rend="sc">Dr. Jan ten Brink</hi>. I, II, III</cell>
<cell>Blz.</cell>
<cell>49, 164, 243</cell>
</row>
<row>
<cell>Noordsche Schetsen, door A.S.C. <hi rend="sc">Wallis</hi></cell>
<cell>Blz.</cell>
<cell>99</cell>
</row>
<row>
<cell>Uwe tweede vrouw, door <hi rend="sc">Rosalie Loveling</hi></cell>
<cell>Blz.</cell>
<cell>153</cell>
</row>
<row>
<cell>Hamerlings Aspasia, door P.H. <hi rend="sc">Hugenholtz Jr.</hi></cell>
<cell>Blz.</cell>
<cell>211</cell>
</row>
<row>
<cell>Een honderdjarig feest, door <hi rend="sc">Dr. M.A.N. Rovers</hi></cell>
<cell>Blz.</cell>
<cell>265</cell>
</row>
<row>
<cell>Een belangrijk vraagstuk, door M.W. <hi rend="sc">Scheltema</hi></cell>
<cell>Blz.</cell>
<cell>303</cell>
</row>
<row>
<cell>Tanger, door <hi rend="sc">Edm. de Amicis</hi>, I, II</cell>
<cell>Blz.</cell>
<cell>329, 462</cell>
</row>
<row>
<cell>De Witte Winde, door <hi rend="sc">Francisca Gallé</hi></cell>
<cell>Blz.</cell>
<cell>364</cell>
</row>
<row>
<cell>Een nieuw treurspel, door <hi rend="sc">Dr. W.C. van Manen</hi></cell>
<cell>Blz.</cell>
<cell>409</cell>
</row>
<row>
<cell>Ethnologie, door <hi rend="sc">Dr. W.C. van Manen</hi></cell>
<cell>Blz.</cell>
<cell>517</cell>
</row>
<row>
<cell>Harlekijn, door B.G. <hi rend="sc">de Vries van Heijst</hi></cell>
<cell>Blz.</cell>
<cell>556</cell>
</row>
</table></p>
<p>NIEUWE UITGAVEN.</p>
<p><table>
<row>
<cell>Betsy Perk, De Sterren liegen niet, door <hi rend="sc">Aart Admiraal</hi></cell>
<cell>Blz.</cell>
<cell>77</cell>
</row>
<row>
<cell>Spiritische literatuur, door <hi rend="sc">Dr. W.C. van Manen</hi></cell>
<cell>Blz.</cell>
<cell>92</cell>
</row>
<row>
<cell>Jules Verne, De schipbreuk van den Chancellor. - Edm. de Amicis, Nederland en zijne bewoners. - C. van Nievelt, Winter- en zomerbeelden. - Henry Havard, Verleden en heden, door <hi rend="sc">Aart Admiraal</hi></cell>
<cell>Blz.</cell>
<cell>183</cell>
</row>
</table></p>
<p>&nbsp;</p>
<p><hi rend="b">[deel 1, pagina <hi rend="i">IV</hi>]</hi></p>
<p><table>
<row>
<cell>Multatuli, Max Havelaar, door W.C. <hi rend="sc">van Manen</hi></cell>
<cell>Blz.</cell>
<cell>200</cell>
</row>
<row>
<cell>A.S. Carpentier Alting, Geschiedenis van den duivel, door W C. <hi rend="sc">van Manen</hi></cell>
<cell>Blz.</cell>
<cell>277</cell>
</row>
<row>
<cell><hi rend="sc">Mr.</hi> C.M.J. Willeumier, Eene bladzijde uit de gesch. van het Athenaeum Illustre te Amsterdam, door W.C. <hi rend="sc">van Manen</hi></cell>
<cell>Blz.</cell>
<cell>289</cell>
</row>
<row>
<cell>Dr. Jan ten Brink, Slachtoffers en helden. - id. N. Haagsche bespiegelingen, - Mr. C. Vosmaer, Vogels van diverse plumage III. - Hester Werne, De Oudvelders. - De Banier, door <hi rend="sc">Aart Admiraal</hi></cell>
<cell>Blz.</cell>
<cell>394</cell>
</row>
<row>
<cell>H.J. Schimmel, Sinjeur Semeijns, door <hi rend="sc">Dr. Jan ten Brink</hi></cell>
<cell>Blz.</cell>
<cell>487</cell>
</row>
<row>
<cell>Rosalie en Virginie Loveling, Nieuwe novellen, door <hi rend="sc">Dr. Jan ten Brink</hi></cell>
<cell>Blz.</cell>
<cell>584</cell>
</row>
<row>
<cell>Dr. A. van Rhijn, Beschouwingen over het wezen der anorganische natuurverschijnselen, door <hi rend="sc">Dr. A.W. Pareau</hi></cell>
<cell>Blz.</cell>
<cell>600</cell>
</row>
</table></p>
<p>&nbsp;</p>
<p><hi rend="b">[deel 2, pagina <hi rend="i">π1</hi>]</hi></p>
<p><figure><p><xptr to="_vad003187601_01_tpg2.gif"/></p></figure></p>
<p>VADERLANDSCHE</p>
<p>LETTEROEFENINGEN.</p>
<p>VOOR</p>
<p>1876</p>
<p>ONDER REDACTIE VAN</p>
<p><hi rend="sc">Dr.</hi> J.W. BOK.</p>
<p>HONDERD VIJFTIENDE JAARGANG.</p>
<p>NIEUWE SERIE, TWAALFDE JAARGANG.</p>
<p>TWEEDE DEEL.</p>
<p>LEIDEN. - P. VAN SANTEN. - 1876.</p>
<p>&nbsp;</p>
<p><hi rend="b">[deel 2, pagina <hi rend="i">I</hi>]</hi></p>
<p>INHOUD.</p>
<p><table>
<row>
<cell>Geloof en ongeloof, door <hi rend="sc">Dr. W.C. van Manen</hi></cell>
<cell>Blz.</cell>
<cell>611</cell>
</row>
<row>
<cell>Noordsche schetsen, door A.S.C. <hi rend="sc">Wallis</hi></cell>
<cell>Blz.</cell>
<cell>656</cell>
</row>
<row>
<cell>Palamedes-Oldenbarnevelt, door <hi rend="sc">Dr. Theod. Jorissen</hi></cell>
<cell>Blz.</cell>
<cell>719</cell>
</row>
<row>
<cell>Verbroken schakels, door <hi rend="sc">Dr. C.A. Tebbenhoff</hi></cell>
<cell>Blz.</cell>
<cell>782</cell>
</row>
<row>
<cell>George Sand, door <hi rend="sc">Dr. C.M. Vos</hi></cell>
<cell>Blz.</cell>
<cell>815</cell>
</row>
<row>
<cell>In het doolhof, door H.L. <hi rend="sc">Berckenhoff</hi></cell>
<cell>Blz.</cell>
<cell>838</cell>
</row>
<row>
<cell>Christoph Battiscombe, door <hi rend="sc">Dr. L.W. van Deventer</hi></cell>
<cell>Blz.</cell>
<cell>866, 962, 1059, 1111</cell>
</row>
<row>
<cell>Eene bladzijde uit de geschiedenis van het Fransche tooneel, door J.J. <hi rend="sc">Schot</hi></cell>
<cell>Blz.</cell>
<cell>905</cell>
</row>
<row>
<cell>Mr. Rhijnvis Feith, door J. <hi rend="sc">Winkler Prins</hi></cell>
<cell>Blz.</cell>
<cell>938, 1017</cell>
</row>
<row>
<cell>Pessimisme in den roman, door <hi rend="sc">Dr. C.M. Vos</hi></cell>
<cell>Blz.</cell>
<cell>1139</cell>
</row>
</table></p>
<p>NIEUWE UITGAVEN.</p>
<p><table>
<row>
<cell>Henry Havard, La Hollande pittoresque, door <hi rend="sc">Dr. Jan ten Brink</hi></cell>
<cell>Blz.</cell>
<cell>701</cell>
</row>
<row>
<cell>Werther, Mengelingen. - Groen van Prinsterer, Onderwijswet van 1857. - Mr. H.P.G. Quack, Socialisten. - W.Th. van Griethuijzen, In het gebergte. - Edm. de Amicis, Spanje 2 dln. - id. Schetsen uit het krijgsmansleven. 2 dln. door <hi rend="sc">Aart Admiraal</hi></cell>
<cell>Blz.</cell>
<cell>799</cell>
</row>
</table></p>
<p>&nbsp;</p>
<p><hi rend="b">[deel 2, pagina II]</hi></p>
<p><table>
<row>
<cell>J.H. Maronier, Theodoor Parker, door J.A. <hi rend="sc">Lublink Schröder</hi></cell>
<cell>Blz.</cell>
<cell>895</cell>
</row>
<row>
<cell>H.G. Roodhuyzen, Paedagogische schetsen. - Dr. A.L. Poelman, Toen ik nog een kind was. - Miss Idéal, Zéanide Fleuriot. - Dr. C.M. Vos, Het boek eener moeder, door W.C. <hi rend="sc">van Manen</hi></cell>
<cell>Blz.</cell>
<cell>988</cell>
</row>
<row>
<cell>Karel Wartenburg, Robespierre - Annie Foore, Florence's droom. - J. Duparc Jr., De oude knecht. - Mr. W.F.G.A. van Sorgen, Eerste viertal novellen. - W.C. van Senden, uit hart en leven. - Dante Alighieri, De goddelijke komedie, vertaald door Mr. Joan Bohl. - Nic. Beets, Stichtelijke uren, door W.C. <hi rend="sc">van Manen</hi></cell>
<cell>Blz.</cell>
<cell>1082</cell>
</row>
<row>
<cell>J.K.H. de Roo van Alderwerelt, De ondergang van het tweede keizerrijk, door F.A. <hi rend="sc">van Braam Houckgeest</hi></cell>
<cell>Blz.</cell>
<cell>1102</cell>
</row>
<row>
<cell>Dr. G. Weber, Handl. der alg. geschiedenis. - Dr. G.J. Dozij, Hist. atlas der alg. geschiedenis, door W.C. <hi rend="sc">van Manen</hi></cell>
<cell>Blz.</cell>
<cell>1182</cell>
</row>
<row>
<cell>Dr. H.C. Rogge, Johannes Wtenbogaert en zijn tijd, door <hi rend="sc">Dr. B. Glasius</hi></cell>
<cell>Blz.</cell>
<cell>1187</cell>
</row>
</table></p>
</editionStmt>
<publicationStmt>
<availability>
<p>2009 dbnl</p>
<p>&nbsp;</p>
</availability>
<idno>_vad003187601_01</idno>
</publicationStmt>
<notesStmt>
<note>grieks</note>
</notesStmt>
<sourceDesc>
<p><hi rend="i">Vaderlandsche Letteroefeningen</hi>. P. van Santen, Leiden 1876</p>
<p>&nbsp;</p>
</sourceDesc>
</fileDesc>
<encodingDesc>
<p>DBNL-TEI 1</p>
</encodingDesc>
<revisionDesc>
<change>
<date>2009-08-06</date>
<respStmt>
<name>VH</name>
</respStmt>
<item>colofon toegevoegd</item>
</change>
</revisionDesc>
</teiHeader>
<text>
<interpGrp>
<interp type="primair" value="_vad003187601"/>
    <interp type="primair" value="_vad003vade01"/>
</interpGrp>
<body>
<div type="chapter">
<interpGrp>
<interp type="primair" value="pier003"/>
</interpGrp>
<pb n="1"/>
<head rend="h2">[Eerste deel.]</head>
<head rend="h3">Uit het Grieksche leven.
<lb/>
Door Prof. Dr. A Pierson.</head>
<p>Er is misschien geen naam die meer ongelijksoortigs vereenigt dan de naam Heidendom, en toch wordt het woord vaak gebruikt, als ware er éen enkel nauwkeurig omschreven begrip mee verbonden. Met die onbillijkheid, die ons te dikwerf jegens het verleden aankleeft, lust het den mensch, van den nacht der Middeleeuwen, van den nacht des Heidendoms vóor de komst van Kristus te spreken, alsof die beide tijdvakken zich eenvoudig en uitsluitend door éene voortdurende, éentonige duisternis gekenmerkt hadden. Wij plegen op die wijze onrecht jegens de voorgeslachten. Hoe diep wij ons in onze tegenwoordige beschaving verheugen, of juister nog: hoe weinig wij vorige tijden terugwenschen, zoo behoeven wij toch niet het lijden en den strijd van diegenen onzer broederen te vergeten, die, met veel minder hulpmiddelen dan waarover wij beschikken toegerust, ernstig gepoogd hebben eene schrede verder te komen of een slip op te lichten van den sluier, die voor hoofd en hart over alles ligt uitgespreid, waarin wij het meest belang stellen.</p>
<p>Het is inzonderheid de roeping der geschiedkundige wetenschap, de onbillijkheid, waarop ik wees, te bestrijden, en wel door haar metterdaad onmogelijk te maken. Hare taak is het, ons zoozeer in het verleden te verplaatsen, dat wij ons bewust worden van den samenhang, waarin wij ons met vroeger
<pb n="2"/>eeuwen bevinden, en ons daardoor te doordringen van deze waarheid: met ons geestelijk leven zijn wij geene parvenus; integendeel, de geslachtsboom van onze denkbeelden en gevoelens klimt tot eene zeer hooge oudheid op.</p>
<p>Ook wij, Nederlanders, behooren tot den zoogenaamden indo-europeeschen volksstam. Een der belangrijkste en vruchtbaarste takken van dien stam zijn de Grieken. Wij kunnen ons nauwelijks genoeg van nabij bekend maken met het inwendig leven, dat is, met het denken en gevoelen van dat merkwaardige volk. Laat mij terstond mogen zeggen, wat ik in het inwendige leven der Grieken voor bijzonder merkwaardig houd. Het is met éen woord gezegd: de bittere ontgoocheling, die zij hebben moeten ondervinden. Waarin heeft die ontgoocheling bestaan?</p>
<p>Ik kan het niet spoediger duidelijk maken dan door te herinneren aan een der ernstigste eischen van het Kristendom. Het Kristendom eischt wedergeboorte, bekeering, zelfverloochening, want het onderstelt, dat de menschelijke natuur zich niet eenvoudig kan laten gaan, wil zij hare ware bestemming bereiken. Nu is het grieksche leven <hi rend="spat">begonnen</hi> met dien eisch in de verte niet te kennen. Het is begonnen met practisch te gelooven aan de volstrekte eenheid van het natnurlijke en het goddelijke, terwijl het van dit natuurlijke alleen verlangde, dat het zich in schoone en uitgezochte vormen openbaarde. Volgens deze beschouwing beschikte de mensch over een zekeren voorraad van lichamelijke en geestelijke krachten, die hij enkel in al hare volheid te ontwikkelen had. Deed de mensch dit, ontplooide hij zijn geheelen aanleg op harmonische wijze, volgde hij den stroom van al zijne driften en hartstochten met inachtneming van esthetische vormen, dan was hij niet alleen gelukkig, dan beantwoordde hij ook aan zijne bestemming, ja meer nog, dan diende hij de Godheid en leefde bij haar ter eere. Dat was inderdaad de vroegste grieksche godsdienst: geheel mensch te durven zijn. Een oog uit te rukken, een hand af te kappen, omdat die hand, dat oog ergert, tot zonde brengt: er werd geen oogenblik aan gedacht. Het kruis behoefde niet te worden opgenomen, want er was geen kruis. Hoe zou het er geweest zijn; hoe had een strijd gevorderd kunnen worden tusschen de begeerten van de zinnelijkheid en de wetten van den
<pb n="3"/>geest, waar de goden zelve door hun voorbeeld het vieren van de teugels aan alle menschelijke driften schenen te wettigen!</p>
<p>Kende men dan in het geheel geen maatstaf der zedelijkheid, geen onderscheid tusschen het geoorloofde en het verbodene? Voorzeker, maar die maatstaf lag inderdaad alleen in de nationaliteit, in den staat waartoe men behoorde. Men koos partij, men had alles over voor den stam, voor het volk, voor de maatschappelijke inrichting, waarvan men deel uitmaakte en welker heil en bloei de hoogste wet was. In dat kleine geheel, waarmede men zich onafscheidelijk verbonden gevoelde, ging men volkomen op. Men had dus zijne vrienden en zijne vijanden, die door de uitwendige omstandigheden zelve gegeven waren; de eersten te dienen, de laatsten te benadeelen, ziedaar de hoogste plicht.</p>
<p>Een dichterlijk beeld van dit oorspronkelijk inwendig leven der Grieken vinden wij nog in de zangen van Homerus. Onder het vele, dat in die poëzie ons gedurig weder boeit en telkens onze aandacht trekt, behoort voor mij de naïeve afwezigheid van alles wat naar geweten zweemt. Wij bevinden ons voortdurend in gezelschap van bedorvene kinderen. Zij geven toe aan elken lust, zijn bitter bedroefd of koken van toorn wanneer hun lust niet bevredigd kan worden, en hebben slecht éene zorg: dat de schoone vorm niet beleedigd, althans niet miskend worde. Telemachus gaat op reis, om zijn vaders lotgevallen uit te vorschen. Hij vertrekt buiten medeweten van zijne moeder, maar laat het bevel achter, dat men hem terugroepe, indien het blijkt, dat zijne moeder al te bedroefd is. Maar waarom vreest hij nu die droefheid zijner moeder? Omdat, - zegt hij zeer karakteristiek, - als zij te veel schreide, zou zij haar schoon gelaat bederven. Zoo zegt Telemachus in de Odyssee. De Ilias biedt ons een voorbeeld, dat nog sterker spreekt. Achilles heeft Hector gedood. Daar ligt de Trojaan voor hem in het zand. Nu roept hij de grieksche helden er bij. Zij staan om het lijk van den verslagene en - bewonderen de schoonheid van zijn lichaam, hetgeen hun niet verhindert straks dat lijk op de onbarmhartigste wijze te mishandelen.</p>
<p>Niet minder eigenaardig is de omgang dier homerische helden met de goden, die hen beschermen. Ook ten dezen
<pb n="4"/>aanzien blijven het bedorvene kinderen. Zij worden geholpen en vertroeteld; de loop der natuur wordt telken oogenblik voor hen veranderd. Die omgang is zoo innig, zoo teeder. Maar men meene niet, dat ooit eene godheid verschijnt om haren beschermeling aan eenige zedelijke verplichting te herinneren. Als Agamenmon den buit van Achilles terugeischt en deze aan dien eisch niet toe wil geven, tikt wel Minerva Achilles op den schouder, vermaant zij hem wel om bepaalde redenen den Koning te gehoorzamen, maar voegt zij er tevens bij: haal nu uw hart aan schelden tegen Agamenmon op zooveel gij wilt, beleedig hem naar verkiezing met uwe woorden.</p>
<p>In overeenstemming met dit volkomen zich laten gaan, is dan ook het leven dier homerische helden, waar geene geheel uitwendige rampen het treffen, de genoeglijkheid zelve, en dien ten gevolge de levenslust onbegrensd. Een hunner verklaart in de Odyssee, dat hij liever daglooner ware bij een armen man, die van zijn handenarbeid leven moest, dan te heerschen over het geheele rijk der schimmen. Men eet en drinkt overvloediglijk ter eere van de godheid; het is een reeks van godsdienstige feestmalen, die wij gedurig bijwonen. De door Jupiter zelven bezielde zangers ontzien zich niet verhalen omtrent de goden ten beste te geven, die nu juist niet van bijzonder stichtelijken aard zijn, en waaruit geene andere zedeleer te trekken viel dan deze: geniet het leven en zorgt slechts, dat gij u daarbij niet in moeilijkheden brengt.</p>
<p>Men zou zeer dwalen, wanneer men deze homerische poëzie louter voor een spel der verbeelding aanzag of enkel bestemd hield tot tijdverdrijf voor de hoorders. Zij had eene hoogere beteekenis, eene beteekenis, die in het volksleven dieper ingreep. Zij was de uitdrukking van eene levensbeschouwing, van een geloof. Zij onderwees de menigte, die er gretig naar luisterde. In een zeker opzicht zou men die zangen van Homerus de heilige boeken der oude Grieken kunnen noemen. De grieksche moeders vertelden daaruit aan hare jonge kinderen, gelijk onze moeders uit Genesis verhalen, en men kan zich dus den invloed voorstellen, die hier uitgeoefend worden moest. Van den aanbeginne groeide het kind op onder dan indruk van de waarheid der levensbeschouwing, die wij zoo even geschilderd hebben, en die zich
<pb n="5"/>inderdaad in dit eene woord laat samenvatten: eenheid van het natuurlijke en het goddelijke; wedergeboorte, zelfverloochening, strijd - eene ongerijmdheid.</p>
<p>Ziedaar de zoete droom van het vroegste grieksche leven. Heeft die droom stand kunnen houden of is bittere ontgoocheling gevolgd?</p>
<p>In de maand April van het jaar 399 voor Kristus stond er voor de rechtbank te Athene een zeventigjarige grijsaard, tegen wien de doodstraf was geëischt. Eer het vonnis uitgesproken was, werd hem eene laatste gelegenheid verleend om zich te verantwoorden. Men weet reeds, dat ik van Sokrates spreek en van zijne verdedigingsrede, die Plato ons heeft bewaard. Waarmede had die man zulk een gestreng vonnis verdiend? Wat deed den stroom van dat Atheensche leven plotseling stilstaan, wat dreef de burgers van die stad naar de gehoorzaal? De beschuldigde zelf zal het ons zeggen. Ik geef eenige gedeelten uit Sokrates Apologie terug, terwijl door niemand levendiger dan door mij betreurd wordt, dat de onnavolgbare taal zelve van Plato hier slechts haar schaduwbeeld kan vinden.</p>
<p>‘Iemand, zoo ongeveer sprak Sokrates in den loop zijner rede, iemand zal mij misschien te gemoet voeren: Schaamt gij u niet, Sokrates, u aan eene taak te hebben gewijd, die u thans (naar de wetten van den Staat) aan de doodstraf blootstelt? Daarop antwoord ik: hoe bedriegt zich de man die meent, dat men met doodsgevaar rekening moet houden! Het eenige, waarop men bij al zijn doen en laten heeft acht te geven, is de vraag of hetgeen men doet al dan niet goed is....Toen ik aan den oorlog deelnam, te Potidea, te Amphipolis, te Delium ben ik getrouw gebleven op al de posten, waarop onze veldheeren mij gesteld hadden. Na zoo dikwijls mijn leven te hebben gewaagd, zou ik mij al zeer zonderling gedragen, indien ik, nu een God mij de taak oplegt van mij zelven en anderen te onderzoeken, mij door vrees voor den dood of voor eenig ander gevaar verleiden liet om dien post te verlaten. Dat zou een misdadig ontvluchten zijn; dan zou ik eerst recht verdienen voor deze rechtbank gedaagd te worden, en wel als een goddelooze. Of de dood een ongeluk is, weet ik niet; maar het eenige, dat ik weet, is: dat niet te gehoorzamen aan hetgeen boven ons is, God
<pb n="6"/>of mensch, het misdadigste en het schandelijkste moet geacht worden. Derhalve, indien gij mij ook al heden zeidet: Sokrates, wij spreken u vrij, op voorwaarde, dat gij uwe gewone onderzoekingen staakt, maar vervalt gij er weer in, dan zult gij sterven, zoo zou ik zonder aarzelen antwoorden: o Atheensche mannen, ik eerbiedig u en heb u lief, maar ik zal God meer gehoorzamen dan u; en zoolang ik leven zal, zal ik niet aflaten u naar mijne gewoonte over uzelven te onderhouden, en, wanneer ik u ontmoet, tot ieder van u te zeggen: hoe, gij een Athener, burger van de eerste stad der wereld, schaamt gij u niet enkel aan het verzamelen van rijkdommen te denken, enkel aan het verwerven van vertrouwen en eereposten, en inmiddels de schatten van waarheid en wijsheid te veronachtzamen en niet te arbeiden om uwe ziel zoo goed te maken als zij zijn kan? En wanneer iemand mij dan ontkent, dat hij zich aan dat veronachtzamen schuldig maakt, en volhoudt, dat hij zorg draagt voor zijne ziel, dan zal ik hem niet op die eenvoudige verzekering verlaten, maar ik zal hem ondervragen, ik zal hem uitvorschen, ik zal zijne argumenten weerleggen; en indien ik hem niet deugdzaam vind, maar zich tevreden stellende met den schijn, dan zal ik hem te schande maken, dat hij aan zulke lage en vergankelijke dingen de voorkeur geeft boven hetgeen de hoogste waarde bezit.</p>
<p>Zoo zal ik spreken tot jong en oud, tot burger en vreemdeling, maar tot mijne medeburgers het eerst, omdat die mij nader aan het hart gaan: want weet, dat dit het is wat de Godheid mij beveelt, en ik ben overtuigd, dat aan uwe stad nooit iets beters wedervaren is, dan mijn voortdurend dienen van God. Al mijne bezigheid is het om u te overtuigen, grijsaards en jongelingen, dat men zich niet zóoveel moet bekommeren om zijn lichaam, om rijkdommen, om alle andere dingen, niet zóoveel als om zijne ziel.</p>
<p>Spreekt mij dus vrij of spreekt mij niet vrij, ik zal nooit iets anders doen, al moest ik duizend dooden sterven...Weest verzekerd, dat, indien gij mij doet sterven, gij u zelven meer zwaad zult doen dan mij...Ben ik eens niet meer, zoo zult gij, o Atheners, niet licht een ander vinden, dien God aan uwe stad heeft vastgehecht, als een ruiter aan een edel paard, edel, maar traag wegens zijne eigene zwaarte, en dat
<pb n="7"/>daarom een prikkel noodig heeft, die het opwekt en aanvuurt. Het schijnt mij toe, dat God mij verkoren heeft om u op te wekken, om u te prikkelen, om u elken dag te vermanen zonder u ooit aan uzelven over te laten.</p>
<p>Misschien zijt gij vertoornd op mij, gelijk lieden die men wakker maakt en die nog lust gevoelen om door te slapen, en uit dien hoofde zult gij mij wellicht lichtvaardig veroordeelen. Wat zal er het gevolg van zijn? Het overige van uw leven zult gij in eene diepe sluimering doorbrengen, tenzij God zich over u ontferme en u een ander zende, die op mij gelijkt...Ik weet wel, dat er in mij geene wijsheid is, noch groote, noch kleine, maar dat het God is, die mij aan uwe stad geschonken heeft; zie hier waaruit gij dat lichtelijk kunt afleiden. Daarin ligt namelijk iets meer dan menschelijks, iets wat de gewone menschelijke kracht te boven gaat, dat ik zoovele jaren mijne eigene zaken verwaarloosd heb, om mij slechts op de uwe toe te leggen, en wel zoo, dat ik elk van u ter zijde nam, gelijk een vader of een oudere broeder het zou kunnen doen en u zonder ophouden aanmaande om de deugd te beoefenen, en uzelven te onderzoeken, want een leven zonder zulk een onderzoek is geen leven.’</p>
<p>Zoo sprak de beschuldigde, maar het baatte niet. Met eene kleine meerderheid van stemmen werd Sokrates ter dood veroordeeld. Toen richtte hij zich andermaal tot zijne rechters, en wel in de eerste plaats tot diegenen onder hen, die voor de toepassing van de doodstraf hunne stem hadden uitgebracht. Met u van mij te ontdoen, sprak hij, hebt gij u slechts willen ontheffen van de lastige verplichting om rekenschap te geven van uw bestaan, maar daarin zult gij u bedrogen vinden: want anderen zullen opstaan om u te berispen. Voorts, zich wendende tot hen, die hem vrij gesproken hadden: ‘Ik vraag van u slechts éene enkele gunst: wanneer mijne kinderen, die ik thans achterlaat, groot zullen geworden zijn, laat hen dan niet met rust, zoo weinig als ik u met rust gelaten heb, wanneer gij ziet, dat zij de rijkdommen verkiezen boven de deugd, en dat zij zichzelven achten iets te zijn, terwijl zij niets zijn; laat niet na, hen beschaamd te maken, wanneer zij zich niet op datgene toeleggen, wat al hunne zorg waardig is, want zoo ben ik jegens u te werk gegaan. Indien gij mij die gunst toestaat,
<pb n="8"/>zoo zullen wij, ik en mijne kinderen, uwe rechtvaardigheid loven...Maar het is tijd voor ons om elk zijns weegs te gaan, ik om te sterven, gij om te leven. Wie van ons beiden heeft het beste deel? dat is bij niemand bekend tenzij dan bij God.’</p>
<p>Men bespeurt wat Sokrates gewild heeft. Hij brengt den Grieken geen nieuwen godsdienst. Met zoovele woorden tast hij zelfs niet hunne godenleer aan. Ook is hij zeer ver van een nieuw wijsgeerig stelsel te prediken. Hij verricht een werk, dat geen oogenblik af te scheiden is van zijn persoon. Hij spoort aan tot zelfonderzoek. Hij wil den menschen hunne bedrieglijke rust rooven, opdat zij zich bekommeren over hunne ziel, over hun inwendig leven. De eenige gunst welke hij vraagt voor de kinderen, die hij achterlaat, is deze, dat men hen kwellen en prikkelen moge tot zelfbeproeving, wanneer zij het aardsche stellen boven de deugd en zichzelven wanen iets te zijn daar zij niets zijn. Ook vergelijkt hij zich in zijne betrekking tot de Atheensche burgers bij een ruiter, die in de zijden van het paard onbarmhartig de sporen drijft.</p>
<p>Ik behoef nu zeker niet meer nader toe te lichten, wat ik bedoelde toen ik in mijne inleiding van de bittere ontgoocheling sprak, die de Grieken in hun inwendig leven ondervonden hebben. Terwijl zij begonnen waren met dat vroolijk geloof aan de eenheid van het natuurlijke en het goddelijke, dat juist op de afwezigheid van alle zelfbeproeving rust en daardoor alleen mogelijk is, heeft dat volk reeds in de vijfde eeuw vóor Kristus den man voortgebracht, die geheel zijne levenstaak stelt in het aanprijzen van de zelfbeproeving, ja op zeventigjarigen leeftijd nog een gewelddadigen dood sterft als martelaar voor de getrouwe vervulling van die taak. De droom, gelijk men ziet, is verbroken, en eenige laatste aanhangers van de oorspronkelijke levensbeschouwing der Grieken kunnen die levensbeschouwing niet langer volhouden en handhaven dan op de smartelijke voorwaarde van een man als Sokrates ter dood te veroordeelen.</p>
<p>Tot dit uiterste, moesten zij komen. Wij hebben uit het voorgaande reeds genoeg van Sokrates gehoord om te begrijpen, dat men slechts tusschen zijn dood en den ondergang der oude Grieksche opvatting te kiezen had. Een van beide moest vallen: òf het zuivere natuurleven der Grieken, òf de man
<pb n="9"/>die de kiem van een diepen en onophoudelijken strijd in dat natuurlijke leven kwam werpen door als een vader, als een oudste broeder, elk ter zijde te nemen en hem te herinneren, dat hij eene ziel had.</p>
<p>Doch ik wil deze tegenstelling nog van eene andere zijde ophelderen.</p>
<p>Wij bezitten uit die merkwaardige vijfde eeuw vóor Kristus nog andere voortbrengselen der grieksche letterkunde, waarop ik hier de aandacht wil vestigen, en wel in de eerste plaats op de <hi rend="spat">Antigone</hi> van Sophokles. In dit treurspel vinden wij evenzeer het diepe spoor van den strijd, van de geestelijke omwenteling, die in de vijfde eeuw in de grieksche bewustheid plaats gegrepen heeft. Ja, die tragedie verplaatst ons juist in het hart der vraag, die tot een keerpunt in dat bestaan de aanleiding moest geven.</p>
<p>Inderdaad, wat onderstelt die oud-grieksche levensbeschouwing, dat vereenzelvigen van het natuurlijke en het goddelijke? Wanneer zal alleen van zulk eene eenheid spraak kunnen zijn? Dan alleen wanneer <hi rend="spat">noch</hi> omtrent het natuurlijke <hi rend="spat">noch</hi> omtrent het goddelijke ooit het minste verschil van meening bestaat; want, zoodra van beide verschillende opvattingen in omloop zijn, kan hetgeen de éen voor natuurlijk of voor goddelijk houdt den ander schadelijk of ongerijmd voorkomen. In dat geval is dan evenwel ieder verplicht eene keus te doen; maar eene keus doet men niet zonder te hebben nagedacht; en nadenken kan men niet zonder meer of minder te verliezen van die vanzelfheid, die voor een zuiver natuurleven onmisbaar mag heeten. Voor zulk een leven zijn kwesties, het behoeft geen betoog, doodelijk. Eenstemmigheid omtrent het natuurlijke en het goddelijke is dus de volstrekte voorwaarde voor het practische geloof aan hunne eenheid.</p>
<p>Hoe werd die eenstemmigheid nu een tijd lang in de oude wereld bereikt? Door de volstrekte onderwerping van het individu aan den Staat, waarin hij leefde. Deze onderwerping was geenszins door een wetsartikel voorgeschreven, zij maakte deel uit van de zeden, zij was de eigenlijke godsdienst van het individu, immers zulk eene piëteit tegenover de instellingen, denkbeelden, gewoonten en voorschriften onder welker invloed men was opgewassen, als elke afwijking daarvan
<pb n="10"/>noodzakelijk tot heiligschennis stempelde. Wij kunnen het ons het best voorstellen door ons te verbeelden, dat wij onzen eerbied voor de wetten der maatschappelijke samenleving eens uitbreidden tot alle mogelijke levensbetrekkingen. Zoodra iemand bij ons tegen die wetten zondigt, bijvoorbeeld zijn hoed op het hoofd houdt in gezelschap of in een ander opzicht den goeden toon beleedigt, wordt hij terstond gestraft door het gevoel, dat hij buiten het maatschappelijk verband is komen te staan. Dat is nu bij ons zoo ongeveer de eenige eenstemmigheid waarin wij ons nog verheugen kunnen; voor het overige: zoovele hoofden, zoovele zinnen. Maar denken wij ons thans onze eigene openbare meening ten aanzien van den goeden toon en ten aanzien der fatsoenlijkheid in het algemeen met een gezag bekleed, dat zich zonder voorbehoud over de verschillendste sfeeren, over staatkunde, godsdienst, kunst, huiselijk en openbaar leven, kortom over alles uitstrekt. Denkt gij u dit, dan hebt gij een beeld van het oude grieksche statenleven voor u. Er behoort zeker eenige verbeelding toe om ons eene samenleving voor den geest te roepen zonder kwesties, zonder dagbladen, tijdschriften of brochures. Maar toch, dat heeft bestaan; en het individu onderwierp er zich te eerder aan de openbare meening, daar hij in haar niet den kiem van een dag, niet de dwingelandij van eene toongevende klasse of koterie zag, maar veeleer het uitvloeisel eener overlevering, die van goddelijken oorsprong moest heeten. Bij volslagen gebrek aan alle historische kennis schenen de landswetten, de gebruiken, de godsdienstige en zedelijke denkbeelden niet op een gegeven oogenblik ontstaan, niet geschiedkundig verklaarbaar, maar als een pand van de voorvaderen overgeërfd, een pand heilig te bewaren en ongeschonden over te leveren aan het nageslacht. De natuurlijke behoeder van dat pand was de Staat en daarom het gezag van den Staat van dien aard, dat de individuëele overtuiging er niet aan dacht,
zich tegenover dat gezag te doen gelden.</p>
<p>Het practisch geloof aan de eenheid van het natuurlijke en het goddelijke heeft derhalve tot achtergrond onvoorwaardelijke en instinktieve onderwerping aan het Staatsgezag. Gelijk wij nu bij Sokrates de vanzelfheid van het natuurleven hebben zien wijken voor den strijd, die uit de zelfbe-<pb n="11"/>proeving wordt geboren, zoo zien wij in de <hi rend="spat">Antigone</hi> van Sophokles de instinktieve onderwerping aan het Staatsgezag plaats maken voor de persoonlijke zedelijke overtuiging, voor het geweten. Gij bemerkt, dat in de beide gevallen de zoete droom van de oorspronkelijke grieksche levensbeschouwing door volmaakt dezelfde oorzaak verbroken wordt. Sokrates herinnert zich, dat de mensch niet enkel natuur is, dat hij eene zelfstandige ziel met eene eigene lotsbestemming heeft; de Antigone herinnert zich, dat de mensch niet enkel staatsburger is, dat hij eene zelfstandige zedelijke roeping heeft. Bij beiden is het dus de individuëele mensch, die zich onderscheidt van het groote geheel waartoe hij behoort, om tot zichzelven te zeggen: gij, afgescheiden van al het andere, gij hebt eene geschiedenis, gij hebt een taak, gij hebt een doel; wat zal die innerlijke geschiedenis zijn, hoe zult gij die taak vervullen, hoe dat doel bereiken? Niet, zegt Sokrates, of gij levert wat de Staat van u verlangt en u voorts af laat drijven op den stroom van de begeerlijkheden der menschelijke natuur, maar of gij u zelven hebt leeren kennen, en, niets zijnde, u verlost gevoelt van den waan, dat gij iets zijt, dat is de hoofdvraag.</p>
<p>Niet, zegt Antigone, of gij u blindelings onderwerpt aan het staatsgezag, aan de overlevering der vaderen door haren ouderdom gewijd, en eenvoudig doet wat <hi rend="spat">men</hi> doet, en gevoelt wat <hi rend="spat">men</hi> gevoelt, maar of gij de stem van uw eigen geweten volgt, dat is het belangrijke bij uitnemendheid.</p>
<p>Wij willen ook hier aan de eigene woorden van Antigone, aan het oorspronkelijke stuk herinneren. Creon heeft Thebe onderworpen. Antigone is in Thebe. Haar broeder Polynices is gesneuveld onder degenen, die tegen Creon gestreden hadden. Uit dien hoofde verbiedt Creon, dat iemand Polynices begrave, en hij verbiedt het op straffe des doods. Op deze hoogst eenvoudige wijze is, gelijk men bespeurt, het geheele vraagstuk gesteld, en gegeven de ontzettende tegenstelling waarop wij doelden. Aan de eene zijde de Staatswet, in Creon verpersoonlijkt; aan de andere zijde de verplichting, die voor de oudheid niet minder eene godsdienstige verplichting was, om de dooden te begraven, wier schimmen anders niet tot rust konden komen. Hier kiest Sophokles dus juist een dier oogenblikken, waarvan ik zoo even zeide, dat zij vernietigend
<pb n="12"/>moeten zijn voor het zuivere natuurleven, een dier oogenblikken namelijk, waarin een keus moet plaats vinden tusschen twee geheel verschillende opvattingen van het goede. En door wien moet die keus geschieden? Door een vrouwenhart, door Antigone. Voor haar moet de strijd het hevigst zijn. Wie zal liever dan eene vrouw de openbare meening volgen of meer schuwen de wet te wederstaan? Maar ook aan de andere zijde: wie zal sterker dan de vrouw zich gebonden achten door eene godsdienstige verplichting of levendiger dan zij zich gedrongen gevoelen door de behoefte om aan het lijk van haren broeder de schatting van hare liefde te betalen? Aan beide zijden moet de aandrift schier even sterk zijn, en wanneer dus in dit, in dit vrouwelijk gemoed, de strijd volstreden wordt, de strijd tusschen de oorspronkelijk nationale en eene nieuwe levensbeschouwing, de strijd tusschen gehoorzaamheid aan het staatsgezag en het volgen van de inspraak des gewetens, kan men er wel zeker van zijn, dat de overwinning niet op lichtvaardige wijze wordt behaald.</p>
<p>Creon, de veroveraar van Thebe, treedt, gelijk ik zeide, als vertegenwoordiger en handhaver der oud-nationale opvatting op. De Staat, het vaderland is bij hem het hoogste; dit algemeene stelt in zijn oog de wet. Nooit, zegt hij, en ik bezweer het bij Jupiter die alles ziet, nooit zal ik hem als een vriend beschouwen, die een vijand is van het vaderland; ik weet al te goed, dat van het vaderland al ons geluk afhangt. Naar dit beginsel zal ik deze bloeiende stad regeeren en dit beginsel heeft mij ook het dekreet doen uitvaardigen betreffende de beide zonen van Oedipus. Eteokles is gestorven strijdende voor onze haardsteden. Dat hij eervol ruste in een graf en dat men offerande brenge aan zijne schim. Maar Polynices, die zijne geboortestad in de vlammen heeft doen opgaan, en zich gebaad heeft in het bloed zijner medeburgers, ik verbied dat men hem begrave of beweene, en beveel dat men hem aan de roofvogels ten prooi late en aan de verscheurende honden, als een voorwerp van afschuw voor velen. Dat is mijn wil. Nooit zullen de slechten van mij de eerbewijzingen ontvangen, die voor de goede bestemd zijn; maar hij, die zich verdienstelijk gemaakt heeft wegens het vaderland, dood of levend zal hij gelijkelijk door mij geëerd worden.</p>
<pb n="13"/>
<p>Kort daarop verneemt Creon, dat zijn bevel overtreden, dat Polynices begraven, en dat de schuldige niemand anders is dan Antigone. Zij wordt gedaagd en nu grijpt tusschen haar en Creon de volgende samenspraak plaats, waarin de beide reeds door ons toegelichte beschouwingen onmiddellijk tegenover elkander staan.</p>
<p>Gij, vraagt Creon, die daar met neergeslagene oogen voor mij staat, bekent of ontkent gij gedaan te hebben hetgeen men u te laste legt? - Ja, ik beken het gedaan te hebben en denk het niet te loochenen. - Waart gij ingelicht omtrent het bevel dat ik gegeven heb? - Ik was er mede bekend. Ware het mogelijk geweest er onkundig van te blijven? het was openlijk genoeg afgekondigd. - En niettemin hebt gij mijne wetten durven overtreden? Op deze vraag volgt nu hetgeen men bijna zou willen noemen: de geloofsbelijdenis van Antigone. Zij antwoordt: Die wetten, Jupiter heeft ze mij niet geopenbaard, noch de Rechtvaardigheid die bij de onderaardsche goden woont, en ik dacht niet dat de besluiten van een sterfelijk mensch, gelijk gij, genoeg kracht hadden om zich staande te kunnen houden tegenover de ongeschrevene wetten, het onveranderlijk werk der goden. Deze ongeschrevene wetten zijn niet van heden of van gisteren; eeuwig levende, kent niemand haar ontstaan. Moest ik deze wetten vergeten, en, uit vrees voor de dreigingen van een mensch, mij aan de wraak der goden bloot stellen? Ik wist dat ik zou moeten sterven; en zou ik dan niet toch moeten sterven, ook wanneer gij uw bevel nooit gegeven hadt? Indien ik het oogenblik van mijn dood verhaast, ik zie er een kostelijk voordeel in. Hoe zou de dood geene weldaad zijn voor iemand als ik, die altijd in het ongeluk geleefd heb? Voor mij heeft dus de dood niets smartelijks, maar dán zou ik ongelukkig zijn, wanneer ik den zoon mijner moeder onbegraven had gelaten. Mijn tegenwoordige toestand bedroeft mij in geenen deele. En indien nu mijn gedrag u onzinnig toeschijnt, dan zou ik kunnen zeggen, dat het een onzinnige is, die mij van onzinnigheid beschuldigt...Ik ben uw gevangene; wilt gij iets meer van mij dan het leven?</p>
<p>Deze vrijmoedige belijdenis doet Creon's woede natuurlijk ten toppunt stijgen; zij wordt ter dood veroordeeld. Levend moet zij in een hol worden opgesloten. Daarop vernemen wij
<pb n="14"/>hare laatste aanspraak, waarin zij zichzelve nog eens de beweegredenen voor den geest roept, die haar den moed hebben gegeven tot hetgeen <hi rend="spat">haar</hi> eene heilige daad, maar in het oog van Creon een gruwel is. Eerst barst zij los in een weeklacht als de volgende:</p>
<p>‘O grafstede, o bruidskamer, o woning in de rots uitgehouwen, mijne eeuwige gevangenis, waar ik in de onderwereld mijne aanverwanten ga wedervinden, waarvan Proserpina reeds het grootste aantal onder de dooden heeft opgenomen; ik daal daarin het laatst en als de ongelukkigste neder, <hi rend="spat">vóor</hi> het levenseind mij door het lot bepaald. Daar althans voed ik in mijn hart de hoop van ontvangen te worden door mijn vader, door u, mijne moeder, door u, mijn geliefde broeder, want, dierbare Polynices, het is, omdat ik uw lichaam ter aarde besteld heb, dat ik dit droevig loon ontvang. Voor geene kinderen, voor geen echtvriend zou ik in weerwil van het openlijk gegeven verbod deze taak ondernomen hebben. En waarom niet? Het verlies van een echtvriend laat zich herstellen; kinderen, die men missen moet, kunnen vervangen worden; maar onherstelbaar is het verlies van een broeder, wanneer men eens zijne ouders in de onderwereld heeft zien nederdalen. Omdat ik jegens u dien heiligen plicht heb vervuld, daarom, o beminde broeder, heeft Creon mij schuldig verklaard. En nu: hij heeft mij gegrepen, zijne handen sleuren mij voort. Waar is dan de goddelijke wet die ik zou geschonden hebben? Wat nuttigheid kan het nog voor mij hebben, mijne smeekende blikken naar de godheid omhoog te heffen? Wien zal ik nog als mijn verdediger aanroepen, daar het juist mijne vroomheid is die mij overlevert aan de straffen, welke voor de goddeloozen bewaard zijn!’</p>
<p>Deze laatste klacht bewijst, dat de strijd in het gemoed van Antigone reeds niet meer enkel een strijd is tusschen twee plichten of tweeërlei levensbeschouwing. Die strijd is reeds voor haar overgebracht op godsdienstig gebied. Dit kon inderdaad niet uitblijven. Onzekerheid ten aanzien van den maatstaf der zedelijkheid moet ten slotte godsdienstigen twijfel wekken.</p>
<p>Ook deze gedachte wensch ik door een voorbeeld aan het grieksche treurspel ontleend nader toe te lichten.</p>
<p>Het zuiver natuurlijke leven is slechts mogelijk, zoolang
<pb n="15"/>het eene ongedeelde eenheid oplevert. Zulk eene eenheid bestond er oorspronkelijk voor den Griek. Wat hij te doen en te laten, te denken en te gevoelen had, de kennis, of liever nog de bewustheid daarvan, vloeide voor hem uit éen en dezelfde bron. De staat, die van hem geheele toewijding verlangde, deed hem dan ook in alle opzichten het richtsnoer voor zijn inwendig leven aan de hand. Dezelfde staat, dezelfde openbare meening, dezelfde voorvaderlijke overlevering, die den Griek zijne zedelijkheid voorschreef, gaf hem ook zijne religie in al haren omvang. Voor eene persoonlijke opvatting van zedelijke bestemming en godsdienst was hier plaats noch behoefte. Toen Sokrates van eene goddelijke inspraak in zijn eigen binnenste gewaagde, klonk dit velen zijner medeburgers als de ergste ketterij in de ooren, en werd hij beschuldigd van de goden van den Staat te loochenen, en de menschen op een dwaalspoor te brengen.</p>
<p>Zoolang die oorspronkelijke beschouwing aanhield, was het niet mogelijk, dat ooit het nakomen van eene godsdienstige verplichting iemand blootstelde aan eene bestraffing van den Staat. Integendeel, juist door het vervullen van de godsdienstplechtigheden betoonde men zich gehoorzaam aan de Staatswetten. Het was dus inzonderheid de godsdienstige, die de bescherming dezer wetten ondervond en daarmede de algemeene achting genoot, waarin hij van zijnen kant den zegen des hemels op zijn godsdienst kon erkennen. Wat ware in staat geweest, hem aan de goedgunstigheid of aan den bijstand der goden te doen twijfelen? Eer zijn godsdienst aan het wankelen kon worden gebracht, had hij eerst zich moeten afscheiden van zijne nationaliteit, had hij eerst moeten ophouden een goed staatsburger te zijn. Bij Homerus vinden wij dan ook geen spoor van twijfel in het godsdienstige. Men zou bijna kunnen zeggen; daar spreekt de noodzakelijkheid van de godsdienstplichten waar te nemen evenzeer van zelf als de noodzakelijkheid van eten en drinken. Men merkt er wel op, dat de goden niet altoos vriendelijk zijn, dat zij den menschen vaak den voet dwars zetten. Maar dan hebben de menschen het er ook naar gemaakt, dan hebben zij den goden in het een of ander opzicht gemankeerd. Maakt de mensch het door eene offerande, door een kostbaar geschenk weder goed, dan komt spoedig alles weder in orde. Zulk een
<pb n="16"/>verzuim, zulk eene stoornis in de goede verstandhouding tusschen goden en menschen kan natuurlijk in de homerische wereld plaats vinden en grijpt inderdaad veelvuldig plaats. Ook laat men zich welgevallen, dat de goden hunne bijzondere gunstelingen hebben. Daar het denkbeeld van algemeene menschenliefde nog niet bestond, eischte of verwachtte men zulk eene algemeene liefde ook nog niet van de godheid. De veelheid der goden maakte haar bovendien overbodig; wien Jupiter vervolgde, dien beschermde Juno of omgekeerd, en zoo was er op den geheelen Olymp altijd licht éen tot wien men niet vruchteloos behoefde te smeeken.</p>
<p>Het ingewikkelder worden van de onderscheidene betrekkingen des levens; een voorval, gelijk de gebeurtenis die ons in de Antigone van Sophokles wordt geschilderd, maakte aan dien natuurstaat van het godsdienstig leven der Grieken een einde. Zoodra voor het vroom gemoed de godsdienstige wet en de staatswet niet meer volstrekt samenvielen, kon gebeuren, wat dan ook inderdaad Antigone overkwam, dat men door de staatswet gestraft werd voor het gehoorzamen aan de godsdienstige wet. Daarmede moest voor het inwendig leven van den Griek, inzonderheid van de grieksche vrouw, een wonderlijk en zonderling probleem gegeven zijn; het moest een angel nalaten in de borst, voortaan door bitteren twijfel gekweld! Hoe, een godsdienstige stierf als een ter dood veroordeelde; hoe, een vrome werd gebannen uit den Staat! En de Godheid was niet bij machte dat te verhinderen! Haar wraak trof niet hem, die de schending der goddelijke geboden verlangde, maar veeleer haar, de godgetrouwe ziel, die in allen eenvoud naar de ongeschreven wet geluisterd had! Wat nuttigheid had men dan van die goden! Hoe dan nog geloofd aan hunne macht? o Zoolang Antigone daar stond voor Creon had zij zich moedig genoeg gevoeld om den dood te trotseeren, ja had de dood haar toegeschenen een weldaad te zijn; toen was zij nog in de overspanning, waarin de vrome handeling, aan het lijk van haren broeder gepleegd, haar had gebracht. Maar nu die overspanning geweken is; nu zij tegen Creon hare eigene vrouwelijke kracht overtroffen heeft; nu het geopende hol, waarin men levend hare maagdelijke jonkheid zal begraven, haar duidelijk voor oogen stelt, dat dit haar ongeluk enkel de vrucht is van hare vroom-<pb n="17"/>heid, nu bestormt haar de twijfel, vraagt zij of die vroomheid geen bedrog is, en moet het bittere woord haar van de lippen: waartoe naar de Goden de smeekende blikken geslagen! Welken beschermer aan te roepen, daar juist mijn godsdienst mij schuldig maakt!</p>
<p>Het is dezelfde uitkomst als waartoe de beschouwing van Sokrates ons leidde. Wat is er geworden van dat gemakkelijke, dat natuurlijke, dat harmonische leven der homerische wereld? Een geheimzinnige strijd heeft die harmonie vervangen zoo op zedelijk als op godsdienstig gebied. In die heerlijke grieksche dreven, het lustoord van nymfen en van muzen, waren nu geesten rond, die den mensch geen rust laten. Een Sokrates sterft met de eenige bede, dat men zijne kinderen toch recht moge kwellen, wanneer men ziet dat zij hunne ziel verwaarloozen. Een Antigone sterft met den uitroep: waartoe naar de goden de smeekende blikken geslagen! Men spreekt van de somberheid der Israëlietische levensbeschouwing tegenover het vroolijk Griekenland! Mij dunkt, in de vijfde eeuw voor Kristus zien wij langs het reine voorhoofd van Hellas' schoonheid een wolk trekken, die afkomstig schijnt uit dat land, dat men tot hiertoe te uitsluitend als den geboortegrond heeft aangemerkt van die beschouwing, welke het natuurlijke leven onvoldoende en den innerlijken strijd onvermijdelijk acht.</p>
<p>Merkwaaardig is het te zien, hoe, nadat die groote omwenteling in het grieksche bewustzijn had plaats gegrepen, die naïeve, natuurlijke wereld van Homerus bij de uitnemendste Grieken juist ergernis verwekte. Waren zijne zangen tot hiertoe de godsdienstige boeken geweest, waarmee het volk was opgebracht, Plato, Sokrates' beroemdste leerling, ontziet zich niet een doorloopende kritiek van dien homerischen godsdienst te schrijven, hetgeen te treffender is naarmate Plato's eigene dichterlijke ziel voor de poëzie van Homerus dieper sympathie moest gevoelen. Bovenal wil Plato niet, getuige zijn werk over de republiek, dat die homerische godsdienst nog langer aan de kinderen zal onderwezen worden.</p>
<p>Laat mij uit Plato's kritiek van de godsdienstige voorstellingen bij Homerus het een en ander mogen mededeelen. ‘Ten eerste, zegt hij uitdrukkelijk, ten eerste moeten de dichters ons God voorstellen gelijk hij is, dat is in zijn
<pb n="18"/>wezen goed, en niet als met zijn gunst dezen, met zijn ongunst een ander treffende. Evenmin mogen de dichters zeggen, dat zij ongelukkig zijn die God straft; de goddeloozen zijn wel te beklagen, in zoover zij straf noodig hebben, maar de straffen, die God hun zendt, zijn voor hen eene weldaad. Indien dus iemand zegt, dat God, die goed is, den mensch kwaad berokkent, zullen wij ons met alle kracht daar tegen verzetten. En dan moet men God niet beschouwen als een toovenaar die duizend verschillende gedaanten aanneemt, en die ons soms zoo begoochelt, dat wij hem lichamelijk tegenwoordig wanen? Is hij niet juist het wezen, dat van alle wezens het minst veranderlijk is? en dat, omdat hij volmaakt is? Af te keuren is het dus, wanneer Homerus zegt: onder verschillende vormen verscholen, gaan de goden overal van stad tot stad. Onwaarheid is het, wat ons verhaald wordt van de gedaanteverwisselingen van Proteus en Thetis. Laat men ons geene leugens van dien aard meer diets maken. Laat de moeders niet langer met die dichterlijke verzinsels hare kinderen bang maken, door hen te doen gelooven, dat de goden in de gestalte van een reiziger des nachts overal rondwaren, want die taal lastert de goden en jaagt den kinderen schrik aan. Een godheid, die zich als een fantoom aan ons voordoet, zou liegen, en een God kan niet liegen. God en al wat goddelijk is haat den leugen. Wanneer dus iemand anders van God spreekt, dan zullen wij ons met verontwaardiging van hem keeren. Evenzeer zullen wij uit Homerus of uit andere dichters die plaatsen uitwisschen, waarin zij ons de onderwereld als een ijdel schimmenrijk voorstellen en den dood als den ongelukkigsten toestand. Voorts, indien onze jonge lieden die verhalen van Homerus ernstig opnemen, en zij niet lachen om al die zwakheden die goden onwaardig zijn, zullen zij die zwakheden ook zichzelven niet onwaardig achten, daar zij dan toch in elk geval slechts menschen zijn. Wij zullen het Homerus dus ook niet vergeven, wanneer hij
zegt, dat er een onverdoofbaar gelach bij de goden losbarstte, toen zij Vulkaan hinkend met den beker zagen rondgaan of wanneer hij de liefdesgeschiedenissen der goden verhaalt. Wij zullen niet toestaan, dat zij ons de godenzonen voorstellen, als schuldig aan allerlei schandelijke daden, want staan zij daaraan schuldig, dan zijn het geene godenzonen.’</p>
<pb n="19"/>
<p>Tot zoover Plato. Getuigt ook deze kritiek niet van eene allermerkwaardigste omwenteling in de Grieksche bewustheid, van een zedelijken eisch, van een eisch der waarheid, gesteld aan het goddelijke? Bewijst het niet, dat het goddelijke voor hem niet langer met het natuurlijk-menschelijke samenvalt? Zijne goden mogen niet meer lachen, mogen zich niet meer in liefdesgeschiedenissen steken, mogen niet meer door allerlei gedaanteverwisselingen misleiden, mogen niet meer hunne wraaklust botvieren. Boven het wisselvallige en grillige van de menschelijke stemmingen staat voor hem het goddelijke als het eeuwige, het onveranderlijke, het ware.</p>
<p>Maar het was er ver van af, dat allen, nadat hun de vroegere beschouwing ontvallen was, zich terstond met Plato tot die rustige hoogte konden verheffen, waarop zijne godsleer stond, of in staat waren die verrukkelijke wereld van dichterlijke verhalen door die niet minder verrukkelijke wereld van ideeën te vervangen, die zijn dichterlijk-wijsgeerige geest hem ontsloot. Sprak hij van een God, wiens wezen onveranderlijke goedheid was, anderen hadden wel met hem het eenvoudige Jupitersgeloof van Homerus verloren, of voorzagen althans het einde van dat geloof, maar gevoelde tevens diep al het pijnlijke der vragen welke dien ten gevolge het menschelijk gemoed bestormden.</p>
<p>Den ontzettenden weerklank vinden wij daarvan in het indrukwekkendste en aangrijpendste van alle grieksche treurspelen, en dat tot den aanvang der vijfde eeuw opklimt, ik bedoel den Prometheus van Aeschylus. Ik wensch ten slotte, en met inachtneming van hetzelfde gezichtspunt, dat wij in dit geheele opstel hebben vastgehouden, ook nog bij dit verschijnsel uit de grieksche letterkunde een oogenblik stil te staan.</p>
<p>Door liefde tot de menschen gedreven heeft Prometheus het vuur aan de goden ontstolen, het op aarde gebracht en daarmede aan het menschelijk geslacht, dat tot dusver in onbeschaafden toestand verkeerd had, het voertuig en de kiem van alle beschaving medegedeeld. Die beschaving is dan ook niet uitgebleven. Al de kunsten, die de beschikking over het vuur tot voorwaarde hebben: het smeden der metalen, het toebereiden van spijzen of geneesmiddelen en nog zooveel meer, het is alles het deel geworden der menschheid, die bij
<pb n="20"/>stoffelijke beschaving niet is blijven staan, maar in stoute geestesontwikkeling zelfs het geheim der toekomst aan den hemel heeft willen ontrukken. Dit maakt den nijd van Jupiter in zulk eene mate gaande, dat hij Prometheus, dien eersten bewerker van de hooge vlucht welke de menschheid genomen heeft, tot straf voor diens overmoed, aan een rots ketent, waar een adelaar aan zijn voortdurend aanwassenden lever knaagt. Prometheus lijdt van nu aan ondraaglijke pijnen en zonder eenig uitzicht op hoop, want sterven kan hij niet. Slechts wreekt hij zich door de voorspelling, dat het gezag van Jupiter eens een eind zal nemen. Ook hier is dus de homerische wereld voor goed gesloten, en is er in de plaats van dien natuurlijken omgang tusschen goden en menschen zulk een gespannen verhouding tusschen Prometheus en Jupiter ontstaan, ja zulk een vijandschap, als de overwinning van éen van beiden schijnt te vorderen. En Prometheus is inderdaad de menschelijke geest, die zijn stoute poging om gelijk God te zijn met onlijdelijke smarten boet. Het probleem, dat hiermede gegeven was, heeft de grieksche treurspeldichter in al zijne diepte gepeild. Dat probleem komt ten allen tijde hierop neder: Wat zal de mensch opgeven: zijn trots of zijn lijden? Ongelukkig zijn, maar dan ook volharden in zijne fiere houding tegenover God, of het hoofd in den schoot leggen, maar dan ook gestroost worden?</p>
<p>Prometheus heeft zijne keus gevestigd. Hij zal lijden, maar geen oogenblik het fiere hoofd buigen voor Jupiter, ofschoon het hem aan geene gemoedelijke raadgevingen ontbreekt. Laat mij weder aan enkele treffende gedeelten mogen herinneren. Wij zullen hier niet vernemen den twijfel van Antigone, maar den kreet van den opstand.</p>
<p>Als Aeschylus hem voor de eerste maal ten tooneele voert, laat hij Prometheus reeds aanstonds zeggen: ‘Dragen wij ons lot, dragen wij het zonder ontroerd te worden: niemand kan het Noodlot overwinnen....Jupiter <hi rend="spat">is</hi> wreed, ik weet het, bij hem is rechtvaardigheid willekeur en luim. Hij let niet op de ongelukkige stervelingen, hij heeft de vernietiging van hun geslacht besloten. Alles gehoorzaamde aan zijn wil, ik alleen niet; ik alleen had den moed om hem te wederstaan..Ziedaar, waarom ik den last dezer smarten moet torschen. Zonder barmhartigheid word ik behandeld, maar mijn oordeel
<pb n="21"/>is de schande van Jupiter....Verwachtingen zonder uitzicht in de borst der stervelingen te hebben doen wonen, dat is mijn misdaad..Heb ik niet mijn lot voorzien? Mijne misdaad geschiedde vrijwillig...Maar toch ik heb mij niet voorgesteld, dat dit mijne vonnis zou zijn, geketend aan een eenzamen, ongastvrijen rots!...’</p>
<p>In den persoon van Okeanos komt straks de raadgever tot hem die tot onderwerping, tot vernedering onder de machtige hand van Jupiter aanmaant. Okeanos kondigt zichzelven aan als den besten en zekersten vriend van Prometheus. En nadat deze hem gevraagd heeft, wat hem heeft doen komen, nieuwsgierigheid of medelijden, gaat Okeanos nagenoeg op deze wijze voort:</p>
<p>‘Ik zie uw lijden, Prometheus; en ik wil, hoe schrander gij voor het overige ook wezen moogt, u een heilzamen raad geven. Keer tot uzelven in; vorm u een nieuw karakter. Geene beleedigende taal, geen scherpe uitvallen. Jupiter is ver van u verwijderd, maar hij zou u kunnen hooren, en bij de smarten die gij dan te lijden zoudt hebben, zou uw tegenwoordig lijden slechts een spel zijn. Ongelukkige, leg uw wraaklust af; denk aan vertroosting, aan leniging van uwe smarten. Misschien komen mijne woorden u voor als koud geteem; maar gij hebt gezien, Prometheus, waar trotsche taal toe leidt. Gij wilt u niet vernederen; gij wilt niet buigen onder uw ongeluk; gij wilt dus uwe smarten zien toenemen. Kom, heb vertrouwen in mijne ondervinding, sla niet de verzenen tegen de prikkelen, bedenk dat onze monarch, dat Jupiter streng is, dat hij aan niemand rekenschap schuldig is van zijne wilsbesluiten. - En nu verlaat ik u; ik ga beproeven of ik iets voor uwe bevrijding kan uitrichten. Gij, blijf kalm, bedwing uwe tong. Weet gij niet, dat de straf kleeft aan het stoutmoedige woord?’</p>
<p>Op die gemoedelijke taal antwoordt Prometheus dat vernedering hem toch niet baten zal, dat Jupiter onverzoenlijk is, en door niets te bewegen. Als Okeanos daarop herinnert aan de verzachtende werking die woorden op den toorn kunnen uitoefenen, maar Prometheus hem andermaal heeft afgewezen door te zeggen: mij voor Jupiter te vernederen zou eene vruchtelooze onderneming, eene onvoorzichtigheid, eene dwaasheid zijn, spreekt Okeanos eindelijk deze merkwaardige
<pb n="22"/>woorden: ‘welnu, die dwaasheid laat mij haar voor u begaan; dwaas te schijnen is het gelukkig geheim van den wijze...’ Prometheus blijft onverzettelijk en zegt nog tegen het einde der tragedie: vereer, vlei eeuwig dien meester, roep hem aan; wat mij betreft, Jupiter is minder dan niets in mijne oogen. Ja, als zelfs Mercurius, de bode van Jupiter, hem onder het oog heeft gebracht, dat zijn rede verduisterd, dat zijn waanzin groot is, antwoordt Prometheus: ‘waanzin? nu laat dien waanzin duren, indien het waanzin is zijne vijanden te haten...Te vergeefs kwelt gij mij met uwe redenen; gij kunt even goed spreken tot de baren der zee. Stel u niet in het hoofd, dat ik, bevreesd voor Jupiter, zwak van geest zal worden gelijk eene vrouw; dat ik, als eene vrouw, smeekende handen zal opheffen tot hem, dien ik met al mijnen haat verafschuw, en hem bidden zal mijne boeien te slaken; neen, ver van mij, zulk eene laffe gedachte!’</p>
<p>Mercurius, de bode van den Olymp, kondigt hem daarop eene verzwaring aan van zijn straf. Een adelaar zal zich dagelijks komen voeden met den lever van Prometheus. Zal dit eindeloos duren? Wordt in den persoon van Prometheus aan de lijdende menschheid geenerlei uitzicht geopend? Hier volgen nu die geheimzinnige woorden, die werkelijk aan eene andere verwachting herinneren. ‘Uw lijden, zegt Mercurius, zal geen einde hebben, tenzij een god zich opdoe om uwe plaats in te nemen, en deze god neder wille dalen in het duister verblijf van Pluto, en aan de duistere oevers van den Tartarus. En nu, kies. Dit zijn geene ijdele bedreigingen; ik heb uw vonnis u gemeld. De mond van Jupiter kent geene leugenachtige redenen: zijn woord geschiedt altijd. Onderzoek, denk na, en wees wel overtuigd dat voorzichtigheid beter is dan verharding.’</p>
<p>&nbsp;</p>
<p>Wij hebben een vluchtigen blik geslagen in de groote omwenteling die het denken en gevoelen der Grieken reeds geruimen tijd vóor Kristus ondervonden heeft. Men zal ons althans niet beschuldigen van ons onderwerp uitgeput te hebben. Hoeveel ware hier nog bij te voegen, niet slechts uit de genoemde schrijvers, maar ook uit anderen, met name uit een Pindarus, een Thukydides, een Aristophanes. Wij zouden slechts voor het grijpen hebben, maar toch zouden
<pb n="23"/>wij telkens tot dezelfde uitkomst geleid worden, waartoe wij ons ook nu reeds gerechtigd mogen achten. Zij is deze: op haar oorspronkelijk standpunt heeft de grieksche bewustheid niet kunnen blijven staan. Na de groote, staatkundige gebeurtenissen, waarvan men getuige was geweest, had zich een ernst van haar meester gemaakt, die de vanzelfheid, de natuurlijkheid, de eenheid van het natuurlijke en het goddelijke voor goed deed verdwijnen. Een andere wet dan die der bloot-menschelijke aandrift had men leeren kennen. Het onbevredigende van een godsdienst had men leeren inzien, die slechts een dichterlijk tooverlicht wierp over menschelijke hartstochten en zwakheden, en ten slotte slechts de verheerlijking was van den mensch, zonder hooger ideaal en dus hoogeren maatstaf te verleenen dan voortvloeien kan uit de esthetische opvatting van hetgeen met de menschelijke natuur reeds gegeven is. Het denkbeeld van een strijd tusschen het goddelijke en het menschelijke is ontstaan, omdat het geloof aan eene zedelijke wereldorde is opgekomen, waartegen de individueële kracht en hoogmoedige waan van den sterveling niets vermag, daar Jupiter geene leugenachtige redenen kent en zijn woord altijd geschiedt. Reeds beginnen stemmen zich te doen hooren, die tot nadenken, zelfbeproeving, inkeer in eigen boezem, ja tot vernedering en zelfverootmoediging manen, terwijl het lieflijk en aandoenlijk beeld van Antigone ons reeds de overtuiging toont omtrent eene wet Gods geschreven in het menschenhart, en Sokrates ons de waarde der menschelijke ziel doet schatten boven alle rijkdommen der aarde.</p>
<p>Kunnen wij anders doen dan onze bewondering betuigen voor een volk, dat tot zulke diepe en ernstige opvattingen gekomen is, dat tot in zijne kunst, tot op de plaatsen waar men zich immers kwam vermaken, zulke gewichtige vragen ter sprake bracht, en ze niet in laffe oppervlakkigheid schuwde? Ja, kan men zich zelfs onthouden van de vraag: hoe in onzen tijd, hoe in de brandpunten onzer tegenwoordige, negentiende-eeuwsche beschaving een publiek het op zou nemen, wanneer zijne dichters het goedvonden, onderwerpen als den Prometheus of de Antigone ten tooneele te voeren?</p>
<p>&nbsp;</p>
<p>Utrecht.</p>
<p>A. <hi rend="sc">Pierson</hi>.</p>
</div>
<div type="chapter">
<interpGrp>
<interp type="primair" value="vrie067"/>
</interpGrp>
<pb n="24"/>
<head rend="h3">Uit Jordan's Nibelunge.
<lb/>
Door B.G. de Vries van Heijst.</head>
<lg type="poem">
<l>Wenn die Könige bauen</l>
<l rend="; 1tab">haben die Kärrner zu thun.</l>
</lg>
<p>Niet van ons vaderland zou mogen gelden, wat Heine zoo geestig van het zijne herinnert: ‘In de dagen der romantische school was er langen tijd van niets sprake dan van het Nibelungenlied. De classike filologen ergerden zich niet weinig wanneer dit epos met de Ilias werd vergeleken, of zelfs gestreden over de vraag: ‘welk dier beide dichtstukken het voortreffelijkste was?’ En het publiek zette daarbij het gezicht van een jongen dien men op ernstigen toon vraacht: ‘Wat hebt ge liever: een paard of een peperkoek?’ Van dien strijd tusschen de beoefenaars der schoone letteren is in die dagen bij ons niet veel bespeurd. Maar buiten dien kring zou ook nog heden dat verlegen jongensgezicht niet vergeefs behoeven gezocht te worden bij de opdracht van de Parisrol in het geding tusschen het grieksche en het duitsche heldendicht. - Onbekend maakt onbemind; maar dat het laatstgenoemde epos onder ons overbekend zou wezen zal evenmin licht beweerd kunnen worden als het gemakkelijk zou vallen te loochenen, dat mindere bekendheid hier, als in vele gevallen, een bepaalde winstderving is. Want in dit best bewaarde overblijfsel der duitsche dichtkunst uit den tijd
<pb n="25"/>der zwabische keizers geldt ten volle wat de zoon van de lachende oevers, waar ‘op de groene bergen de dwaasheid wast,’ op zijn boven herinnerde woorden liet volgen: ‘In elk geval is het Nibelungenlied een werk van geweldige kracht. Dit geldt tot van de taal waarin het gedicht is. Steen is die taal, en de verzen zijn als gerijmde uitgehouwen rotsbrokken. Hier en daar schieten, uit scheur en spleet, roode bloemen op als bloeddroppelen, of laat de klimop heur lange twijgen afhangen als groene tranen. Van de reuzenhartstochten die daar gisten en woelen in dit gedicht kan een modern, gefriseerd geslacht zich geen voorstelling maken. Denkt u een helderen zomernacht, waarin sterren, bleek als zilver maar groot als zonnen, aan den blaauwen hemel stonden, en alle gothische dommen van Europa elkander op een onafzienbaar groote vlakte hadden bescheiden. Statig naderen daar de Straatburger munster, Keulens dom, de klokketoren van Florence, de kathedraal van Rouaan enz., en maken zeer beleefd het hof aan de schoone parijsche Notre-Dame. 't Is waar, hun gang is eenigermate onbeholpen, sommigen daaronder gedragen zich wat links, en menigmalen zal men moeten lachen om hun verliefd gewaggel. Maar aan dat lachen komt een eind, zoodra men ziet hoe ze in woede geraken, hoe ze elkander om hals brengen, hoe Notre-Dame-de-Paris in vertwijfeling haar beide steenen armen ten hemel heft, plotseling een zwaard grijpt en den grootsten dom het hoofd van den romp slaat. Doch neen! zelfs dan nog zoudt ge u geen juiste voorstelling maken van de hoofdpersonen uit het Lied der Nibelunge. Geen toren is zoo hoog, geen steen zoo hard als de grimmige Hagen en de wraakgierige Kriemhild.’ - Toch was er reden voor die onbekendheid. ‘Onbeholpen’ noemt <hi rend="spat">Heine</hi> den gang dier reuzen: en onbeholpen <hi rend="spat">was</hi> soms de <hi rend="spat">vorm</hi> waarin de Homeros van het westen, of hij Koenraad van Würzburg dan wel een
ander geweest mag zijn, zijn reusachtige schepping heeft gekleed. Te grooter dank zullen velen voor wie òf het oude duitsch min toegangelijk is, òf het somwijlen stooten, haperen, slepen van versregels een hinderpaal voor het genieten des inhouds, het een Dr. Wilhelm Jordan weten dat hij, door zijne bewerking van dit meesterstuk der middeneeuwen, hun een nieuwe bron van genot heeft geopend.</p>
<pb n="26"/>
<p>‘<hi rend="spat">Zijne</hi> bewerking’ zeg ik. Want op dit <hi rend="spat">zijne</hi> mag en moet alle klem en nadruk worden gelegd. Niet alleen toch dat hij - wat ook vóór hem geschied is - het epos in het duitsch onzer dagen heeft overgebracht, maar in de ordening en verwerking der hem geleverde stof heeft hij zich vrijheden veroorloofd welke niet den gewonen lezer slechts ten goede komen, maar door menigeen zullen worden gewaardeerd die een, twee, drie of meer trappen hooger staat. Daar zijn noordsche sagen en mythen, welke gekend moeten worden, wil men dit lied geheel verstaan, maar die de oude meesterzangers als hunnen hoorders bekend mochten onderstellen, zoodat hùn reeds de toespeling genoegzaam was. Zoo bijv. die aangaande de herkomst van den welbekenden schat der Nibelungen, Karl Immermann's Nibelungenhort, die in dit epos zoowel een groote rol speelt als Bruunhildes minnenijd, Kriemhilds wraakzucht en Siegfrieds misstap. Jordan nu heeft gezorgd, door inlassching ter bekwame plaatse en op de meest geschikte, het effect bevorderende en verhoogende wijze, den lezer met zulke onmisbare accessoriën bekend te maken. Voorts heeft hij het stafrijm, de allitteratie, den terugslag van gelijkluidende klinkers of medeklinkers,<note n="1)" place="foot">Ter verduidelijking, voor wie die wenschelijk mochten achten, liever dan een breede uiteenzetting, het volgende korte voorbeeld:
<lg type="poem">
<l>Mijn <hi rend="i">l</hi>iefde, mijn <hi rend="i">l</hi>even</l>
<l>u <hi rend="i">z</hi>oek ik, waar <hi rend="i">z</hi>ijt gij?</l>
<l>Laat <hi rend="i">N</hi>anna ver<hi rend="i">n</hi>emen</l>
<l>hoe <hi rend="i">l</hi>iefde u ver<hi rend="i">l</hi>oss'!</l>
</lg>
</note> dat eigenaardig kenmerk, sieraad, bijna zou ik zeggen ‘heiligdom’ der oud noordsche en duitsche poësie, met trouwen eerbied gehuldigd, en zelfs in kwistigen, schoon gansch niet spilzieken, overvloed in zijn bewerking aangebracht. Ook de idyllische zijde van het gedicht heeft onder zijne handen in ruime mate gewonnen. Zonder in de veel- en terecht gelaakte fouten der beschrijvende poësie te vervallen, weet hij u als te doen leven in de plaatsen waar de handeling heenvoert. Brengt die u in het woud, ge ademt den woudgeur; in het geberchte, ge klautert over de rotsen; in de huismanswoning of in de koningshal, ge ziet het eenvoudig huisraad of den stouten spitsboog. Een schat van beelden staat dezen dichter ten
<pb n="27"/>dienste....of eigenlijk dringt zich dermate aan hem op dat hij hen, niet zij hem dienen. - Doch waarom hier van den Achilleshiel, de spleet tusschen gesp en pantser te gewagen, waar het geen beoordeeling, geen boekbeschouwing geldt, maar eenvoudig de inleiding eener proeve van bewerking van een der zangen die Jordan in het eerste deel der Nibelunge, de Siegfriedsage, ons gaf? Om de mérite de l'àpropos stond ik haar den redacteur der <hi rend="spat">Letteroefeningen</hi> ter plaatsing af nadat we, in de jongste novemberdagen, te samen den dichter, in Odéons zaal te Amsterdam, zelf zijn werk hadden hooren voordragen. Anders, hoe gaarne had ik haar nog gevijld en weêr gevijld, gepolijst en herpolijst eer ik haar in het licht had doen verschijnen, indien dat ook al ooit geschied ware, o.a. ook bij zekeren weêrzin om een taal te moeten schrijven die geen trouwe afdruk en weerspiegeling is van het gesproken woord<note n="1)" place="foot">Gij leest: ‘regent.’ Valt er water? Of wordt er van een bestuurder gesproken? - Gij leest: ‘beken’. Moet ge iets belijden? Of is er sprake van het meervoud van beek? - ‘Uit den zin blijkt dat wel!’ Juist! Maar zonder dien zin zou het, bij een betere spelling, uit de woorden zelven blijken. En dit ware toch wenschelijker. - Een andere grief heb ik tegen de dubbele oo in ongesloten lettergrepen.</note>.</p>
<p>Tot die inleiding behoort nog alleen een kleine opmerking. Met weglating slechts van een zestal regels, waar duitsch mysticisme te sterk een loopjen nam met een overigens gevoelig, maar gezond gevoelig, duitsch man, heb ik mij trouw aan Jordans werk gehouden. Meer echter naar den geest, die levend maakt, dan naar de letter, die doodt. Daarom heb ik me ook eenige vrijheid met het metrum veroorloofd. Wijkt Jordan hoogst, hoogst zeldzaam van zijn daktylen en anapaesten af: waar het de werking des gedichts door afwisseling scheen te kunnen verhoogen, heb ik gemeend hier en daar aan de iambe voor een poos het woord te moeten geven.</p>
<p>Overigens spreke mijn proeve voor zich zelve. Ze verplaatst den lezer in een krisis der handeling, die ten volle zal begrepen worden indien men zich het volgende herinnert. Siegfried, de koning van Nederland, als vondeling opgenomen en met teedere zorg grootgebracht door den dwerg Mime, wordt als jongeling èn door Bruunhilde, de schoone slaapster van den Hinderberg, die hij uit haren tooverslaap
<pb n="28"/>verloste, èn door Kriemhild, de zuster van der Boergonden koning Gunther, bemind. Had hij in den aanvang Bruunhildes liefde met wederliefde beandwoord, later sprak zijn hart luider voor Kriemhild, die hij ook huwde. Maar om dien echt mogelijk te maken heeft Siegfried zich moeten verbinden Koning Gunther, Kriemhilds broeder, behulpzaam te zijn in diens pogingen om zich een schoone maar ontembare vrouw te winnen. Ongelukkig blijkt deze, hem aanvankelijk onbekende, Siegfried later niemand anders als Bruunhilde te zijn. Maar gebonden door zijne belofte, en onder de macht zijner liefde tot de blonde vorstendochter der Boergonden, pleecht hij het verraad aan de voormalige geliefde. Van nu af strijd op leven en dood tusschen de beide vorstinnen. Bruunhild verzekert zich den bijstand van haars gemaals oom Hagen, die mede, schoon om een andere reden, Siegfried wenscht uit den weg te ruimen. Op een jachtpartij in het Odenwald vermoordt deze Siegfried, en.....</p>
<lg type="poem">
<head>Zang XXIV.
<lb/>
Boete.</head>
<l>Zoo lag nu des avonds als lijk op dat leger,</l>
<l>waar, nog 's morgens, de armen der minnende gade</l>
<l>hem hielden omstrengeld, het sieraad der helden.</l>
<l>Strak stonden de trekken waaruit toen zoo teeder</l>
<l>de innigste liefde, bij 't uchtendlichtgloren,</l>
<l>haar tegengestraald had. - Ze droegen den stempel,</l>
<l>- als wàs bij het stollen den indruk van 't wapen, -</l>
<l>van de machtlooze woed' en den wensch des vermoorden</l>
<l>dat mèt hem zijn moord'naar en dòòr hem mocht sneven. -</l>
<l>Alleen wen een luchtstroom, de halle doorloopend,</l>
<l>de walmende lamp tot nieuw leven kwam wekken,</l>
<l>en de flikkrende vlam, zich nu hooger verheffend,</l>
<l>de volheid van 't licht op het lichaam liet vallen,</l>
<l>als wilde ze weten waarom daar nu wêerloos</l>
<l>de schitterende held lag, dan schenen de lippen</l>
<l>des dooden te zoeken naar duidlijke klanken,</l>
<l>om hoorbaar, voldoend aan haar vurigst verlangen,</l>
<pb n="29"/>
<l>den weg tot de wraak aan Kriemhilde te wijzen.</l>
<l rend="; 1tab">Maar voor eeuwig verstomd was de stem die te voren</l>
<l>zoo duidelijk klonk door het rollen des donders</l>
<l>van het wapengewoel, die met weinige woorden</l>
<l>de meening der mannen zich wist te onderwerpen,</l>
<l>en liefdeverlangend de luistrende ooren</l>
<l>der vrouwen verstond door heur buiging te boeien.</l>
<l rend="; 1tab">Nog kon men gelooven in 't glansloos, gebroken,</l>
<l>omsluierde oog als een brandspoor des bliksems,</l>
<l>- den laatsten dien hij had geslingerd, -</l>
<l>vol haat tegen Hagen van Tronje t' aanschouwen.</l>
<l>Als verlangden naar 't licht ze, zoo lieten de ooglêen</l>
<l>zelfs den eeuwigen slaap nog niet toe ze te sluiten.</l>
<l rend="; 1tab">Terzij van 't bed zat in heur zetel,</l>
<l>'t hoofd op de hand geleund, Kriemhilde,</l>
<l>zonder weenen, onbeweeglijk.</l>
<l rend="; 1tab">Verdroogd was de vloed, was de wel van haar tranen.</l>
<l>Strak staarden uit d'omkringde kassen</l>
<l>heur blikken op de bleeke trekken</l>
<l>des dierbren dooden. Doof geworden</l>
<l>scheen ten volle z', en gevoelloos.</l>
<l>Was haar elke kracht ontweken,</l>
<l>buiten 't martelend vermogen</l>
<l>tot dat starre, stroeve staren? -</l>
<l>Van die oogen onverganklijk</l>
<l>zich den blik in 't brein te branden;</l>
<l>zich die schoonheid, nu zoo schandlijk</l>
<l>wreed vernield, als onverwoestbaar</l>
<l>in 't geheugen te graveeren;</l>
<l>dàn te wachten, welke wrake,</l>
<l>welke werken of welk waagstuk</l>
<l>'t bloedig beeld van den beminde,</l>
<l>door 's verraders vuist gevallen,</l>
<l>zal gebieden, zal bevelen,</l>
<l>schijnt voortaan heur eenge taak nog. -</l>
<l>Tranen zijn de troost bij 't treuren,</l>
<l>maar niet scherp zien wie ze schreien,</l>
<l>en ze weert die van haar wimpers,</l>
<l>want haar blik moet onbeneveld</l>
<l>'t beeld van 't bitter wee aanschouwen.</l>
<pb n="30"/>
<l>Ja! 't scheen zwakheid haar en schande,</l>
<l>de gedachte slechts te dulden</l>
<l>dat het vocht ze kon onvloeien,</l>
<l>of z', één keer zelfs, zouden knippen,</l>
<l>tot op 't laatst de moede leden</l>
<l>als van zelven nederzonken. -</l>
<l rend="; 1tab">De nacht kroop ten einde, nabij kwam de morgen. -</l>
<l>Ze zat op den zetel ter zijde van Siegfried,</l>
<l>onbewegelijk, maar wakend.</l>
<l>Stralend stroomt door 't zuidervenster</l>
<l>'t zonlicht 's middags. 't Ziet haar zitten</l>
<l>onbewegelijk, maar wakend.</l>
<l>'t Westergoud verguldt de wolken,</l>
<l>scheemring daalt; dan somber duister:</l>
<l>doch zij zit aan Siegfrieds zijde,</l>
<l>onbewegelijk, maar wakend.</l>
<l rend="; 1tab">Wel kwamen Gernot en Giesler, haar lievling;</l>
<l>wel kwam ook de koning en wild' in de kamer,</l>
<l>maar het staal in de hand stond daar Eckart, de trouwe,</l>
<l>op den drempel der halle, den doortocht aan allen</l>
<l>ontzeggend, verbiedend. Hij strekte het slagzwaard</l>
<l>dwars voor de deur, en, doof voor bedreiging,</l>
<l>verwijten en vleitaal stilzwijgend weêrstaande,</l>
<l>bewaarde den post hij trots onwil en poging.</l>
<l>Dùs, met spierkracht en zwaardspits den toegang versperrend,</l>
<l>leunt hij het hoofd, op de hoochte van 't deurslot,</l>
<l>tegen de stijlen, vermoeid door het staan:</l>
<l>en zoo sloot eindlijk de sluipende sluimring</l>
<l>d'oogen des dappren door droefheid gedrukt.</l>
<l rend="; 1tab">De tweede morgen, tweede middag,</l>
<l>de derde scheemring was verschenen,</l>
<l>ten derde maal ook was de middernacht daar:</l>
<l>zij zat op haar zetel ter zijde van Siegfried</l>
<l>onbewegelijk, maar wakend.</l>
<l rend="; 1tab">Maar nu, als verzadigd zal eindlijk ze zoeken</l>
<l>d' oogen te sluiten. Doch niet om te slapen.</l>
<l>Slechts wil ze het weten, en wenscht ze t' ontwaren</l>
<l>of het beeld onberisplijk zich brandd' in haar brein,</l>
<l>of het oog van de ziel het zal kunnen aanschouwen</l>
<l>ook al is het aan d'oogen des lichaams onttogen.</l>
<pb n="31"/>
<l rend="; 1tab">En naauw was de voorhang der wimpers gevallen,</l>
<l>of het bleek dàt haar ziele het treurig tafreel zag.</l>
<l>Maar niet minder gelijkend, in lijnen vol leven,</l>
<l>stond voor haar het lijk van 't verstoven geluk.</l>
<l rend="; 1tab">Doch het knagen van 't leed wat van lust z'eens doorleefde</l>
<l>thands als tastbaar te zien was zoo zieleverzengend</l>
<l>als wen, midden in 't duister, het middagzonglansen</l>
<l>verblindend zich werpt op de bloedende wonde</l>
<l>der staarhuid zooeven gelicht en doorstoken.</l>
<l rend="; 1tab">Onmogelijk kan ze die martling verduren,</l>
<l>en wederom openen wil ze de oogen.</l>
<l>Ze poocht het, maar vruchtloos blijkt spoedig de proef.</l>
<l>De wimpers, ze schenen wel samengewassen,</l>
<l>de leden, ze waren belast als met lood.</l>
<l rend="; 1tab">Ze waant zich, hoewel ook bij volle bewustheid,</l>
<l>door d' armen des slaaps overmachtig omsloten,</l>
<l>en moet nu gemarteld wat trouw haar gemaald wordt</l>
<l>van vroeger geluk, in gezichten aanschouwen.</l>
<l rend="; 1tab">Haar dunkt: ze is dubbel. Want duidlijk ontwaart ze</l>
<l>een scheidenden muur van den schedel naar onder,</l>
<l>door hersens en hals, naar het hart opgehaald.</l>
<l>Twee zielen bezit ze. Maar deze gezusters,</l>
<l>ze wenschen, in woedenden tweekamp gewikkeld,</l>
<l>'t gemeenschappelijk harte door midden te scheuren;</l>
<l>en ieder dier beiden, één oog slechts bezittend,</l>
<l>moet wat ze bemerkt van de dingen daarbuiten</l>
<l>verschillend beschouwen als schaduw en licht. -</l>
<l>Ter slinker: een leger met sneeuwwitte lakens.</l>
<l>Daarop toeft een held in wiens heerlijke trekken</l>
<l>al d'adel des mans als in morgengloor glanst,</l>
<l>de schoonste, de sterkste der stervelingen.</l>
<l>Hij ontwaakt uit den slaap, door heur armen omwonden,</l>
<l>met oogen vol glans; - op de lachende lippen</l>
<l>een schalke scherts, een bedreiging met blaam</l>
<l>uitsluitend bestemd om, verstikt onder kussen,</l>
<l>de geestige gade tot kozen te kittlen.</l>
<l>Daarachter verheft, in 't verschiet van de hope,</l>
<l>zich een rijk slechts begrensd door de randen der aard,</l>
<l>met wijnbergen, Worms, met den Rhijn in het midden.</l>
<l>Daar speelt blij heur Siegmond. Het bloeiende zoontjen,</l>
<pb n="32"/>
<l>reeds groot en manhaftig, grijpt, machtig en moedig,</l>
<l>in den dos van den krijgsman, naar Gibichszoons kroon.</l>
<l>Zwaanhilde speelt naast hem, zijn zedige zuster,</l>
<l>in vlammende blikken het beeld van haar vader,</l>
<l>en koningen komen en dingen om 't kind. -</l>
<l rend="; 1tab">Rechts: rijst bloedig 't zelfde rustbed.</l>
<l>'t Leger maar.....met Siegfrieds lijk.</l>
<l>Ja! 't beeld des jammers hééft zich brandend</l>
<l>in haar geheugen vastgehecht:</l>
<l>van achter doorstoken door 't staal van de arglist,</l>
<l>de trekken vertrokken door 't teeken des toorns. -</l>
<l>Iets verder schuilt Hagen, de schatten verdeelend</l>
<l>met Gibichszoon Gunther en Gernot en Giesler,</l>
<l>en bij de gebroeders de booze Bruunhilde,</l>
<l>die met <hi rend="spat">háre</hi> kroon zich het hoofdhaar omkranst;</l>
<l>en Siegmond, heur zoontjen, verdreven uit Xanten,</l>
<l>vernederd tot huurling in 's vreemdelings land;</l>
<l>haar dochtertjen Zwaanhild, naar 't donkere Zweden</l>
<l>door het schip van den Viking misdadig ontvoerd,</l>
<l>op barre kust een boel des Konings. -</l>
<l>Daar staat ook verweduwd een dochter van vorsten,</l>
<l>bedroefd, bedrukt, beroofd van bijstand.</l>
<l>Dat is zij zelf! -</l>
<l rend="; 2tab">Doch zie hoe zeldzaam!</l>
<l>Als waar van glas ze, gloort in gloeiend,</l>
<l>in schriklijk rood, haar door de ribben</l>
<l>het eigen hart vol hellevuur.</l>
<l>Dat vuur vlamt op, verbreidt zich feller,</l>
<l>een rookwalm woelt van rechts naar links,</l>
<l>Een matte scheemring schijnt in 't midden,</l>
<l>op graauwen grond, in 't lichtloos ledig</l>
<l>dat beide beelden scheen te scheiden.</l>
<l>Daarop: gedaanten, donker, dwarlend,</l>
<l>als wen de stormwind uit het westen</l>
<l>de wolken scheurt, en woeste scharen</l>
<l>van reuzen, rossen, ruiters, razend,</l>
<l>in wilde jacht, met wreeden wellust,</l>
<l>hoog aan den hemel 't hert vervolgen.</l>
<l>Boergonders zijn 't, 't zijn Gibichszonen,</l>
<l>verwond en weêrloos, prooi der wapens</l>
<pb n="33"/>
<l>van 's vijands drom, den dood vervallen.</l>
<l>En Gunther? - Hij? - Gerechte Goden!</l>
<l>kniehoog omkringlen hem de kronkels</l>
<l>van giftig' adders. Glad en glibbrig</l>
<l>omslingren hem de reuzenslangen.</l>
<l>Ze sijflen, sissen, schieten opwaarts,</l>
<l>en....voor heur beet bezwijkt de vorst.</l>
<l>Niet allen kent ze. Niet dien koning</l>
<l>omgord van krijgers. Glanst zijn kroon niet</l>
<l>roodgloeiend, glorend als robijn?</l>
<l>Ook niet die vrouw met gulden vlechten,</l>
<l>zoo reuzig groot, wier rechterhand</l>
<l>het zwaard zwaait dat den helschen Hagen</l>
<l>het hoofd vol slechtheid van den hals slaat.</l>
<l>Wie kan dat zijn? - Waartoe te zoeken?</l>
<l>Een wilde weelde woelt wellustig</l>
<l>door heel de wereld van haar wee.</l>
<l>O! jublen kan ze in heur jammer:</l>
<l>dat beeld? Het is....haar eigen beeld! -</l>
<l>Staat z' ook in der toekomst spiegel</l>
<l>grooter, grover, grimmig, gruwzaam,</l>
<l>z'is het zelve. Schittrend ziet ze</l>
<l>aan de vuist die 't zwaard omvat houdt</l>
<l>'t beeld van Antwaranaut blinken. -</l>
<l>En hooger verheft zich de heevlende horizon</l>
<l>waarop ze het schaduwspel even nog schouwde.</l>
<l>Een doffe donderslag dunkt haar te dreunen.</l>
<l>De marmeren muur door haar midden gemetseld,</l>
<l>de scheidende wand is schielijk geweken,</l>
<l>als waar hij versmolten voor 't vuur van de smarte,</l>
<l>de smidse waarin ze, wat zijn zal aanschouwend,</l>
<l>het snijdende wapen der wraak heeft gesmeed. -</l>
<l rend="; 1tab">De schel viel af die 't oog omschorste,</l>
<l>een dauwdrop van de diepste droefheid</l>
<l>verbreekt den ban, verbreekt de banden,</l>
<l>gunt toegang aan het licht der lamp.</l>
<l>Z'ontwaart den wand, en staart een wijle</l>
<l>of 't woest tafreel was weggewischt.</l>
<l>Wel is 't vergaan: maar onvergeetlijk</l>
<l>heeft in haar geest het zich gegrift.</l>
<pb n="34"/>
<l rend="; 1tab">Het hart vol kracht verheft zich Kriemhild,</l>
<l>en slaat den blik niet meer verslagen</l>
<l>op 't ledig, maar op Siegfrieds lijk.</l>
<l>Ze heft de rechterhand ten hemel,</l>
<l>ze lecht de linker waar de lanspunt</l>
<l>gebroken is door 's helden borst,</l>
<l>en roept: ‘Rust zacht! Hoe hoog uw roem rees</l>
<l>Kriemhildes wraak, der wereld wonder,</l>
<l>den gâ gewijd, gaat hooger nog!’</l>
<l rend="; 1tab">Nu breken breede tranenbeken</l>
<l>langs 't lief gelaat. Ze knielt bij 't lichaam;</l>
<l>ze neicht zich over Siegfried neder;</l>
<l>z'ontwart den hairwrong; zoekt hem zachtkens</l>
<l>de doffe oogen dicht te drukken;</l>
<l>de voor des toorns met teedren vinger</l>
<l>op 't rimplig voorhoofd recht te plooien;</l>
<l>en van de koude lip kust liefdrijk</l>
<l>heur mond het merk der woeste woorden</l>
<l>waarmeê hij weerloos was bezweken.</l>
<l rend="; 1tab">Maar hoe? - Wat hoort ze? - Steelsche stappen? -</l>
<l>Een dof geruisch? - Wie durft haar roepen? -</l>
<l>Wie noemt haar naam? - Een nevlig nachtspook?</l>
<l>‘Kriemhilde!’ hoort ze, en nogmaals: ‘Kriemhild!’</l>
<l>en ‘Kriemhild!’ voor den derden keer.</l>
<l>Ze staat versteend. - Die stem? <hi rend="spat">Die</hi> stemme?</l>
<l>Is 't waanzin? - Werwaarts wendt ze zich?</l>
<l>Onmooglijk! - Minder ongelooflijk</l>
<l>zou 't zijn zoo Siegfried, neêrgezegen</l>
<l>op 't doodsbed, nochtans als verdubbeld,</l>
<l>den grond ontstegen voor haar stond! -</l>
<l rend="; 1tab">Doch daar hoort ze het weder, en duidlijke woorden:</l>
<l rend="; 1tab">‘Ik heb 't gewaagd. Ik ben het werklijk,</l>
<l>Ik kom niet krenken. Hoor mij, Kriemhild!’</l>
<l rend="; 1tab">Een gil giert door de hooge halle,</l>
<l>een schrille schreeuw, schor en verschriklijk.</l>
<l>Van woede spraakloos springt van 't lijk ze,</l>
<l>en keert zich om. -</l>
<l rend="; 2tab">Z'is <hi rend="spat">niet</hi> krankzinnig!</l>
<l>Want voor haar staat, het staal in handen</l>
<l>aan 's vroeden Eckarts vuist ontvallen,</l>
<pb n="35"/>
<l>de wreede, trotsche vrouw wier werktuig</l>
<l>de booze Hagen was, Bruunhilde.</l>
<l>Nog dreigend? Neen! Ze draait den degen,</l>
<l>ze vat de spits met vaste vingren,</l>
<l>en houdt het hecht naar Kriemhild heen.</l>
<l>- ‘Neem! Neem het staal en stoot mij neder!</l>
<l>Ik plooide het misdadig moordplan.</l>
<l>O! open 't oor voor weinig woorden!</l>
<l>'t Is hem tot heil, den held der helden,</l>
<l>hèm, uw gemaal, dien 'k minde als gij!’</l>
<l rend="; 1tab">En haastig greep Kriemhild het handvat van 't wapen,</l>
<l>en zwaaide het blinkende zwaard tot den slag.</l>
<l rend="; 1tab">Beraden, vrij van vrees, zag Bruunhild</l>
<l>niet meer naar haar, maar naar den held.</l>
<l>Een trotsche glans gloort in haar trekken,</l>
<l>een gloed van zege. 't Zwarte oog</l>
<l>schiet vonken, nu weldra de scheiding</l>
<l>en bittre boete zal voorbij zijn.</l>
<l rend="; 1tab">Met scherpen blik doorschouwt Kriemhilde</l>
<l>Bruunhildes hoop. Bespot Boergonjes</l>
<l>vorstin Boergonjes vorstentelg?</l>
<l>Hoopt Helgis' kind nu dat Kriemhilde</l>
<l>haar tot den held in Hela zende?</l>
<l>Den haat weêrhoudt jaloerschheids hand.</l>
<l>- ‘Ei! zoekt ge den dood? Ik zal u niet dienen,</l>
<l>gij kruipende boel!’ dus kreet ze en beefde:</l>
<l>‘eer stiet ik u neêr in een stroom van ellende.</l>
<l>Zijt g'u zelve tot last? Welaan! ge zult leven,</l>
<l>en troosteloos treuren, verdorren, verteeren,</l>
<l>uw heer, den bedrieger, gehoorzaamheid biedend,</l>
<l>voor wien ge verkregen, aan wien ge verkocht zijt.</l>
<l>Gekocht en gekoppeld! - Ge blijft Gunthers gade.</l>
<l>Hem bare uw schoot nog bloot schaamte en schande.</l>
<l>Voor de blijdste der vreugden aan vrouwen beschoren,</l>
<l>blijve ù voorbeschikt dat, reeds bij het ontvangen,</l>
<l>ge de vrucht voor 't misvormde geslacht voelt vergroeien.</l>
<l>En, gelijk ge, behekst, op den gloeienden heuvel,</l>
<l>den loop der natuur eens verlamd en vernield hebt,</l>
<l>en levend begraven, hoe oud ge werdt, jong leekt,</l>
<l>zoo blijve in 't stofkleed uw ziele gekluisterd,</l>
<pb n="36"/>
<l>zoo worde de rust van het graf u geweigerd,</l>
<l>opdat, door de lasten van 't leven geleêbraakt,</l>
<l>ge toevlucht, noch vreê, noch vertroosting moocht vinden,</l>
<l>geen vergifnis der goden, vloekwaardig gedrocht!’</l>
<l rend="; 1tab">Daar hoorden de hemelsche Hartendoorgronders,</l>
<l>bij Wodan en Walhal, die woedende woorden;</l>
<l>en àldus begon nu de Koning der Goden:</l>
<l rend="; 1tab">‘Ziet! Nù heeft Bruunhilde haar boosheid en hoogmoed</l>
<l>ten boorde geboet, en den bittersten beker</l>
<l>van schand' en beschaming ten bodem geledigd,</l>
<l>nu, wars van verschooning, het wee haar beschoren,</l>
<l>den kanker die krenkend haar ziele doorknaagde,</l>
<l>met helderen blik haar Kriemhilde onthuld heeft,</l>
<l>als leerde haar Volant, de loerende luistraar,</l>
<l>het verholenst geheim van het hart der gehate.</l>
<l>Verdraacht ze thands vorstlijk de loutrende vuurproef,</l>
<l>dan wordt, om de worstling, verzoend hare zonde,</l>
<l>wat geschied is vergeten, vergeven de schuld! -</l>
<l>Zoo ijl dan nu Iring, en breng mijn bevelen</l>
<l>- (want ge weet wat ik wil, zoodra ik slechts wenke,) -</l>
<l>naar den Hofburcht van Hel, langs den nachtweg des Hemels,</l>
<l>die bestrooid is met stof van verschietende sterren.</l>
<l>Gij, vriendlijke Freija, zend vreugde en vrede</l>
<l>in het hart, dat ge zelve zoo heftig bewogen</l>
<l>en streng hebt gestraft toen het struiklend weêrstreefde:</l>
<l>uw dwalende dochter, uw kind is bekeerd.’</l>
<l rend="; 1tab">Aldus Asa Wodan daar boven in Walhal.</l>
<l>Maar wild was beneden in Worms weêr de woede</l>
<l>nog eenmaal ontbrand in den boezem van Bruunhild.</l>
<l rend="; 1tab">Bij de snijdende woorden vol snerpende waarheid,</l>
<l>de krenkende schichten door Kriemhild geschoten</l>
<l>op Helgi, den zwakke, was 't hart haar gezwollen</l>
<l>van woedende wraakzucht. Ontwaakt was de wildheid</l>
<l>des Wolsungenstams in het stoute gemoed</l>
<l>an de hunsche heldin. In haar heiligen toorn</l>
<l>maakt van de gemartelde moeder zich meester</l>
<l>het gevoel van haar allesverplettrend vermogen.</l>
<l>Gelijk zich een tijger, wat treffen kan tartend,</l>
<l>stoutmoedig op 't staal stort, om - zij het ook stervend -</l>
<l>met nooit falenden klauwslag den vijand te vellen,</l>
<pb n="37"/>
<l>zoo meende nu zich de mishandelde moeder</l>
<l>op Kriemhild te storten om, zelve doorstoken</l>
<l>door 't dreigende staal, in stukken te scheuren</l>
<l>de vreeslijke vrouw die haar leven verwoest had,</l>
<l>en nu wat <hi rend="spat">haar</hi> schuld had gewrocht nog beschimpte. -</l>
<l>Daar werpt uit zijn voegen een windruk het venster,</l>
<l>en scheurt het beschuttende floersscherm in flarden.</l>
<l>De luchtstroom bluscht blazend het licht van de lamp.</l>
<l>Één oogwenk! De storm is geweken voor stilte,</l>
<l>zoo diep als van 't donkere, gruwzame graf.</l>
<l>Slechts het ruischen des Rhijns en 't gelispel der linde</l>
<l>naakt zachtkens het oor bij het zwijgen des nachts.</l>
<l rend="; 1tab">In de zaal zijn alle zaken</l>
<l>diep in duisternis gedompeld.</l>
<l>Doch gelijk, door eigen glansen,</l>
<l>'t wilgenhout blinkt bij het weêren,</l>
<l>en de fosfor fluks gaat flikkren</l>
<l>als het donker 't aardrijk dekt,</l>
<l>zoo blijft Siegfrieds aanschijn zichtbaar.</l>
<l>Toorn en wrok zijn weggetooverd,</l>
<l>door den vreê des doods vervangen,</l>
<l>en, bleef 't mooglijk op het marmer</l>
<l>des gelaats nog iets te lezen,</l>
<l>'t was de weêrklank van de weeklacht,</l>
<l>stervend als het windharpsteunen,</l>
<l>uit den mond der teedre moeder</l>
<l>op den Hinderberg gehoord:</l>
<l>‘Van den zoeten, schoonen zonneschijn te scheiden</l>
<l>als nog hoop en wenschen in het harte wonen</l>
<l>en een sparklend licht over 't leven spreiden,</l>
<l>is het bangste leed, het bitterst lijden.’ -</l>
<l rend="; 1tab">De schipper aan 't stuur, bij stortzee en stormnacht,</l>
<l>merkt min op de wolken en 't woelen van 't water,</l>
<l>dan op 't baken ver over de brullende branding,</l>
<l>het licht dat naar 't land zijner liefde hem leidt.</l>
<l>Zoo staart op dat stralende hoofd nu Kriemhilde,</l>
<l>als mocht ze verwachten 't zou, wenkend, haar wijzen</l>
<l>wat harer meest waardig mocht wezen, en....HEM.</l>
<l rend="; 1tab">En naar 't Nachtrijk beneên, vol van schaduw en schimmen,</l>
<l>zonk thands ook Bruunhildes bedrieglijke zelfwaan,</l>
<pb n="38"/>
<l>de leedvolle leugen der larve van 't leven,</l>
<l>de droom des droppels dat, gescheiden</l>
<l>van de bron zijns bestaans, hij thands iets op zichzelf is,</l>
<l>zich zonder deelen kan verdubblen</l>
<l>of leed doen zonder zelf te lijden,</l>
<l>verstoren zonder zelf te sterven,</l>
<l>ziedend martlen zonder zelfmoord,</l>
<l>norsch op al het andre neêrzien,</l>
<l>en zich vreemd daaraan gevoelen</l>
<l>zonder dat hem 't AL herinnert:</l>
<l>‘IK ben <hi rend="spat">in</hi>-, zoowel als <hi rend="spat">om</hi> u!</l>
<l>Schade stichten is ZICH schaden,</l>
<l>waar gij wondt daar zult gewond g', uw</l>
<l>boosheid boetend, dra bevroên dat ZELF ge 't AL zijt!’ -</l>
<l>- ‘O Kriemhild!’ zoo sprak ze, ‘de kracht van de Goden</l>
<l>heeft het beest in mijn boezem geboeid en gebonden,</l>
<l>het razend gedierte. Reeds wild' ik u dooden,</l>
<l>in stukken u scheuren, moest zelv' ik dan sterven,</l>
<l>nu bied ik vergifnis, en bid die van u!</l>
<l>Vorstin! de fierste der vorstinnen</l>
<l>valt smartlijk smeekend aan uw voeten.</l>
<l>Ge voelt haar hand uw hand omvatten.</l>
<l>Gehoorzaam aan de stem des hemels,</l>
<l>die 't licht der lamp, het menschenmaaksel,</l>
<l>gebluscht heeft, maar om 't blijder glansen,</l>
<l>dat haat versmelt in heilge smart,</l>
<l>uit Siegfrieds aanschijn te doen flonkren.</l>
<l>We minnen hem beide; mocht dit ons verbinden</l>
<l>om hem te verlossen! - Want hij, hij moet lijden,</l>
<l>verduren duldloos - 'k voel dat duidlijk</l>
<l>in eigen borst - een hellebrand.</l>
<l>Mijn blik doordringt het rijk der dooden;</l>
<l>hij staat met stalen band gebonden,</l>
<l>voor Hela's huis. Want zijn twee helften,</l>
<l>de hoogre vonk en 't vooze hulsel,</l>
<l>de geest des lichts en 't logge lichaam,</l>
<l>ze worstlen schriklijk, willen scheiden</l>
<l>om los van elkander, de een naar het Lichtland</l>
<l>te stijgen, en d'ander te keeren tot stof.</l>
<l>Doch zoo ondeelbaar als onduldbaar</l>
<pb n="39"/>
<l>zijn ze gekluisterd, wijl het stofkleed</l>
<l>nog niet door 't vriendlijk vuur der vlammen</l>
<l>in asch en lucht is opgelost.</l>
<l>Zoo hoor dan Kriemhilde! Verhinder niet verder</l>
<l>dat Siegfried, de godlijke zone van Siegmond,</l>
<l>naar het heilig gebruik, op de houtmijt verbrand word'!</l>
<l>Reeds liet ik die bouwen van reuzige blokken</l>
<l>van prachtig, harstig pijnboomhout.</l>
<l>Reeds straalt daarop de stalen rusting</l>
<l>des sterken, en daarnaast staat, stampend</l>
<l>van ongeduld, 't gebit verbrijslend,</l>
<l>en dicht omschanst met scherpe doornen,</l>
<l>getuigd, getoomd, des helden strijdhengst,</l>
<l>zijn Grani. 't Ros den raad begrijpend,</l>
<l>briescht, snuift, als wetend dat naar Walhal</l>
<l>weldra zijn jongste rid zal wezen,</l>
<l>langs 't wolkenpad, den weg der winden,</l>
<l>door 't morgenrood bemaald met rozen.’</l>
<l rend="; 1tab">Dùs bad Bruunhild. - Dralend beidde</l>
<l>kort een poos Kriemhilde peinzend.</l>
<l>Straks, als siddrend voor zich zelve,</l>
<l>riep z', ontroerd, maar 't hart verhardend,</l>
<l>heftig: ‘Huichel niet, Bruunhilde!</l>
<l>Drijf geen spot met dierbre dingen!</l>
<l>Meent ge mij, - met mooie woorden,</l>
<l>moordnaresse, u vermommend, -</l>
<l>te bedriegen, te bedotten?</l>
<l>Ik kan niet gissen wat voor Gunther</l>
<l>ge licht van mij thands tracht t'erlangen:</l>
<l>maar vruchtloos zijn uw valsche vonden.</l>
<l>Gehate! hoor het onverholen:</l>
<l>den helschen Hagen, giergen Gunther,</l>
<l>der valsche Bruunhild ten verderve</l>
<l>strekt al mijn zoeken, al mijn zinnen,</l>
<l>gansch mijn gebed. Ga weg, gevloekte!’</l>
<l rend="; 1tab">Zoo sprak ze scherp: met snelle schreden</l>
<l>stampvoetende de zaal doorschrijdend,</l>
<l>de smeekling smadend met zich sleurend</l>
<l>die knellend hare knie omklemd hield.</l>
<l rend="; 1tab">- ‘Meende ik 't niet goed, dàt verdroeg ik niet, Goden!</l>
<pb n="40"/>
<l>Maar vier slechts uw gramschap, dan zult ge vergeven!’</l>
<l>hervatte Bruunhilde. - Wat wilt ge? U wreken?</l>	
<l>Bij het eeuwige Licht! geenszins ìk zal het loochnen,</l>
<l>dat aan 't werk van de wraak uw bestaan dient gewijd.</l>
<l>Zoo één zweem slechts van wat er op aarde te zien valt</l>
<l>der schimmen bekend wordt, zal der mijne geen schooner,</l>
<l>geen beter, geen blijder bericht kunnen beiden</l>
<l>dan de mare dat waardige, martlende wrake</l>
<l>den lagen lafhartigen Gunther getroffen -,</l>
<l>en de hand van Kriemhilde het hellewicht Hagen</l>
<l>den rochlenden kop van den romp heeft gerukt.</l>
<l>Maar wat wilt ge van mij? Tegen mij zijt ge machtloos.</l>
<l>Wat kunt ge hààr doen die slechts dingt naar den dood?</l>
<l>Die zoo even u bad haar de borst te doorboren?</l>
<l>Wier blik u nog dankt' als ze baadd' in haar bloed?</l>
<l>Nog adem ik, ja! Maar geen goed van de aarde</l>
<l>bekoort meer wie lang met het leven reeds brak.</l>
<l>En dat nochtans ìk, ìk, Bruunhild mij verneder,</l>
<l>den voet die mij voortstiet nog vleiend omvat,</l>
<l>op mijn knieën mij buig, dat bewijz' u, Kriemhilde,</l>
<l>dat de heilig' ordning der machten des hemels,</l>
<l>dat een God door mij vordert hetgeen ik u vraag!’</l>
<l rend="; 1tab">Soms, als huilend de wind aan den winterschen hemel,</l>
<l>met geweldige vaart, het gordijn van de wolken</l>
<l>verscheurt, schiet een enkele ster nog haar stralen</l>
<l>vertroostend van boven, als bracht ze een boodschap</l>
<l>der hijgende wereld, uit hooger gewesten,</l>
<l>van vrede door stormen noch vlagen te storen.</l>
<l>Slechts even. Want schielijk omsluiert dan weder</l>
<l>- als schaamde hij zich voor de schoonheid des hemels -</l>
<l>de nijdige wind met den wuivenden nevel</l>
<l>den lieflijken glans van dat glorende licht.</l>
<l rend="; 1tab">Zoo stond daar Kriemhilde. Een stem in heur harte,</l>
<l>door geen zwalpende driften tot zwijgen te doemen,</l>
<l>hield haar voor hoe, in krachtige, heldere klanken,</l>
<l>Bruunhilde de woorden der waarheid deed hooren.</l>
<l>Maar, bevreesd om van beter gevoel te doen blijken,</l>
<l>zocht met bittere taal ze dat diep te verbergen.</l>
<l>Ze rukte zich los, en liet ruw zich verluiden:</l>
<l rend="; 1tab">‘Uw voorspraak?! - Voorwaar! die is wel overbodig! -</l>
<pb n="41"/>
<l>Nu aan 't dierbare lijk ik mijn liefde getoond heb,</l>
<l>behoeft geen vergunning ge verder te vragen</l>
<l>om den held naar het heilig gebruik te verbranden.</l>
<l>Ook ik ben geen kind! - Is, als Koningen toekomt,</l>
<l>voor de plechtige uitvaart het plan reeds geregeld,</l>
<l>ik zal haar niet storen, werd door u z'ook besteld. -</l>
<l>Doch nu verder geen woord! - Want weet wel onze: wegen</l>
<l>zijn voor eeuwig gescheiden. - Drukt zwaar thands uw schuld u</l>
<l>mij lust het geenszins u dien last te verlichten.</l>
<l>Als u zelve verfoeiend, verfoeid door de vroeden,</l>
<l>ge lafhartig naar 't einde verlangt van uw leven:</l>
<l>zoo vaar henen naar Hela! Ik zal 't niet verhindren.</l>
<l>En nu: laat me los! Ik verdraag het niet langer,</l>
<l>dat de bloedige hand mij besmet, mij bezoedelt</l>
<l>die den vroomsten der mannen deed vallen door sluipmoord.’</l>
<l>- ‘Neen! hoor mij! Neen! hoor mij!’ hernam weêr Bruunhilde,</l>
<l>‘van de uitvaart alleen vraagt ge vruchtloos zijn vrede,</l>
<l>want wordt ook door 't vuur en de woelende vlammen</l>
<l>het hoogre, de geest, van het hulsel gescheiden,</l>
<l>toch blijven te saam nog die beide gebannen</l>
<l>in den somberen voorhof der schriklijke Hela.</l>
<l>Onbaatzuchtige liefd' eerst voltooit de verlossing,</l>
<l>zij alleen breekt der ziel tot de zaligheid baan.</l>
<l>Hèm dát offer te biên heeft de schim mij geboden</l>
<l>van Sigroen, mijn moeder. Haar stem zeî vermanend</l>
<l>mij straks in een droom: ‘Ja! hij hééft u bedrogen,</l>
<l>aan Gunther u trouwloos tot gade gegeven,</l>
<l>maar hij heeft door den bittersten dood dat geboet.</l>
<l>Gedelgd is de schuld; en een hooger, een schooner,</l>
<l>een goddelijk leven door liefde gelouterd,</l>
<l>verheerlijkt, vangt aan. Uw vroegre verloving</l>
<l>is wederom geldig. Ook gij zijt zijn gade.</l>
<l>Zoo verbrand naar het heilig gebruik u, Bruunhilde,</l>
<l>te samen met Siegfried, en zeg hoog tot Hela:</l>
<l>‘Ik breng u mijn leven als boete en losprijs,’</l>
<l>dan staat ze gewillig hem af aan Walhalla. -</l>
<l>Doch meer moet ge doen nog! Hoe diep en hoe doodlijk</l>
<l>tot heden g'elkander gehaat en gekrenkt hebt,</l>
<l>nu hebt ge verzoening met Kriemhild te zoeken:</l>
<l>want zóó slechts voltooit ge uw deel van de taak.</l>
<pb n="42"/>
<l>En zij, ze zal zinnen, en zoeken, en zorgen</l>
<l>der schim van het lijf, die der Schrikbre ten buit blijft,</l>
<l>door wraak zonder weergâe, in wreedheid geweldig,</l>
<l>de rust, die ze brandend begeert, te bereiden:</l>
<l><hi rend="spat">de</hi> gunst van zich zelve geheel te vergeten.</l>
<l rend="; 1tab">Kriemhilde bedacht zich. Maar barsch klonk dra 't andwoord:</l>
<l>‘Wel bedriecht ge u zelf met waanzinnige droomen;</l>
<l>doch waren uw woorden ook vúúr, ze verwoestten</l>
<l>onmooglijk den scheidsmuur dien schuld en beschikking,</l>
<l>als van ruw diamant, tusschen ons deden rijzen.</l>
<l>Dat de poelen der hel en des hemels paleizen</l>
<l>in zusterlijk' eendracht zich samen versmolten,</l>
<l>waar minder onmogelijk dan een gemeenschap</l>
<l>die, ten beste van Siegfried, ons-beiden verbond!’</l>
<l rend="; 1tab">Bruunhilde zuchtte. Maar ze zeide:</l>
<l>‘In 's menschen lot is niets onmooglijk!</l>
<l>Onmooglijk scheen 't dat schrikbre machten</l>
<l>tot laag bedrog een held verleidden,</l>
<l>en....Siegfried viel voor haar gevlei!</l>
<l>Onmooglijk dat de Mei der minne</l>
<l>verstikt' in haat. En heden strekte</l>
<l>mijn wil der Nornen tot werktuig der Nacht!</l>
<l>En meendet niet gij, als beminnende gade,</l>
<l>den held door uw beden tot hoogheid te brengen,</l>
<l>tot het glansrijkste lot en een leven vol glorie?</l>
<l>Gij, <hi rend="spat">gij</hi> dreeft hem herwaarts: maar diep in uw harte</l>
<l>daar wrochten, o Kriemhild, de klauwen der hel,</l>
<l>die met leugen en list, door het lokken der liefde,</l>
<l>den vorst in het net der vernieling deed vallen. -</l>
<l>Zie!....Nu zwijcht ge, en luistert? Zoo lecht zich dan 't zwoegen</l>
<l>des toorns in de borst die zoo trouw heeft bemind! -</l>
<l>Neen! schud niet uw hoofd! Ik doorschouw heel uw harte.</l>
<l>Als het mijn leerde smartlijk als een smet het erkennen,</l>
<l>als d'ellendige onmacht, de erflijke zonde</l>
<l>van het menschlijk geslacht: dat het allergemeenste,</l>
<l>wat niemand op aarde als mooglijk vermoedde,</l>
<l>een wreede en werklijke waarheid kan worden.</l>
<l>Thands laat ons, o weduw van Siegfried, gewillig,</l>
<l>ons zelven verwinnend, der wereld bewijzen</l>
<l>hoe de waarde der vrouwe, door niets te verwoesten,</l>
<pb n="43"/>
<l>ook in 't goede 't onmooglijke mogelijk maakt.</l>
<l>Zoo doen we, o zuster, de zwakheid der ziele</l>
<l>verkeeren in koninklijk kampende kracht.</l>
<l>Zoo toonen vorstinnen we ons door ons streven,</l>
<l>en leiden naar eigen bepaling ons lot.</l>
<l>'t Is waar: dat gij, zoo wreed verweduwd,</l>
<l>hier, bij het lijk des laag verslaagnen</l>
<l>uw rechterhand aan haar zoudt reiken</l>
<l>op wier gebod hem 't staal doorboorde -</l>
<l>is meer dan mogelijk....voor menschen.</l>
<l>Voor ‘menschen’ ja! Maar...'t <hi rend="spat">moet</hi> geschieden.</l>
<l>Dat, meer dan mensch, wij 't mooglijk <hi rend="spat">maken</hi>!</l>
<l>Hoog boven hèn hef zich <hi rend="spat">ons</hi> hart.</l>
<l>Huivrig verheven, harten verhardend,</l>
<l>grenzeloos gruwzaam, wreed zonder weêrgaê,</l>
<l>was wat ons twee, door de wet, door den wil en</l>
<l>nijd van de Nornen, 't naijverig noodlot,</l>
<l>voorbeschikt werd van smaad, schande en smart.</l>
<l>Doch dìt is in 't donkere dal van deez' aarde</l>
<l>het steeds stralende licht, 't onuitbluschbaar gesternte,</l>
<l>in haar dorste woestijn het steeds wellende water,</l>
<l>dat het duivelsche immer de deugd nog moet dienen,</l>
<l>het kampen met kommer de draagkracht kan kweeken,</l>
<l>en de dappre zich staalt in 't gedrang van den strijd. -</l>
<l>Wij: laat ons verwinnen wat wreedst en geweldigst</l>
<l>eener vrouw kon weêrvaren! - Vergaren w' er de vrucht van,</l>
<l>dat de moedige meerdren der martling 't ons maakt. -</l>
<l>In heilige grootheid, in heerlijke glorie</l>
<l>doorschrijden we roemrijk, als reuzengestalten,</l>
<l>de eeuwen des tijds tot het einde der toekomst,</l>
<l>als eens het zal klinken: ‘De twee koninginnen</l>
<l>behaalden, bij 't leger waar 't lijk van den held lag,</l>
<l>een zege als nooit nog de zon had gezien.</l>
<l>Na den haat der jaloerschheid, na heilloozen jammer,</l>
<l>door de eene verwekt, door de andere verwonnen,</l>
<l>vereenden in vrede zich dáár die twee vrouwen,</l>
<l>zich zelven verzakend ter wil van zijn ziele:</l>
<l>en zóó werd den held, uit de woning van Hela,</l>
<l>de Lichtweg geopend naar Walhals paleis!’’</l>
<l>- ‘Bewonderenswaard! - Ge spreekt wegslepend!’</l>
<pb n="44"/>
<l>ontsnapte, in snijdende, trillende toonen,</l>
<l>maar onwillekeurig, der keel van Kriemhilde.</l>
<l>Dan beet z' op de lip, die den lof liet verluiden</l>
<l>van Bruunhild, al speeld' er ook spot in en hoon.</l>
<l>Doch ze kampt' in haar hart toen ze koel zich deed hooren:</l>
<l rend="; 1tab">‘Uw woord wil de schriklijke wond overschreeuwen,</l>
<l>de wond en haar pijn! Hoe wanhopig een poging!</l>
<l>Zoolang niet uw tong, met een taal die betoovert,</l>
<l>uit de donkere diepten de dooden kan dagen,</l>
<l>om, onwraakbre getuigen, uw woorden te staven,</l>
<l>zóólang tracht ge vruchtloos mijn wrok te verteedren!</l>
<l>maar....dát kunt ge <hi rend="spat">niet</hi>, en....zoo min mij bekeeren!’</l>
<l>- ‘Dát kan ik! Dát kan ik!’ kreet Bruunhilde krachtig</l>
<l>‘Nu ontworstelt g' u niet, werwaarts ook g' u wilt wenden!</l>
<l>Nu zijt ge gebonden: want zie! mijn gebeden,</l>
<l>ik hoop het, ik <hi rend="spat">weet</hi> het, ze worden verhoord</l>
<l>in den afgrond beneên, en in Asgard daarboven!</l>
<l>Ik aanschouw reeds de scharen van scheemrende schimmen...</l>
<l>Zie: daar zweven ze herwaarts in zichtbare zwermen....</l>
<l>Maar....ze suisen voorbij!...Ik zie niet wien ik zoek!</l>
<l>Kriemhilde! wien hebt g', in den voorhof van Hela,</l>
<l>dien een vriend ge zoudt heeten, ten volle vertrouwen,</l>
<l>behalve den held die gebonden moet blijven</l>
<l>tot onze verzoening zijn zeelen komt slaken?</l>
<l>O 'k ken hem...Daar komt hij!...Gekloofd is de kruin hem</l>
<l>door Hagen, zijn hater. - Vergeef mij den hoogmoed</l>
<l>waardoor ik u deerde, gij edelste dwerg!</l>
<l>Gij, goede schutsgeest, gij, beschermer</l>
<l>van Siegfrieds jonkheid, zie mijn jammer,</l>
<l>en help mij Kriemhilds mokkend harte</l>
<l>tot mildheid stemmen. Steun mij Mime!</l>
<l>Zie! achter 't doodsbed des doorluchten</l>
<l>beweecht de wand....Kriemhild! hij wenkt u!’</l>
<l rend="; 1tab">Strak, als versteend staart de vorstinne,</l>
<l>met vorschend oog den vinger volgend</l>
<l>van Bruunhild. - Meer vermoed dan merkbaar</l>
<l>glimt op den muur een mattte glans.</l>
<l>'t Is iets als een onzeekre cirkel</l>
<l>van vonken, die, naar 't aspunt vloeiend,</l>
<l>zich tot een zwakke zon verzaamlen,</l>
<pb n="45"/>
<l>die matter wordt hoemeer ze wast.</l>
<l>Een flikkring vaal vult, fletsch verguldend,</l>
<l>de scheur des wands. Een schuine wonde</l>
<l>dwars over 't hoofd, staat daar de dwerg.</l>
<l>Met bloedge lokken, bleeke lippen,</l>
<l>aschgraauw gelaat, richt hij zijn oogen</l>
<l>vol straf verwijt op de vorstin;</l>
<l>en dof, als de toonen des roerdomps in 't donker,</l>
<l>klinkt uit rochlenden gorgel, met klankloos geluid:</l>
</lg>
<lg type="poem">
<l>‘Uit donkre dalen,</l>
<l>vol scharen van schimmen</l>
<l>zendt, voor Siegfried,</l>
<l>Hela mij herwaarts.</l>
<l>&nbsp;</l>
<l>Gehoorzaam Bruunhilde!</l>
<l>Zij geldt bij de Goden</l>
<l>zoo goed als gij zelve</l>
<l>voor Siegfrieds vrouw.</l>
<l>&nbsp;</l>
<l>Verzoen' u de zorg, dat</l>
<l>de band word' ontbonden</l>
<l>die de larve des levens</l>
<l>ook bij Hela geboeid houdt.</l>
<l>&nbsp;</l>
<l>Bevrijdt slechts de vuurmijt</l>
<l>de ziel van haar zeelen,</l>
<l>bereidt haar slechts ruste</l>
<l>de woedende wraak:</l>
<l>&nbsp;</l>
<l>dan trekt ze getroost wel</l>
<l>naar 't land waar geen leed is;</l>
<l>doch vruchteloos vraacht ze,</l>
<l>wat grond haar kan geven</l>
<l>voor heerlijker hoop.</l>
<l>&nbsp;</l>
<l>Maar biedt van u beiden</l>
<l>zich eene, die edel,</l>
<l>ten gunste des gades,</l>
<l>tot Hela wil heengaan,</l>
<pb n="46"/>
<l>zoo wordt tot Walhalla</l>
<l>den heerlijke heden</l>
<l>nog toegang gegeven.</l>
<l>&nbsp;</l>
<l>Zoo wapent ter wraak u,</l>
<l>en zorcht voor verzoening;</l>
<l>dat deel aan den doode</l>
<l>u beiden verblijde!</l>
<l>&nbsp;</l>
<l>Gehoorzaamt - en heerlijke</l>
<l>glorie vergaart g' u;</l>
<l>maar weigert onwillig,</l>
<l>en schand' en beschimping</l>
<l>bereidt g' u voor roem.</l>
<l>&nbsp;</l>
<l>Gij kent thands mijn kondschap:</l>
<l>ik merk reeds den morgen,</l>
<l>en keer naar de krochten</l>
<l>van 't donkere dal.</l>
</lg>
<lg type="poem">
<l rend="; 1tab">Hij was verdwenen. - Diep in gedachten</l>
<l>bogen zich beiden. - Boven de bergen</l>
<l>gloorde de morgen. In diamantglans</l>
<l>flonkerde stralende Freijaas gesternte,</l>
<l>bode des dags aan het diep hemelsblaauw.</l>
<l>Want de wind dreef den nevel, die droef het omwolkt had,</l>
<l>met krachtigen ruk voor zich heen als een rook.</l>
<l>Op den waard in den Rhijn, in de wilgen aan 't water,</l>
<l>klonk kweelend en zoet, in zacht zîlveren klanken,</l>
<l>eens nachtegaals lied. Maar niet lustig van galm.</l>
<l>'t Was geen joodlend gejuich, als het jublen der jonkheid</l>
<l>van d' ontwakende lente, die leven komt wekken;</l>
<l>maar de smeltende smart, die tot weemoed wil stemmen</l>
<l>in die laatste der liedren, als lente en liefde,</l>
<l>bij het zwenken der zon naar den zengenden zomer,</l>
<l>vermoeid van scheppen, moeten scheiden. -</l>
<l rend="; 1tab">Straks zweeg het lied, en vlood de zanger:</l>
<l>want klatrend klonk, op 't stroomgekabbel,</l>
<l>met forschen ruk een vaste riemslag.</l>
<l>Het was een vrouw, die, in de vroechte,</l>
<l>naar buit begeerig, in haar bootjen,</l>
<l>het in het water vlottend vischwant,</l>
<pb n="47"/>
<l>de fuik van vlokbies fijn gevlochten,</l>
<l>de lange, losse lijn kwam lichten</l>
<l>met list des avonds uitgelegd.</l>
<l>Bij haren arbeid dacht de arme</l>
<l>aan hem die vroeger haar verzorgd had,</l>
<l>haar Diedrik, onlangs droef verdronken,</l>
<l>en wiens lijk men niet vond, hoe er ook was gevorscht.</l>
<l>Ze klaagde haar leed in het lied dat nog kortlings</l>
<l>bij d' uitvaart der zonne zoo vaak was gezongen.</l>
<l>In de stilte des morgens droeg, duidlijk verstaanbaar,</l>
<l>de wind tot de vrouwen 't weemoedige woord:</l>
</lg>
<lg type="poem">
<l>- ‘Nooit roept ge terug m' uit</l>
<l>den voorhof van Hela.</l>
<l>Wat ge mint moet ge missen,</l>
<l>en het leed slechts duurt lang!’</l>
<l>&nbsp;</l>
<l>- ‘Mijn Balder, beminde!</l>
<l>ù zoek ik! Waar zijt gij?</l>
<l>Laat Nanna vernemen</l>
<l>hoe liefd' u verloss'!’</l>
</lg>
<lg type="poem">
<l rend="; 1tab">Een heilge ontroering doortrilde de harten</l>
<l>der beide vorstinnen. Bleek blikten ze vragend</l>
<l>vol oodmoed elkanderen aan. In haar oogen</l>
<l>bestraalde de starre een tranenstroom.</l>
<l>&nbsp;</l>
<l rend="; 1tab">En zachtkens, maar hoorbaar verzuchtte Kriemhilde,</l>
<l>tot Siegfried zich wendend: ‘Geliefde, geen weêrzin</l>
<l>spreekt uit uw verheerlijkt, heldhaftig gelaat.</l>
<l>Gij weet wat daar woelt in 't gemoed van uw gade’.</l>
<l>&nbsp;</l>
<l rend="; 1tab">Zoo strekte ze eindlijk, maar half nog weerstrevend,</l>
<l>over 't hoofd van den held naar Bruunhilde de hand.</l>
<l>- ‘Al zweecht g', ik zou uw keuze kennen’,</l>
<l>sprak lispend die: ‘mij wilt ge laten</l>
<l>het lichtere deel. Ik, ìk mag den geliefde</l>
<l>het reddende woord, - ten rid naar Walhalla</l>
<l>zijn Grani brengen en.....uw groet!’</l>
<l>- ‘En ik beloof’, kreet luid Kriemhilde,</l>
<l>‘'k zal, groote ziel, uw zoon vergelden</l>
<l>wat de laatste der dagen uws levens mij leerde.</l>
<pb n="48"/>
<l>Vermaak hem aan mij! Met de trouw eener moeder</l>
<l>hem te hoên en verplegen wordt heilige plicht me,</l>
<l>als hadde ik zelve hem gebaard aan den held.’</l>
<l>&nbsp;</l>
<l rend="; 1tab">Toen ze 's morgens ontwaakten, bemerkten, verwonderd,</l>
<l>held Eckart de trouwe, en d' andere trawanten,</l>
<l>hoe de beide vorstinnen, vriendschaplijk verbonden,</l>
<l>het reinigend bad den betreurde bereidden,</l>
<l>en samen bezorgden wat voorschrift en zede</l>
<l>gebieden te doen voor de dierbare dooden</l>
<l>als laatste betooning van trouw en van liefde.</l>
<l>&nbsp;</l>
<l rend="; 1tab">En toen 't licht van de wereld, de luchtige wolken</l>
<l>rood tintend als rozen, zijn dagtaak hervatte,</l>
<l>zat Siegfried alreed' op den pijnboomen zetel. -</l>
<l>De huishooge houtmijt was heerlijk omhangen</l>
<l>met vorstelijk sieraad en d' ijzeren rusting.</l>
<l>Daar praalde zijn helm, daar hing ook zijn pantser,</l>
<l>het gebogene schild en voorts Balmung, de scherpe.</l>
<l rend="; 1tab">De fakkel vloog in de van doornen gevlochten</l>
<l>omheining. Hoog hief naar den hemel</l>
<l>de vlam zich als sissende slangen van vuur.</l>
<l rend="; 1tab">Toen trad naar den troon, tot de treurende weduw,</l>
<l>de schouders omschorst met de schalmen en schakels</l>
<l>van 't malienet dat slechts den boezem nog bloot liet,</l>
<l>den helm op het hoofd, de hooghartige Bruunhild. -</l>
<l>Aan de hand hield ze Helgi en bracht hem Kriemhilde. -</l>
<l>Toen kusten de twee koninginnen elkander. -</l>
<l>Maar eer nog iemand 't kon vermoeden</l>
<l>springt de Valkijr door de spattende vonken,</l>
<l>is z' in den zadel op Grani gezeten,</l>
<l>stuwt ze den brieschende stout naar den stapel,</l>
<l>stoot ze den hengst daar het staal door het hart.</l>
<l>Als met krachtig gehinnik de hengst tot den held keert,</l>
<l>doorboort ze met Balmung den eigenen boezem;</l>
<l>en drukt op de lippen des altijd geliefden</l>
<l>den bruidskus te lang reeds begeerd en verboden.</l>
<l>Dan, stervende, juicht ze met jublende stemme:</l>
<l>‘Nu zijn we voor eeuwig, o Siegfried, vereenigd!’</l>
</lg>
</div>
<div type="chapter">
<interpGrp>
<interp type="primair" value="brin017"/>
</interpGrp>
<pb n="49"/>
<head rend="h3">De ongelukken van den heer Montaland.
<lb/>
Door Dr. Jan ten Brink.</head>
<head rend="h4">I.
<lb/>
Waarin plaats en tijd nader bepaald worden en het advies van verschillende zeer achtbare personen kortelijk is vermeld.</head>
<p><hi rend="spat">Ranthooven</hi> is eene zeer lieve, schoon gelegen stad. <hi rend="spat">Ranthooven</hi> ligt in Nederland, verdere geografische bizonderheden doen niets ter zake. Wie er ook kwaad van <hi rend="spat">Ranthooven</hi> zou willen spreken, geen enkel inwoner, die niet aanstonds bereid was te beweren, dat er geen netter, fatsoenlijker, beminnenswaardiger stad tusschen den Moerdijk en de Lauwerzee gevonden werd dan juist <hi rend="spat">Ranthooven</hi>. De stad was niet te groot, niet te klein, niet te oud en niet te jong, juist zoo als een model van eene nederlandsche stad moest zijn. De straten waren uiterst zorgvuldig geplaveid, opdat der bevolking elke pijnlijke herinnering aan eenig voeteuvel zou worden bespaard. Ondanks deze uitmuntende zorg lieten de aanzienlijke bewoners van <hi rend="spat">Ranthooven</hi> zich toch meestal in rijtuigen door de rustige straten rijden, want de hoogste deftigheid in alle dingen was eene levensvoorwaarde voor deze lieve, aangename stad.</p>
<pb n="50"/>
<p>Deftigheid werd als oud-vaderlandsche deugd door ieder bewoner van <hi rend="spat">Ranthooven</hi> om 't zeerst betracht. De bevolking klom tot over de tienduizend zielen en bestond voor een deel uit zeer vermogenden, die in de omstreken op buitengoederen woonden, uit een garnizoen, waarbij de officieren der artillerie het hoogst in rang werden geacht, uit het personeel eener arrondissements-rechtbank en van een kantongerecht, uit de adellijke grondbezitters van den omtrek, uit een zeker aantal oost-indische specialiteiten, uit eene vrij groote menigte rijke industriëelen en voorts uit de nering-drijvende en arbeidende burgerklassen. Het volk, aan de fabrieken als arbeiders werkzaam, woonde in een bizonder gedeelte der stad, waardoor men in het deftige centrum zeer weinig van fabriekarbeidersruwheid of haveloosheid bemerkte. Ook dit was een der goede zijden van <hi rend="spat">Ranthooven</hi>, daar het uiterst ongepast zou geweest zijn, als de deftigheid, die in blinkende rijtuigen door de hoofdstraten reed, eens plotseling gestuit ware op tafereelen van volksongebondenheid, gelijk die in Amsterdam, Rotterdam of Den Haag zoo dikwijls plaats grijpen.</p>
<p>Nog kon men veel goeds in deze aangename stad waarnemen. Niet in de laatste plaats mocht hiertoe gerekend worden een opmerkelijk groot aantal kerken van allerlei gezindheden, waaronder bizonder uitmuntten twee geheel nieuwe, modern-gothische gebouwen voor de roomsch-katholieke gemeente en een vierkant blokhuis zonder stijl voor de christelijk-afgescheiden hervormden. En deze gebouwen stonden er niet als nuttelooze cieraden, maar werden ijverig gebruikt op zon- en feestdagen. Van daar het voor den vreemdeling eenigszins opmerkelijk verschijnsel, dat vijf-en-twintig percent der deftige heeren in <hi rend="spat">Ranthooven</hi> des Zondags van negen uren des ochtends tot negen uren des avonds met witte dassen liep.</p>
<p>Tot de voorrechten, waarin alle bewoners van <hi rend="spat">Ranthooven</hi> gelijkelijk mochten deelen, behoorde vooral eene zeer doelmatige en nauwkeurige afscheiding der maatschappelijke standen. Van het arbeidersvolk in de fabrieken werd weinig gesproken, behalven wanneer de Ranthoovensche krant eenig buitengemeen feit van treurig zedenbederf had vermeld, jammerlijke tooneelen als in <hi rend="spat">Ranthooven</hi> slechts bij de heffe van 't gepeupel konden voorkomen. Voor het overige sloten
<pb n="51"/>zich de verschillende standen broederlijk bijeen, zoodat de handelaren en industriëelen eene afzonderlijke waereld vormden met eene afzonderlijke uitspanningsplaats, de <hi rend="spat">Harmonie</hi> geheeten. De ambtenaren en de officieren der infanterie hadden mede een ‘saniteits-cordon’ rondom hunne kleine waereld getrokken, zoodat een vreemdeling eerst na lange quarantaine de grensscheiding mocht overtrekken. De oost-indische specialiteiten hadden hun vermogen, de officieren der artillerie hun patroontasch in de weegschaal gelegd, waarin zij de geschiktheid van ieder sterveling afwogen, om in hunne voorname kringen te worden opgenomen. De ambtenaren en de infanterie ontmoetten elkander in eene fraai ingerichte sociëteit: <hi rend="spat">Amicitia</hi>, terwijl de Oost en de artillerie zeer gezellig in hun afzonderlijk gebouw met den titel: <hi rend="spat">Inter Nos</hi> bijeenkwamen. Daar deze zeer doelmatige en prijzenswaardige indeeling der Ranthoovensche burgerij strikt werd in acht genomen, leefde men op zeer aangenamen voet in deze nette en schoon gelegen stad.</p>
<p>Nog bestond er eene vierde klub te Ranthooven, uitsluitend voor den ouden adel uit den omtrek en voor de gulden jongelingschap van 't garnizoen. Het was eene bizondere eer tot dit doorluchtig gezelschap te worden toegelaten, 't welk onder den titel van <hi rend="spat">Sint</hi>-<hi rend="spat">Hubertus</hi>-<hi rend="spat">klub</hi> dagelijks vergaderde in 't meest moderne heerenhuis van de Groote Markt. Sommige artilleristen waren lid zoowel van deze achtenswaardige sociëteit als van <hi rend="spat">Inter Nos</hi>, omdat er onder de officieren enkelen gevonden werden met het praedikaat van Jonkheer. Voor het overige greep er volstrekt geene vermenging der verschillende koterieën plaats en bleef ieder uit fijnen takt op zijn eigen terrein met de heldere bewustheid, dat er niets ziekelijkers in de tegenwoordige maatschappij wordt gevonden, dan het onophoudelijk streven van sommigen, om zich boven hun stand te verheffen.</p>
<p>Was dus het maatschappelijk leven binnen <hi rend="spat">Ranthooven</hi> buitengewoon gunstig ontwikkeld, nog menige trek van die eigenaardige ontwikkeling viel er voor den scherpzinnigen opmerker waar te nemen. Zoo verkeerde de jeugd te <hi rend="spat">Ranthooven</hi> in buitengewoon gunstige omstandigheden. De autoriteiten in de gemeente en van de verschillende kerkgenootschappen waren volkomen eensgezind op het punt van
<pb n="52"/>lager onderwijs. Onze tijd, zeiden ze, had eene koortsachtige belangstelling voor onderwijs aan den dag gelegd, niemand werd bijna meer in 't dagelijksche leven der maatschappij toegelaten, zonder eene drukkende reeks van examens te hebben doorloopen. Tot zulk eene overdrijving van wat oorspronkelijk goed was, wilden de denkende hoofden van <hi rend="spat">Ranthooven</hi> niet medewerken. Men verheugde zich in de bizondere belangstelling van de ingezetenen voor 't lager onderwijs, zoodat er eene bizondere school door roomsch-katholieke ingezetenen naast eene dergelijke voor christelijk-historiesch hervormde kinderen werd gevonden. De Gemeenteraad kon dus in de bepaling van het aantal openbare scholen met wijze gematigdheid te werk gaan, 't welk wederom den belastingschuldigen gemeentenaren uitnemend ten goede kwam.</p>
<p>Voor 't overige werd er in <hi rend="spat">Ranthooven</hi> ongemeen veel belangstelling voor de ontwikkeling van goeden smaak en beschaving aan den dag gelegd, daar er jaarlijks een openbaar examen plaats greep van de leerlingen der beroemde latijnsche school, steeds bijgewoond door vijf zeer deftige kuratoren en eenige belangstellende ouders. De goede gewoonte, om de leerlingen daarbij in 't zelf gestelde Latijn te doen spreken, werd in hooge eere gehouden door den grijzen rektor. Daarbij kwam, dat de Ranthoovensche krant er een zwierig gesteld verslag van gaf, waarbij te recht werd in 't licht gesteld, dat ‘de toenemende zin voor stoffelijke genietingen onzer dagen niet beter kon worden bestreden dan door aankweeking dier humaniteit, welke eene verstandige beoefening van de schoonste gewrochten der Oudheid steeds pleegt op te leveren.’</p>
<p>Misschien zou hier de teekening van deze belangwekkende stad nog uitvoeriger kunnen worden afgewerkt. Maar reeds genoeg tot begrip van wat er volgen zal. De plaats is aangeduid en de tijd behoeft slechts eene eenvoudige vermelding.</p>
<p>Men schreef 15 Juli 1863.</p>
<p>Op dat tijdstip, des middags te éen uur begint deze geschiedenis, ter plaatse, waar het deftige Raadhuis der gemeente zich aan de noordzijde van de Groote Markt verheft. Dit gebouw heeft niets merkwaardigs, dan een pui van hardsteen en eene monumentale steenen trap met bordes. Onder
<pb n="53"/>aan de trap vertoont zich een agent in de stedelijke liverei van <hi rend="spat">Ranthooven</hi>. De man ziet met veel gevoel van eigenwaarde naar rustverstoorders uit, die niet komen opdagen, en houdt een paar straatjongens in 't oog, die maar geene baldadigheid willen bedrijven.</p>
<p>Ook in dit opzicht - het zij in 't voorbijgaan gezegd - bleek de verstandige inrichting van het staatkundige en maatschappelijke leven in <hi rend="spat">Ranthooven</hi>. Er grepen bijna nooit onaangenaamheden plaats op de openbare pleinen of straten, daar de uitmuntend ingerichte gemeentelijke politie wel voortdurend een nauwkeurig toezicht hield, maar bijkans geene gevallen van ergerlijken aard mocht ontdekken. Evenwel was de politie - en wie zou hierop eene aanmerking durven maken - niet <hi rend="spat">alomtegenwoordig</hi>. Mocht er dus hier of daar eene aanrijding van kinderen of bejaarde personen voorvallen, dan kon men veilig aannemen, dat de laakbare onvoorzichtigheid der voetgangers daartoe eene onvermijdelijke aanleiding gegeven had - zoodat zelfs een geheel volmaakt korps van politieagenten niet bij machte zou geweest zijn zulke baldadigheden te voorkomen.</p>
<p>Inmiddels had de opmerkzame agent, die heden den toegang tot het Raadhuis beschermde, verscheidene reizen recht onderdanig gegroet. Een reeks van deftige heeren met zwarte rokken of gelijkkleurige ernstige jassen had zich binnen het gemeentelijk heiligdom begeven - want er werd raadsvergadering gehouden - eene gebeurtenis, die een wachthoudend agent natuurlijk met eerbiedigen schroom vervult.</p>
<p>De leden van den gemeenteraad zijn geheel voltallig opgekomen. Er heerscht in de statige raadszaal een verward gerucht van stemmen - waaraan de hamerslag van den voorzittenden Burgemeester een eind maakt. Het tafereel, 't welk zich nu voor het publiek op de tribune ontvouwt, is indrukwekkend. Dit publiek wordt gevormd door een leeglooper, die zich verveelde, een israëlietischen koopman, die een uurtjen vakantie had en de vertegenwoordiger der drukpers, de berichtgever van de Ranthoovensche krant. De veertien stoelen der raadsleden zijn allen bezet - het vijftiende raadslid is de Burgemeester. De Baron <hi rend="spat">Floris van Riemerszwaal</hi> staat volkomen te recht aan 't hoofd der aanzienlijke gemeente <hi rend="spat">Ranthooven</hi>. Zoo als hij zich daar vertoont in
<pb n="54"/>den burgemeesterlijken zetel maakt hij een aangenamen indruk. Hoog van gestalte, 't hoofd een weinig gebogen naar de papieren, die vóor hem op de groene tafel liggen, kan men hem aanzien, dat hij in schranderheid en voortvarendheid niet licht zijn meester zal vinden. Zijne doordringende oogen worden door groote zwarte wenkbrauwen overhuifd, zijne slapen door grijzende, krullende hairvlokken omgeven. De veertien raadsleden doen in geen enkel opzicht iets te kort aan den grooten, aangenamen indruk van deftigheid, welke als 't ware afstraalt van alles wat met <hi rend="spat">Ranthooven</hi> in betrekking staat. De meeste gelaatstrekken zijn opmerkelijk door zekere rust en die eigenaardige uitdrukking, welke 't onbedriegelijk kenteeken is van kracht, die op zich zelve vertrouwt.</p>
<p>Opmerkelijk zijn twee mannen onder die veertien. De een is in de kracht des levens, met een uitdagenden blik en zekere zonderlinge heftigheid in al zijne bewegingen - een bizonderheid, die somtijds een bezorgden blik van zijne ambtgenooten uitlokt. Zijn naam is Dokter <hi rend="spat">Berthout</hi> en 't kan geen kwaad hierbij te zeggen, dat hij als arts wel zeer geacht wordt om zijne bekwaamheden, maar dat men in den gemeenteraad van <hi rend="spat">Ranthooven</hi> niet altijd even voldaan is over den eigentlijk niet buitengewoon plechtigen toon, waarmee hij gewoon is zijne adviezen uit te spreken. Doch men troost zich met de gedachte, dat de ambts-bezigheden van den geneesheer wellicht hebben meêgewerkt, om dezen den hoog-geloofden, attischen spreektrant te doen verliezen en dat er op de veertien leden van den gemeenteraad wellicht een enkel kan geduld worden, die minder welsprekend is.</p>
<p>Het tweede opmerkelijke lid dezer achtbare vergadering was een eerbiedwaardig grijsaard, geheel wit van hoofd, met sprekende, scherpe trekken, die van zonderling groote wilskracht getuigen. 't Is de Graaf <hi rend="spat">van der Boeckhorst</hi>, een der aanzienlijkste landeigenaren van de provincie en tevens een der invloedrijkste mannen uit de stad en omstreken.</p>
<p>Houdt men nu daarbij in 't oog, dat de Raadszaal zeer hoog van verdieping was, dat de wanden met lambrizeeringen van antiek eikenhout waren bedekt, dat boven de wijde schouw een reusachtig schuttersstuk uit de 16<hi rend="sup">de</hi> eeuw hing, en dat voorts een drietal geschilderde portretten onzer vorsten sints
<pb n="55"/>1813 in de zaal prijkten, dan zal men zonder moeite begrijpen, dat het tafereel, op de tribune genoten, inderdaad indrukwekkend mocht genoemd worden.</p>
<p>Misschien zou het nog de verwondering van dezen of genen kunnen opwekken, dat er maar drie hoorders, waarvan éen ambtshalven, op de tribune tegenwoordig waren, doch ook hierin kon men een levensteeken van het rustige en goed ontwikkelde <hi rend="spat">Ranthooven</hi> waardeeren. Ieder wijdde zich met te veel ijver aan beroep of bezigheden en tevens was ieder te innig overtuigd van de uitmuntende behartiging der gemeentebelangen door den Raad, dan dat men de tribune met eenigen zweem van beoordeeling zou hebben betreden. In elk geval gaf de krant een volledig, officiëel verslag, 't welk de belangstellenden konden raadplegen.</p>
<p>De vergadering is intusschen aan 't werk getogen. De officiëele mededeelingen zijn geschied. Verschillende gewichtige onderwerpen zijn aan de orde. Behalven andere niet minder opmerkelijke gemeentebelangen waren aan de orde: het vernieuwen van de naambordjens der pleinen en straten, het oprichten van eene monumentale drinkfontein op de Groote Markt en eindelijk eene interpellatie van Dokter <hi rend="spat">Berthout</hi> aan het dagelijksch bestuur der gemeente. De beraadslagingen waren ernstig en grondig als altijd - dit zij genoeg. Bizonder merkwaardig voor de geschiedenis, die hier wordt meêgedeeld, was de interpellatie van het lid <hi rend="spat">Berthout</hi>. 't Was tegen het einde der zitting. Alle voorstellen van Burgemeester en Wethouders waren met genoegzaam algemeene stemmen aangenomen.</p>
<p>Het is de beurt van Dokter <hi rend="spat">Berthout</hi>.</p>
<p>De Burgemesteer heeft dit geachte raadslid met eenige plechtigheid het woord toegestaan. Wel fijn mocht de blik van den menschenkenner zijn, die aan de lichte trilling der neusvleugels van den beminnenswaardigen Burgemeester het minste teeken van ongeduld had bespeurd.</p>
<p>- ‘Meneer de Voorzitter!’ - begon Dokter <hi rend="spat">Berthout</hi> het hoofd opheffend - ‘wij beleven heden den 15 Juli. Ik vestig de aandacht op dezen datum. Sints een paar weken is in ons vaderland de wet op het middelbaar onderwijs in werking getreden. Het heeft zeer mijne aandacht getrokken, dat heden op den beschrijvingsbrief dezer vergadering niet aan
<pb n="56"/>de orde is gesteld: het oprichten van een burger dag- en- avondschool, waartoe onze gemeente volgens art. 14 verplicht is. Reeds bij herhaling heb ik in deze geachte vergadering dit onderwerp ter sprake gebracht. Ik heb de wenschelijkheid betoogd in deze bloeyende gemeente eene Hoogere Burgerschool met driejarigen kursus op te richten - ik laat echter deze laatste zaak thands rusten, maar richt alleen deze vraag aan het geacht dagelijksch bestuur dezer gemeente: wanneer zal een voorstel tot oprichting eener burger dag- en- avondschool deze vergadering mogen bereiken?’</p>
<p>Baron <hi rend="spat">van Riemerszwaal</hi> heeft met den hem eigenaardigen, beleefden, glichlach de individuëele leden der achtbare vergadering in 't oog gehouden. De heeren raadsleden bezitten een te levendig gevoel van waardigheid, om met merkbare teekenen van goed- of afkeuring omtrent hun gevoelen te doen blijken. Zoo ras de dokter heeft opgehouden met spreken, andwoordt hij:</p>
<p>- ‘Hoogst aangenaam is het Burgemeester en Wethouders de vraag van den geachten spreker onmiddellijk te behandelen. Het dagelijksch bestuur dezer gemeente heeft het tot stand komen der wet op het middelbaar onderwijs met de meeste belangstelling begroet. Aanvankelijk was het voorstel reeds ontworpen, om in deze gemeente naar het voorschrift der wet eene burger dag- en- avondschool op te richten, toen het aan Burgemeester en Wethouders toescheen, dat zij wellicht met deze zoo wenschelijke zaak te veel haast hadden gemaakt. Volgens de bedoeling van den wetgever toch zouden de burger dag- en- avondscholen bestemd worden voor aanstaande ambachtslieden en landbouwers en nu is het ons allen bekend, dat <hi rend="spat">Ranthooven</hi> zoowel voor de eene als voor de andere rubriek van arbeiders weinig kandidaten zal leveren. Onze schoone omstreken bestaan uit bosch- en heidestreken, zoodat een middelbare school voor den landbouwenden stand hier ter stede weinig bezoek zou oogsten. In zulk een geval heeft de wet voorzien. De Koning verleent alsdan dispensatie!’</p>
<p>Met bizondere beleefdheid had de Burgemeester steeds den interpellant in 't gelaat gestaard, terwijl hij aan 't einde van zijne redevoering eene kleine beweging met zijne rechterhand maakte en zich in zijn leunstoel deed neervallen.</p>
<pb n="57"/>
<p>Aanstonds was Dokter <hi rend="spat">Berthout</hi> gereed te andwoorden:</p>
<p>- ‘Uwe meening, meneer de Voorzitter! is de mijne niet! <hi rend="spat">Ranthooven</hi> bezit belangrijke industriëele ondernemingen. Een burger dag- en- avondschool zou eene weldaad zijn voor de talrijke klasse van arbeiders!’</p>
<p>- ‘De kinderen van fabriekarbeiders maken zelfs geen gebruik van 't gewoone lager onderwijs. Eene middelbare school voor deze klassen ware verspilling der gemeente-inkomsten!’</p>
<p>Wederom had de Burgemeester allerwelwillendst gesproken, terwijl hier en daar een enkel raadslid eene voorzichtige toestemmende beweging met het hoofd maakte.</p>
<p>Nogmaals werd den Dokter <hi rend="spat">Berthout</hi> het woord verleend. Ditmaal klonk het luider:</p>
<p>- ‘Zal deze gemeente dan werkeloos blijven, nu de rijkswet op het middelbaar onderwijs in werking treedt? Al de belangrijke steden geven ons een voorbeeld. Amsterdam, Rotterdam, den Haag, Leiden, Deventer, Kampen richten hoogere burgerscholen op, en wij zullen dispensatie vragen. Dit ware eene schande voor onze gemeente, meneer de Voorzitter! Mocht ook een burger dag- en- avondschool in enkele opzichten minder noodig schijnen, 't welk ik ontken, dan is er hier toch eene talrijke klasse van gezeten burgers, wier zonen behoefte hebben aan middelbaar onderwijs. Vergun mij, meneer de Voorzitter! ook hieromtrent uwe meening te vragen?’</p>
<p>Eerst echter werd het woord verleend aan den Graaf <hi rend="spat">van der Boeckhorst</hi>, die geruimen tijd in eene kleine brochure had zitten bladeren en nu met eene heldere doordringende stem aanving:</p>
<p>- ‘Het zij mij vergund, meneer de Voorzitter! eene enkele opmerking in 't midden te brengen. Zoo even werd door den geachten spreker een beroep gedaan op art. 14 der wet, houdende regeling van 't middelbaar onderwijs. Wat lees ik daar echter in de tweede alinea:’ (hier hief de spreker zijne brochure omhoog en bracht die dicht bij zijne oogen, terwijl hij zijn gouden bril een weinig oplichtte) ‘Mocht de bevolking eener gemeente van boven tienduizend zielen zoo ver uiteen wonen, dat op een bezoek weinig te rekenen ware, of in de behoefte op andere wijze voorzien zou zijn, dan kan zoodanige gemeente door Ons van het voorschrift der eerste
<pb n="58"/>zinsnede van dit artikel vrijgesteld worden.’ Ik geloof, mijnheer de Voorzitter! dat onze gemeente zich in zoodanig geval bevindt. De wetgever veronderstelt, dat hier of elders: ‘in de behoefte op andere wijze zou voorzien zijn.’ Welnu, wij bezitten eene voortreffelijke bizondere school van meer uitgebreid lager onderwijs. Met een weinig aanvulling ware daaraan gemakkelijk het karakter eener hoogere burgerschool met driejarigen kursus te geven. En daar de overgangsbepalingen ons een termijn van zes jaren laten, geloof ik niet, dat dit vraagstuk reeds aanstonds ter overweging aan den Raad kan worden aanbevolen.’</p>
<p>Met de deftigheid van Dokter <hi rend="spat">Berthout</hi> was het thands treurig gesteld. Hij bewoog zich zenuwachtig en schudde het hoofd. De beide wethouders en overige raadsleden schenen eene geringe aandoening van bekommering te onderdrukken. Maar de stuurman, die het schip der gemeente met vaste hand bestuurde, die al stil een onweer zag opsteken, de Burgemeester <hi rend="spat">Van Riemerszwaal</hi> nam met den vriendelijksten glimlach ter waereld het woord en sprak:</p>
<p>- ‘In aansluiting bij den vorigen geachten spreker wenscht het dagelijksch bestuur dezer gemeente zich nog een tijd van beraad voor te behouden, alvorens nadere voorstellen aan den Gemeenteraad in overweging te geven. - Kan de geachte interpellant zich hiermeê vereenigen?’</p>
<p>Dokter <hi rend="spat">Berthout</hi> verklaarde kortaf, dat een al te lang uitstel nadeelig zou worden voor de gemeente - zoodat hij de vrijheid zou nemen in dat geval zelf voorstellen te doen.</p>
<p>Niets meer aan de orde zijnde, sluit de Voorzitter de vergadering.</p>
<div type="section">
<pb n="59"/>
<head rend="h4">II.
<lb/>
De heer Montaland verschijnt binnen de muren van Ranthooven en maakt kennis met menschen en zaken.</head>
<p>September geeft heerlijke dagen te genieten.</p>
<p>De aanzienlijke waereld van <hi rend="spat">Ranthooven</hi> rolt in schitterende rijtuigen langs den boschweg. De voornaamste leden der <hi rend="spat">Sint</hi>-<hi rend="spat">Hubertus</hi>-<hi rend="spat">klub</hi> vertoonen zich te paard. Vriendelijke groeten en innemende blikken worden gewisseld. De zonneschijn wordt door het hoog opgaande groen getemperd. Dit alles vormt eene levendige afwisseling van schilderachtige tafereelen, zoo als de voetgangers, die tot de afdeeling: <hi rend="spat">Harmonie</hi> of tot den <hi rend="spat">clan</hi> der <hi rend="spat">Amicitianen</hi> behooren, in stilte erkennen, mocht het ook niet tot de aangenomen gebruiken in <hi rend="spat">Ranthooven</hi> behooren, om op zichtbare of hoorbare wijze teekenen van goed- of afkeuring te geven.</p>
<p>De boschweg voert ruim een uur gaans onder de schauw van beuken en dennen, om dan plotseling te eindigen in eene heuvelachtige heidestreek. Alom verrijzen prachtige villaas, die te midden van het boschterrein zijn aangelegd. De voorname waereld brengt bezoeken aan de buitenplaatsen. Bijna overal staan rijtuigen te wachten. Weldoorvoede paarden slaan met de koppen op en neer - uit verveling en om de vliegen. De statige gegaloneerde koetsiers fluisteren een woord van matiging en bezadigdheid tot hunne welbeminde stalgenooten. Arme havelooze fabriekskinderen, die eigentlijk het gantsche cierlijke landschap bederven, kijken naar de dikke ruggen der ijverige lakeyen en denken aan een flink middagmaal, aan vleesch, soep en bier.</p>
<p>Hier en daar was nog wel eens iemand op te merken, die even als de fabriekskinderen liever weg had moeten blijven, om den schoonen indruk van 't geheel niet te bederven, maar zoover had het liefelijk gelegen <hi rend="spat">Ranthooven</hi> het in maat-<pb n="60"/>schappelijke ontwikkeling nog niet gebracht, om dergelijke leemten aan te vullen. Onder de minder oogelijke wandelaars was er een, die gedurig een onderzoekenden blik in 't ronde wierp en voor iedere villa een oogenblik stil stond. Zijn doodeenvoudig zomerpak was met stof bedekt, zijn stroohoed niet zeer frisch van kleur en eindelijk droeg hij eene lichtroode das, die hem een eenigszins onfatsoenlijk voorkomen gaf. Zijn uiterlijk verwekte evenwel volstrekt geen angst of verdenking - integendeel, de man zag met zijne lichtblauwe oogen zeer vreedzaam en vergenoegd in 't rond, zijn gelaat was ovaal en blozend, en gaf een uitstekend getuigenis omtrent zijne gezondheid en levenslust. Een breede, zwarte knevel temperde de uitdrukking van al te groote welwillendheid en goedhartigheid, die soms tot kinderlijke onnoozelheid dreigde te verloopen. Een klein reistaschjen, aan een riem over den schouder gedragen, voltooide het vreemde en uitheemsche van zijn voorkomen.</p>
<p>Deze wandelaar scheen naar een der buitenverblijven aan den boschweg te zoeken. Hij las al de namen der villaas zeer oplettend en ging langzaam van de éene zijde naar de andere.</p>
<p>Juist staat hij stil voor een deftig landhuis, welks eenigszins ouderwetsche muren zich achter hooge linden schenen te verschuilen. Een ruiter komt van den boschweg naar de villa en rijdt op het hek toe. De wandelaar werpt een verlegen blik naar den welgekleeden jonkman en groet.</p>
<p>- ‘Pardon meneer!’ - zegt hij met welluidende stem in 't Fransch. - ‘Is hier het buitenverblijf Rustoord van den Graaf <hi rend="spat">van der Boeckhorst</hi>?’</p>
<p>- ‘Juist, meneer! Ik zal u den weg wijzen!’</p>
<p>En de ruiter rijdt vooruit, terwijl hij den vreemdeling met zijne rijzweep op eene zijlaan wijst, die naar een ingang van de villa leidt. Daarna zag de man met de lichtroode das zijn vriendelijken gids snel verdwijnen en stond hij zelf voor een glazen deur. De lakei, die hem inliet, scheen maar half met zijn voorkomen tevreden. Het kaartjen van den vreemdeling werd met zekere voorname hooghartigheid aangenomen, doch er scheen geen bezwaar te bestaan, om het althands aan den heer des huizes te vertoonen.</p>
<p>De Graaf <hi rend="spat">van der Boeckhorst</hi> bevindt zich in eene
<pb n="61"/>tuinkamer aan de achterzijde van de villa. Zijne hooge, rechte gestalte komt in volle lengte uit, want hij staat voor eene schrijftafel en reikt een papier over aan een bezoeker. Deze heeft zich met den rug naar 't licht gewend en om deze reden is er niets van hem waar te nemen, dan eene gebogen houding, een kaal hoofd en eene witte das. Op dit oogenblik verschijnt de lakei met het kaartjen van den vreemdeling. De Graaf brengt het voor zijn linkeroog en roept:</p>
<p>- ‘<hi rend="spat">Victor Montaland</hi>! Daar is onze Franschman al, <hi rend="spat">Qualler</hi>!’</p>
<p>De heer <hi rend="spat">Qualler</hi> scheen buitengewoon te vreden en stak zijne rechterhand in een wijden vestzak, waaruit hij eene vierkante zwarte snuifdoos greep. Daarop ving hij zeer gewichtig aan te snuiven.</p>
<p>De lakei had een wenk ontvangen. <hi rend="spat">Victor Montaland</hi> trad binnen. De Graaf en <hi rend="spat">Qualler</hi> zaten nu beiden aan de schrijftafel. Er werd zeer beleefd gebogen en gegroet. De indruk, door den Franschman te weeggebracht, was merkbaar aan den Graaf <hi rend="spat">van der Boeckhorst</hi> door een schielijk ophalen der beide wenkbrauwen en bij <hi rend="spat">Qualler</hi> door een langzaam openen en sluiten der oogen.</p>
<p>Natuurlijk werd er weder Fransch gespoken. De heer <hi rend="spat">van der Boeckhorst</hi> was daarin meer op zijn gemak dan de snuifman.</p>
<p>- ‘We zijn zeer verheugd u te zien, meneer <hi rend="spat">Montaland</hi>! U komt nog juist bij tijds. Mag ik u voorstellen aan den heer <hi rend="spat">Qualler</hi>, uw toekomstigen chef, den direkteur onzer Hoogere Burgerschool!’</p>
<p>Er wordt gebogen. <hi rend="spat">Qualler</hi> werpt zijn kaal hoofd heen en weer en doet het daarna plechtig stilstaan boven zijne witte das. Met saamgeknepen oogen tuurt de direkteur naar den vreemdeling.</p>
<p>De Graaf vervolgt:</p>
<p>- ‘Mijn vriend <hi rend="spat">de Beauchesne</hi> te Parijs heeft mij geschreven, dat u genegen is aan onze bizondere burgerschool de fransche taal en letteren te onderwijzen. Hij heeft u zeker van onzen toestand gesproken en nadere bizonderheden meegedeeld?’</p>
<p><hi rend="spat">Victor Montal</hi>and andwoordt met eenige beschroomdheid, maar uiterst wellevend. De heer <hi rend="spat">de Beauchesne</hi> had
<pb n="62"/>hem te Parijs gevraagd of hij lust zou hebben naar Nederland te gaan en daar te <hi rend="spat">Ranthooven</hi> als leeraar in de fransche taal en letteren op te treden. Men had hem een jaarlijksch inkomen van drieduizend franks toegezegd, waarvoor hij van tien tot vijftien uren 's weeks zou onderwijzen. Tevens had de heer <hi rend="spat">de Beauchesne</hi> gesproken van de gelegenheid tot privaatlessen te Ranthooven.....</p>
<p>Terwijl de Franschman met zekere verlegenheid spreekt, heeft de heer <hi rend="spat">van der Boeckhorst</hi> onderscheidene reizen de wenkbrauwen opgetrokken. Hij valt den spreker hier zonder veel plichtpleging in de rede:</p>
<p>- ‘Zeer wel, maar ik bedoel iets anders. Heeft mijn geleerde vriend <hi rend="spat">de Beauchesne</hi> u niet opmerkzaam gemaakt, dat onze inrichting, waarbij u wenscht geplaatst te worden, van zeer bizonderen aard is? Onze hoogere burgerschool zal eenig in 't land zijn, want zij is eene christelijke hoogere burgerschool. Was u dit onbekend?’</p>
<p><hi rend="spat">Victor Montaland</hi> andwoordt iets minder beschroomd, dat hem dit bekend was.</p>
<p>- ‘Dit verheugt mij!’ - roept de Graaf op aanmoedigenden toon uit. - ‘Er werd in deze stad geïntrigeerd, om eene godsdienstlooze, atheïstische school voor het geld der ingezetenen te doen bouwen - dit hebben wij voorkomen door uit onze eigene fondsen eene christelijke hoogere burgerschool op te richten. Ik mocht mij vooral verheugen in de medewerking van onzen vriend <hi rend="spat">Qualler</hi>, die reeds jaren aan 't hoofd stond van eene christelijke school voor meer uitgebreid lager onderwijs. Wij hebben ons best gedaan, om bekwame leeraren te vinden en danken het aan den voortreffelijken <hi rend="spat">de Beauchesne</hi>, onzen vriend en geestverwant te Parijs, dat wij in u, meneer <hi rend="spat">Montaland</hi> een bereidwillig medearbeider vinden.’</p>
<p>- ‘Ik ben zeer getroffen door uwe vriendelijke woorden, meneer de Graaf! Mijn voornemen is om door den meesten ijver uw vertrouwen waardig te worden. Ik vlei mij onze leerlingen belangstelling en liefde voor de fransche taal en letteren in te boezemen!’</p>
<p>De aanstaande direkteur <hi rend="spat">Qualler</hi> nam nu even 't woord en vroeg in gebroken Fransch:</p>
<p>- ‘Heeft u meer les gegeven, meneer <hi rend="spat">Montaland</hi>?’</p>
<pb n="63"/>
<p>- ‘Bij partikulieren, o, ja! meneer!’</p>
<p>- ‘Men heeft u misschien reeds op de hoogte gebracht, dat er hier in Nederland nog een klein examen door u moet worden afgelegd?’</p>
<p>- ‘Neen, meneer!’</p>
<p><hi rend="spat">Qualler</hi> snoof met toegeknepen oogen.</p>
<p>De heer <hi rend="spat">van der Boeckhorst</hi> viel snel in:</p>
<p>- ‘Maar dat zal u geene moeite kosten. Als geboren Parijzenaar zal u licht voldoen aan een examen in uwe eigene taal en letterkunde!’</p>
<p>- ‘Ik heb er geen bezwaar in, meneer de Graaf!’</p>
<p>- ‘En mag ik vragen...u is immers gehuwd?’</p>
<p>- ‘Ja, meneer! Madame <hi rend="spat">Montaland</hi> wacht mij te Parijs, als ik hier eene geschikte woning zal gevonden hebben!’</p>
<p>- ‘Daarin zal onze vriend <hi rend="spat">Qualler</hi> u wel behulpzaam willen zijn, niet waar?’</p>
<p>De aangesprokene boog het ivoorkleurige, kale hoofd wat lager en zei met groote onderdanigheid:</p>
<p>- ‘Als meneer <hi rend="spat">van der Boeckhorst</hi> het goed vindt, zou ik willen voorstellen mijn aanstaanden ambtgenoot het adres op te geven van onzen vriend <hi rend="spat">Van Winter</hi>, die is nog al vlug met Fransch spreken en zal ons gaarne helpen!’</p>
<p>De Graaf had er niets tegen en <hi rend="spat">Qualler</hi> schreef schielijk een adres.</p>
<p>- ‘Zie hier, meneer <hi rend="spat">Montaland</hi>! het adres van uw aanstaanden ambtgenoot <hi rend="spat">Van Winter</hi>, die op onze Hoogere Burgerschool belast zal worden met het onderwijs in 't Engelsch en in de Aardrijkskunde. 't Is een jong mensch, die u gaarne met raad en daad zal bijstaan. U loopt den grooten boschweg naar <hi rend="spat">Ranthooven</hi> maar terug en vlak bij de Groote markt in de Damstraat zal u <hi rend="spat">Van Winter</hi> vinden boven een kleermaker!’</p>
<p>Dit alles had Graaf <hi rend="spat">van der Boekhorst</hi> gesproken, terwijl hij langzaam opstond, waarna de beide anderen tevens verrezen. <hi rend="spat">Victor Montaland</hi> had nog wel eenige inlichting willen vragen, maar 't was alsof de Graaf een teeken had gegeven, dat de audiëntie gesloten werd. De Franschman boog, evenzoo de heeren. Er werden geene handdrukken gewisseld. De knecht verscheen, om meneer uit te laten.</p>
<pb n="64"/>
<p>- ‘Wel, <hi rend="spat">Qualler</hi>! Wat zeg je?’ - vraagt de heer <hi rend="spat">van der Boeckhorst</hi>, zoodra de Franschman vertrokken is.</p>
<p><hi rend="spat">Qualler</hi> snoof en wachtte het oordeel van den Graaf.</p>
<p>- ‘De man bevalt me op het uiterlijk niet bizonder’ - zeide het geachte lid van den Gemeenteraad - ‘maar 't uiterlijk beslist niet. Ik zal nog eens aan de <hi rend="spat">Beauchesne</hi> schrijven!’</p>
<p>- ‘'t Is een geboren Parijzenaar en dat is veel voor onze inrichting. Men zal geene opmerking kunnen maken, en nu hij eenmaal hier is, zal 't moeyelijk zijn hem weer weg te zenden. De Rijks- en Gemeente Hoogere Burgerscholen zullen zoo spoedig geen geschikt personeel vinden! Wij zullen al de andere voor zijn!’</p>
<p>De Graaf glimlachte zeer flauw en bleef een oogenblik zwijgen. Eindelijk sprak hij:</p>
<p>- ‘Je weet, <hi rend="spat">Qualler</hi>! dat ik er bizonder aan hecht deze zaak naar behooren tot stand te brengen. Op geld zie ik niet. Onze geestverwanten, die even als wij met Christus staan, zullen mij helpen. Zij hebben er op aangedrongen, dat niet alle verplichte vakken zullen worden onderwezen. Het verlof daartoe zullen we van Gedeputeerden krijgen, omdat we hoegenaamd geene subsidie verlangen. Is het personeel nu naar je zin?’</p>
<p>- ‘Ik ben tevreden en wacht onder Hoogeren Zegen de beste vruchten. Alles is dunkt mij in orde. Ik zelf neem wiskunde en beginselen van natuurkunde; scheikunde is van later zorg! Geen zoölogie, dat staat vast. Handels- en staatswetenschappen komen niet te pas. <hi rend="spat">van Winter</hi> krijgt de aardrijkskunde en het Engelsch; hij heeft een paar jaar les gegeven aan de latijnsche school en kan dus rechtens optreden. De nederlandsche taal en de geschiedenis zijn goed vertrouwd aan mijn vroegeren ambtgenoot <hi rend="spat">Klock</hi>, die zich op het examen voor de acte van toelating zal voorbereiden - hij is een der ijverigsten onder de huisgenooten des geloofs. In het Fransch is voorzien, voor het Duitsch zijn wij in onderhandeling - zoodat we binnen veertien dagen kunnen beginnen!’</p>
<p>Eene schaduw vertoonde zich van de tuinzijde, een glazen deur werd geopend. De jonkman, die aan <hi rend="spat">Victor Montaland</hi> den weg gewezen had, trad haastig binnen.</p>
<pb n="65"/>
<p>- ‘Bonjour, papa! Nog in besonje met....meneer <hi rend="spat">Qualler</hi>?’</p>
<p>Het schijnt of de jonge Graaf <hi rend="spat">Alfred van der Boeckhorst</hi> den naam van zijns vaders vriend en handlanger met zekeren weerzin uitspreekt. Een groot verschil is er tusschen den snuivenden direkteur <hi rend="spat">in spe</hi> en den krachtigen, kloek gebouwden jonkman met zijn krullend blond hair en knevels op te merken. 't Schijnt, dat beide mannen zeer wel weten, waarom ze elkaar niet gaarne ontmoeten. <hi rend="spat">Qualler</hi> is opgestaan en heeft zijn hoed gegrepen.</p>
<p>- ‘Een oogenblik, <hi rend="spat">Alfred</hi>!’ - andwoordt de oude Graaf. - ‘Ik geloof, dat in alles voorzien is’ - gaat hij tot <hi rend="spat">Qualler</hi> voort - ‘en in elk geval zal het kollegie van kuratoren der latijnsche school, waarvan ik prezident ben, tevens kommissie van toezicht worden voor onze school. De Burgemeester heeft me er over gesproken! We kunnen dus nader zien. Kom morgen nog eens terug!’</p>
<p>- ‘Gaarne, meneer <hi rend="spat">van der Boeckhorst</hi>! Ik wensch de heeren het beste!’</p>
<p><hi rend="spat">Qualler</hi> maakte eene diepe buiging en verdween snel.</p>
<p>De jonge Graaf had door de tuinkamer een paar reizen ongeduldig op en neer geloopen. Toen <hi rend="spat">Qualler</hi> weg was, sprak hij snel:</p>
<p>- ‘Ik meende, dat het zonderlinge plan voor goed was opgegeven!’</p>
<p>- ‘Zonderling plan! Maar, <hi rend="spat">Alfred</hi>! Eene christelijke hoogere burgerschool met driejarigen kursus en een naar omstandigheden gewijzigd leerplan - dat is eene schoone, eene Gode welgevallige zaak!’</p>
<p>- ‘Laat ons er niet over twisten, papa! Eene konfessioneele hoogere burgerschool is een onding. 't Middelbaar onderwijs is niet bestemd voor toekomstige katechizeermeesters...</p>
<p>Met fonkelende oogen rees de vader van zijn zetel, terwijl hij uitriep:</p>
<p>- ‘Zwijg, <hi rend="spat">Alfred</hi>! Beleedig mij niet! Terwijl ik ijver voor de zaak des Heeren, slaat gij de versenen tegen de prikkelen en kiest ge den breeden weg...wie had dat ooit gedacht!’</p>
<p>De zoon beet op zijn breeden, blonden knevel.</p>
<pb n="66"/>
<p>De vader zag hem met diepe, kwalijk bedwongen smart aan.</p>
<p>Er heerschte eenige minuten stilte.</p>
<p>- ‘Papa! Ik wilde u iets vragen!’</p>
<p>- ‘Welnu?’</p>
<p>- ‘Mijn plan is <hi rend="spat">Ranthooven</hi> te verlaten. Het werkeloos leven van een advokaat zonder praktijk verveelt me. Ik wil mij vestigen in den Haag. Daar zal ik werk vinden. Mijne dissertatie heeft mij eenigszins bekend gemaakt. Ik wil trachten nuttig te worden...’</p>
<p>- ‘Ik dacht het wel! Ge wilt me verlaten. Nu ik op mijn ouden dag niemand meer heb overgehouden dan u - nu moet ik alleen blijven! Maar 't is goed! Sints ge mij verliet, om te Leiden te studeeren, heb ik u verloren. Ge zijt een voorstander geworden van de heillooze leer der revolutie en daarmeê hebt ge u van mij afgekeerd. Maar het voegt mij niet te klagen. Indien de Heer mij beproeven wil in mijn ouderdom, zal ik Gode zwijgen!’</p>
<p>De vader zonk in zijn leunstoel en bedekte zijn gelaat met beide handen.</p>
<p>Toen hij eene pooze daarna een weemoedigen blik in 't rond wierp, was zijn zoon nergens in het vertrek te bespeuren.</p>
</div>
<div type="section">
<pb n="67"/>
<head rend="h4">III.
<lb/>
Victor Montaland vindt een vriend en richt alles in tot vestiging zijner familie te Ranthooven.</head>
<p>De deftige sociëteit <hi rend="spat">Amicitia</hi> lag in een deftig kwartier der stad. De officieren der infanterie en de ambtenaren plachten daar sints onheugelijke tijden eenige uren vóor den maaltijd over de gewichtigste zaken van staat, gewest en gemeente te handelen. De spreekzaal is er vrij ruim. Eene lange groene tafel met kranten is het middenpunt. Daar worden gesprekken aangeknoopt en beraadslagingen gevoerd, daar is het gezelligst hoekjen van <hi rend="spat">Amicitia</hi>.</p>
<p>'t Is nog vroeg, drie uren. Het gros der bezoekers is nog niet verschenen. Aan de leestafel hebben maar weinige heeren plaats genomen - de meeste lezen zwijgend. Een knecht met een zwarten rok buigt zich voor een dier heeren en biedt hem een kaartjen aan. De heer in quaestie ziet op. Hij is vrij jong, witblond, heeft een gladgeschoren blozend gelaat en onderscheidt zich door een levendigen, vroolijken oogopslag. Zoo spoedig hij het kaartjen gelezen heeft staat hij op en spoedt zich naar den ingang van <hi rend="spat">Amicitia</hi>. Daar stond met de kalmste, genoegelijkste uitdrukking op 't gelaat <hi rend="spat">Victor Montaland</hi> te wachten.</p>
<p>- ‘Meneer <hi rend="spat">Montaland</hi>!’</p>
<p>- ‘Meneer <hi rend="spat">van Winter</hi>! Ik ben maar zoo vrij u mijn kaartjen te doen overhandigen, daar meneer de Graaf <hi rend="spat">van der Boeckhorst</hi> mij naar u verwijst.’</p>
<p>- ‘Kom binnen, meneer! Aanstaande kollegaas moeten vrienden worden!’</p>
<p>Terwijl de beide heeren zich naar binnen begeven, neemt de geschiedschrijver dezer waarachtige Ranthoovensche historie de vrijheid te verklaren, dat hij in het vervolg ieder woord van den waardigen <hi rend="spat">Montaland</hi> in onze moedertaal zal mededeelen zonder verdere waarschuwing, ten einde belang-<pb n="68"/>stellende geschiedvorschers niet te hinderen met eenig onschuldig woord in de fransche taal, hoe karakteristiek het ook mag geklonken hebben.</p>
<p>De heeren <hi rend="spat">van Winter</hi> en <hi rend="spat">Montaland</hi> hebben zich in een hoek van de groote zaal aan een tafeltjen neergevlijd. De witblonde <hi rend="spat">van Winter</hi> heeft de roode das en den gedeukten stroohoed van zijn toekomstigen ambtgenoot met zekere verwondering waargenomen. Maar dit duurde slechts eene sekonde. Aanstonds heeft hij zich aan een vriendschappelijk gesprek gewijd en den Franschman te vergeefs een cigaar aangeboden, daar deze verklaarde niet te rooken. Vervolgens is het hem maar met moeite gelukt zijn nieuwen vriend een glas bier te doen aannemen en daarop zijn zij aanstonds in vriendelijken kout gewikkeld:</p>
<p>- ‘U is nooit in Nederland geweest, niet waar?’</p>
<p>- ‘Nooit!’</p>
<p>- ‘En hoe bevalt u ons land?’</p>
<p>- ‘Ik kom regelrecht van Parijs en heb nog niets gezien. Zoodra ik hier gevestigd ben, zal ik den tijd vinden voor eene nadere kennismaking.’</p>
<p>- ‘Het staat toch vast, dat u leeraar zal worden aan de hoogere burgerschool, die Graaf <hi rend="spat">van der Boeckhorst</hi> opricht?’</p>
<p>- ‘Natuurlijk. Ik kreeg te Parijs een voorstel, dat mij aannemelijk voorkwam: drieduizend franks en van tien tot vijftien uren les in de fransche taal en letteren. Bovendien gevoelde ik grooten lust uw vaderland te zien en te bewonen. De geschiedenis van uwe Republiek in de zeventiende eeuw heeft mij altijd zeer getroffen - inzonderheid het lot der kloeke raadpensionarissen: <hi rend="spat">Barneveldt</hi> en <hi rend="spat">de Witt</hi>.’</p>
<p>- ‘Lieve Hemel! meneer <hi rend="spat">Montaland</hi>! zeg dat niet, als de Graaf <hi rend="spat">van der Boeckhorst</hi> of meneer <hi rend="spat">Qualler</hi> er bij zijn, ze zouden in staat zijn u naar Frankrijk terug te sturen.’</p>
<p>- ‘O, ja! 't Is waar ook! Ik vergat u iets te vragen, dat me bizonder belang inboezemt. Zooeven was ik op Rustoord bij den Graaf. Het eerste wat ik vernam, was de verzekering dat ons aanstaand athenaeum een christelijk athenaeum zou zijn! De heer <hi rend="spat">de Beauchesne</hi> te Parijs heeft mij gezegd, dat de hollandsche heeren, die mijne diensten
<pb n="69"/>verlangden, zeer serieus waren, maar dat ik mij voor 't overige met niets anders te bemoeyen had, dan met goed onderwijs in 't Fransch! Wat beteekent nu een christelijk athenaeum?’</p>
<p>De jonge <hi rend="spat">van Winter</hi> gevoelde eene nijpende verzoeking, om luid uit te schateren van lachen; hij zag zijn aanstaanden ambtgenoot met groote, verbaasde oogen aan en kon hem in de eerste minuten niets andwoorden, daar de lachlust telkens weer bovendreef. Eindelijk vermande hij zich en poogde hij aan <hi rend="spat">Victor Montaland</hi> helder te maken, wat de Graaf eigentlijk bedoeld had. Na eene vrij uitvoerige verklaring, begon de Franschman eindelijk iets van den toestand te begrijpen. Ditmaal was het <hi rend="spat">Montaland</hi>, die de goedhartige blauwe oogen wijd opensperde en verschrikt uitriep:</p>
<p>- ‘Maar dan ben ik in een hinderlaag geloopen. Ik ben in mijn vaderland een groot tegenstander van de zwartrokken geweest, dat weet ieder. Ik dacht, dat er bij het onderwijs in de fransche taal aan zulke politieke quaestiën niet gedacht werd en dit heeft de heer <hi rend="spat">de Beauchesne</hi> mij uitdrukkelijk verzekerd. En mijne arme vrouw, die zoo blij was, dat ik eindelijk eene onafhankelijke betrekking had gevonden! Ik zal haar maar schrijven, dat de zaak mislukt is!’</p>
<p>Het welwillend gelaat van den Franschman vertoonde nu eene uitdrukking van wanhopige mistroostigheid geheel in tegenspraak met zijn goedigen oogopslag. <hi rend="spat">Van Winter</hi> bleef glimlachend het hoofd schudden en zei na een oogenblik van stille overweging:</p>
<p>- ‘Luister, mijn waarde heer <hi rend="spat">Montaland</hi>! Onze kennismaking is nog maar zeer kort en toch wil ik u mijn volle vertrouwen schenken, omdat wij weldra ambtgenooten zullen worden en reeds verwanten zijn naar den geest. We moeten de zaak wijsgeerig beschouwen en dan is er nog geen reden om te wanhopen. Er wordt van ons niet gevraagd, of wij de politiek van Graaf <hi rend="spat">van der Boeckhorst</hi> kunnen aannemen, wij hebben vakken te onderwijzen, die met politiek noch godsdienst te maken hebben. Wij kunnen het gerust aan de andere heeren overlaten, om de leerlingen met de christelijk-historische beginselen bekend te maken. Van ons wordt alleen verwacht, dat wij van de onze niets laten blijkeu. En dat behoeft immers niet. Een verstandig man eer-<pb n="70"/>biedigt elke eerlijke overtuiging niet het minst bij andersdenkenden. Geloof mij, de Graaf is een zeer achtenswaardig man, maar een groot ijveraar voor zijne zaak.....anders zaten wij beiden hier niet aan dit tafeltjen!’</p>
<p><hi rend="spat">Victor Montaland</hi> begon weer adem te scheppen. Hij deed zijne hand vertrouwelijk op <hi rend="spat">van Winters</hi> arm rusten en zei bijna fluisterend:</p>
<p>- ‘Maar is het wel eerlijk van mij, als ik den Graaf vooraf niet waarschuw, wien hij aan mij heeft?’</p>
<p>- ‘Stel u gerust. Hij zal er zelf wel onderzoek naar doen. Maar de hoofdzaak is hier, dat men een volbloed Parijzenaar noodig heeft voor de op te richten hoogere burgerschool. De Graaf weet, dat er te Parijs en in geheel Frankrijk zeer weinig taalleeraars zijn, die zijne bizondere richting zouden kunnen volgen en daar nu in al onze grootste steden personen gezocht worden, om aan de op te richten hoogere burgerschool te plaatsen, zoo is het voor hem van belang met een echt Franschman op te treden, omdat het Fransch bij ons altijd de gewichtigste der moderne talen is. We krijgen tevens een onvervalschten konfessioneelen Duitscher uit Stettin en voor het Engelsch alleen heeft men een Hollander genomen: uw onderdanigen dienaar!’</p>
<p><hi rend="spat">Montaland</hi> is volkomen gerust gesteld. Zijne lichtblauwe oogen zien goediger en levenslustiger dan ooit in 't ronde.</p>
<p>- ‘In dit geval’ - zegt hij - ‘schrijf ik <hi rend="spat">madame Montaland</hi>, dat alles in orde is. Maar hoe komt het toch mijn waarde <hi rend="spat">van Winter</hi>! dat men u aan dat christelijk athenaeum plaatst?’</p>
<p>- ‘De zaak is eenvoudig. Ik ben kandidaat in de letteren en heb hier aan de latijnsche school een paar jaren reeds les gegeven in het Latijn, het Engelsch en de aardrijkskunde - zoodat ik bruikbaar ben, zonder eenig wettig bezwaar. Mijne bloedverwanten van moederszijde wonen allen in Engeland, mijne moeder is daar geboren - ik breng mijn zomer altijd aan gene zijde van 't Kanaal door. Zie daar hoe de vork in den steel zit. Men zal u evenwel nog met een examen lastig vallen!’</p>
<p><hi rend="spat">Montaland</hi> lachte vroolijk, dat zou hem niet lastig vallen, meende hij. Hij had in Parijs zijn examen als <hi rend="spat">bachelier</hi> gedaan. Neen, als hij maar eerst eene goede wo-<pb n="71"/>ning had....en daarna ving hij aan te verhalen van zijn vrouw en zijn lief eenig kind.</p>
<p>De beide vrienden waren zoo druk in gesprek, dat zij niet bemerkten, hoe reeds lang de aandacht der bezoekers van <hi rend="spat">Amicitia</hi> op hunne personen of liever op den persoon van <hi rend="spat">Victor Montaland</hi> gevestigd was. Reeds meer dan een der toongevende leden had met verwondering naar het bestoven reispak en de roode das van den zonderlingen vreemdeling gegluurd. Men had de hoofden bijeengestoken en een knorrig majoor der infanterie had luide om het introduktieboek geroepen. Toen bleek het, dat <hi rend="spat">van Winter</hi> verzuimd had den naam van den vreemdeling in 't boek te schrijven. Van daar, dat onze beide vrienden op dit oogenblik door een knecht gestoord werden in hun gesprek. Men bood <hi rend="spat">van Winter</hi> het introduktieboek aan, om zijn verzuim te herstellen. Haastig voldeed hij aan zijn plicht, zonder gewaar te worden, dat de algemeene aandacht op hen gevestigd bleef. Zoo ras het introduktieboek nu de ronde gedaan had en men wist, dat de wonderlijke man met de roode das: <hi rend="spat">Victor Montaland</hi>, <hi rend="spat">bachelier ès lettres</hi> van Parijs was, kwam er kalmte, schoon de knorrige majoor bleef beweren, dat men menschen, die zoo slecht gekleed waren, eigentlijk niet op de sociëteit mocht toelaten.</p>
<p>Dit gantsche onweêr trok over de hoofden van beide nieuwe vrienden, zonder dat zij er iets van gewaar werden. De Parijzenaar had een onderwerp aangeroerd, 't welk hij met onuitputtelijke welsprekendheid behandelde: zijne vrouw en zijne kleine <hi rend="spat">Violette</hi>. Hij verhaalde aan <hi rend="spat">van Winter</hi> vele bizonderheden van zijn huiselijk leven, alsof hij reeds jaren met hem had omgegaan:</p>
<p>- ‘<hi rend="spat">Violette</hi>, mijn waarde! is een wonderlijk kind. Zij is pas drie jaren oud, maar je kunt niet gelooven, hoe schrander ze is. Ik heb in Parijs druk te werken, natuurlijk, mijne kleine familie moet er van bestaan. Ik geef lessen, ik vertaal, ik schrijf voor de dagbladen en tijdschriften. Des voordenmiddags ben ik van huis voor mijne zaken, maar tegen zes uur wacht <hi rend="spat">Valentine</hi> - <hi rend="spat">Valentine</hi> is mijne vrouw - mij met de kleine in eene restauratie van den Boulevard de Sebastopol. Wij gebruiken ons middagmaal
<pb n="72"/>altijd daar, omdat het veel goedkooper is dan thuis en omdat <hi rend="spat">Valentine</hi> geene <hi rend="spat">bonne</hi> nahoudt. Daar zijn meestal een dertig of veertig vaste gasten, die in onze nabijheid eten. <hi rend="spat">Violette</hi> kent ze allen bij naam, geeft ze de hand, spreekt vrij en onbeschroomd en komt dan naast haar “kleinen papa” zitten, zooals ze me gewoonlijk noemt. Het is mijn gelukkigst uur van den dag, want <hi rend="spat">Violette</hi> ziet er alleraardigst uit, tintelende donkere oogen en krullend helder bruin hair, even als hare moeder. De menschen, die binnen komen, blijven soms staan, om naar ons te zien en <hi rend="spat">Violette</hi> te bewonderen. Zoodra ze hier is, zult ge me zelf zeggen, of ik u te veel verhaalde, mijn waarde <hi rend="spat">van Winter</hi>!’</p>
<p>Allereigenaardigst was het de geestdrift te zien tintelen in de oogen van den gelukkigen vader. Zijn gelaat straalde van blijdschap, zoo dikwijls hij den naam van <hi rend="spat">Violette</hi> noemde. Hij woelde daarbij met zijne rustelooze vingeren in het dunne hair aan zijne slapen, of trok aan de punten van zijn breeden zwarten knevel. <hi rend="spat">Van Winter</hi> had zich reeds geheel met hem verbroederd. En terwijl <hi rend="spat">Montaland</hi> verder bleef spreken over zijne kleine <hi rend="spat">Violette</hi>, noodigde zijn nieuwe vriend hem uit aan tafel te gaan, want het sociëteitslokaal was leeggeloopen en het etensuur had reeds lang geslagen.</p>
<p>&nbsp;</p>
<p>Dien gantschen dag hadden de vrienden het bizonder druk. De Parijzenaar wilde aanstonds eene woning huren en zoo spoedig mogelijk vertrekken om <hi rend="spat">Valentine</hi> en <hi rend="spat">Violette</hi> te halen en <hi rend="spat">van Winter</hi> poogde hem zoo goed mogelijk daarin bij te staan. Zij bezochten te zamen drie leegstaande huizen, welke <hi rend="spat">Victor Montaland</hi> alleen veel te groot en te somber vond. Eindelijk ontdekten ze een zeer klein huisjen met een miniatuurtuintjen in een der buitenwijken van <hi rend="spat">Ranthooven</hi> en schoon er vierhonderd gulden huur voor werd gevraagd, was de aanstaande leeraar in de fransche taal en letteren zonder eenige weifeling gereed het te huren. Het tuintjen was de magneet, welke hem zoo trok tot haasten.</p>
<p>- ‘Ik zal er seringen en rozen planten voor <hi rend="spat">Violette</hi>’ -
<pb n="73"/>verzekerde hij <hi rend="spat">Van Winter</hi> - ‘en we zullen er samen verstoppertjen spelen, als het groen hoog genoeg is, om mijne kleine <hi rend="spat">peri</hi> te verbergen.’</p>
<p>Daarop wilde hij aanstonds terug naar Parijs. Gelukkig wist <hi rend="spat">van Winter</hi> hem duidelijk te maken, dat het voegzamer zijn zoude, zoo hij eerst eens een kort bezoek bracht bij zijn aanstaanden chef, den heer <hi rend="spat">Qualler</hi>. Men zou terzelfder tijd eenige noodzakelijke afspraken kunnen maken.</p>
<p><hi rend="spat">Victor Montaland</hi> had met een diepzinng gezicht aan de punten van zijn knevel getrokken.</p>
<p>Plotseling heft hij het hoofd op en andwoordt vroolijk:</p>
<p>- ‘Mijn waarde <hi rend="spat">van Winter</hi>! Ik heb er niet veel lust in. ‘Die meneer <hi rend="spat">Qualler</hi> is.....’</p>
<p>- ‘Ja, aangenaam is hij niet. Maar uw belang vordert het. Ge hebt lust de betrekking te aanvaarden, uw woning is gehuurd - het is dus plicht <hi rend="spat">Qualler</hi> op te zoeken.’</p>
<p>- ‘Je gaat mee, niet waar?’</p>
<p>- ‘Als ik u genoegen doe, ja!’</p>
<p>- ‘Kom aan, vooruit dan maar!’</p>
<p>Maar <hi rend="spat">van Winter</hi> staat stil en bedenkt zich. Hij vestigt zijn oog op de roode das van zijn franschen vriend. Deze vermoedt er hoegenaamd niets van. Eindelijk zegt <hi rend="spat">van Winter</hi>:</p>
<p>- ‘Ik zal meegaan, maar ik heb eene voorwaarde Uw roode das kan niet mee....hebt ge geen zwarte?’</p>
<p>Glimlachend bekent de Parijzenaar, dat hij op reis geen ander halsbekleedsel heeft meegenomen. Hij is evenwel oogenblikkelijk gereed er een van zijn vriend te leenen en nadat onder vroolijk gelach ophelderingen gegeven zijn, waarbij <hi rend="spat">Montaland</hi> al het afkeurenswaardige van eene roode das zeer helder inziet, begeeft het tweetal zich naar de gastvrije woning van <hi rend="spat">Qualler</hi>.</p>
<p>De familie was thuis en er was geen belet.</p>
<p>In eene hooge, holle kamer, waar elk meubel met groote gehaakte, gebreide of geknoopte doeken was bedekt, en waar al de schilderijen, meest portretten van predikanten, van breede zwarte lijsten waren voorzien, ontving de familie <hi rend="spat">Qualler</hi> de beide nieuwe leeraren. Meneer droeg een zwarten kamerjapon en zwarte pantoffels. Hij hield voor 't gemak zijne zwarte snuifdoos in de hand. Mevrouw was eene dame
<pb n="74"/>van meer dan middelbare jaren met een eenigszins gebogen hoofd, waarop eene groote muts met witte linten prijkte. Eene opmerkelijkheid in de verschijning van deze eerbiedwaardige dame was, dat zij zeer lieftallig en beminnelijk poogde te spreken, maar dat de scherpe mondhoeken en rusteloos rollende oogen dat voornemen wel eenigszins in den weg stonden. Bij een raam zaten de twee dochters des huizes, vrij zwierig gekleed, met provinciaal roode wangen en zeer lange, over de schouders golvende zwarte lokken.</p>
<p><hi rend="spat">Victor Montaland</hi> deed zijn best, om beleefd, hupsch en vroolijk te zijn.</p>
<p>Mevrouw <hi rend="spat">Qualler</hi> had na de plechtige voorstelling aanstonds uitgeroepen:</p>
<p>- ‘Spreekt die meneer niet anders dan op z'n Fransch? Ik kan geen Fransch....’</p>
<p>- ‘Och, mama!’ - waarschuwde de oudste dochter <hi rend="spat">Nelly</hi>.</p>
<p>- ‘Foei, foei!’ - fluisterde de jongste dochter <hi rend="spat">Emma</hi>.</p>
<p>Maar de heer <hi rend="spat">Qualler</hi> maakte eene afleiding door de beide heeren in beslag te nemen. De aanstaande direkteur was in zijne eigen woning een zeer voornaam man. Hij hield het ivoorkleurige kale hoofd recht boven zijn witte das. De talrijke wimpels over het voorhoofd en langs de mondhoeken vormden met den haviksneus een geheel, 't welk niemand op het eerste gezicht innemend kon noemen.</p>
<p>- ‘De heeren hebben dus kennis gemaakt, uitmuntend! Ons wacht eene belangrijke taak, heeren! Het groote plan van meneer <hi rend="spat">van der Boeckhorst</hi> wordt nu eindelijk ten uitvoer gebracht! Wij geven in Nederland een schitterend voorbeeld. Van heinde en ver zullen de zonen van christelijk gestemde ouders naar <hi rend="spat">Ranthooven</hi> afkomen, om onze eenige christelijke hoogere burgerschool te bezoeken - eene voorspelling die vervuld zal worden, heeren!’</p>
<p>- ‘Ik wil van mijne zijde gaarne beloven voor het Fransch de nauwkeurigste zorg te dragen!’ - andwoordde <hi rend="spat">Montaland</hi>.</p>
<p>- ‘Wij twijfelen er niet aan!’ - hernam de aanstaande direkteur, een weinig vriendelijker, daar hij bemerkte, dat de nieuwe Franschman ten minste eene zwarte das droeg.</p>
<p>- ‘Maar, menner <hi rend="spat">Qualler</hi>!’ - viel <hi rend="spat">van</hi> Winter in - ‘Wat zal het praktische doel onzer leerlingen zijn?’</p>
<pb n="75"/>
<p>- ‘Zij zullen eind-examen afleggen voor direkteur en leeraren, bijgestaan door een lid der kommissie van toezicht als voorzitter. Slagen zij, dan ontvangen zij een getuigschrift!’</p>
<p>- ‘Maar dat getuigschrift geeft weinig voorrechten!’</p>
<p>- ‘Integendeel! De getuigschriften onzer school zullen in de nederlandsche maatschappij naar waarde geschat worden - wij staan geheel alleen!’</p>
<p>Mevrouw <hi rend="spat">Qualler</hi> had zich uitsluitend met de zorg voor het theedrinken bemoeid, daar zij van het fransche gesprek niets begreep. <hi rend="spat">Nelly</hi> en <hi rend="spat">Emma</hi> hadden aanvankelijk glimlachend de beide bezoekers opgenomen, maar daar ze den jongen <hi rend="spat">van Winter</hi> reeds kenden en aan den vreemdeling niets bizonder opmerkelijks konden waarnemen, hadden zij hare aandacht uitsluitend bewaard voor alles wat er buiten op straat voorviel.</p>
<p>De schemering begon te vallen. Hier en daar werd in een winkelhuis een glasvlam ontstoken. De beide dames bogen de hoofden bijeen.</p>
<p>- ‘Twee keeren!’ - zei <hi rend="spat">Nelly</hi>.</p>
<p>- ‘Ze zullen voor den derden keer niet durven!’ - fluisterde <hi rend="spat">Emma</hi>.</p>
<p>- ‘Niet durven! Gisteren liepen ze me aanhoudend na langs de heele Groote Markt!’</p>
<p>- ‘Hoe flauw!’</p>
<p>- ‘Och, ik doe maar net of ik er niets van merk!’</p>
<p>- ‘Kijk, daar komen ze weer aan!’</p>
<p>De twee meisjens wendden de hoofden naar 't venster.</p>
<p>Langs het raam verschenen twee jonge officieren van de artillerie, die vrij duidelijk glimlachend wenkten en al omziende verdwenen.</p>
<p>- ‘Die <hi rend="spat">Flobert de Quincy</hi> kijkt altijd naar jou, Nel!’ - fluisterde <hi rend="spat">Emma</hi>.</p>
<p>- ‘En die <hi rend="spat">van Stralen</hi> naar jou, Emma!’</p>
<p>- ‘Kinderen, het wordt donker! Steek de lamp op en kom hier aan de tafel zitten!’</p>
<p>Met eene schelle stem had de bezorgde moeder dit luide uitgeroepen. Ze was eigentlijk wat boos geworden, want toen ze door <hi rend="spat">van Winter</hi> aan dien Franschman had doen vragen of hij een kop thee wilde, had meneer <hi rend="spat">Montaland</hi> kortaf bedankt. Wat wil zoo'n man dan toch, dacht ze, een
<pb n="76"/>fatsoenlijk mensch drinkt immers thee tusschen zeven en acht uur 's avonds....</p>
<p>Onder een overvloedig gebruik van snuif had de aanstaande direkteur de heeren verkondigd, dat men na veertien dagen over hunne diensten zou beschikken, en dat hunne aanstelling zou beginnen van den 15 September. <hi rend="spat">Victor Montaland</hi>, die reeds lang hunkerde om te vertrekken, gaf <hi rend="spat">van Winter</hi> een wenk. Het gesprek tusschen moeder en dochters had daarenboven eene onaangename wending genomen. De dames schenen hare plaats aan 't venster niet te willen verlaten en beweerden, dat het nog licht genoeg was. Het eene scherpe woord volgde op het andere. Zelfs de direkteur <hi rend="spat">in spe</hi> keek onrustig naar de zijde der dames uit. Onder deze omstandigheden eindigde de eerste bijeenkomst van den nieuwen franschen leeraar met zijn chef, terwijl er stijf gebogen en een vluchtige handdruk werd gewisseld. Toen <hi rend="spat">van Winter</hi> en <hi rend="spat">Montaland</hi> de stoep af en de straat op wilden gaan, kwamen ze in onzachte aanraking met twee artillerie-officieren, die zoo ingespannen naar de vensters van <hi rend="spat">Qualler</hi>'s woonvertrek tuurden, dat ze al voortloopend niet zagen wie er juist vóor hunne voeten stonden.</p>
<p>&nbsp;</p>
<p>(<hi rend="i">Wordt vervolgd.</hi>)</p>
</div>
</div>
<div type="chapter">
<interpGrp>
<interp type="primair" value="mane004"/>
<interp type="primair" value="admi001"/>
<interp type="secundair" value="perk001ster01"/>
<interp type="secundair" value="rutg020"/>
<interp type="secundair" value="roor012"/>
</interpGrp>
<pb n="77"/>
<head rend="h3">Nieuwe uitgaven.</head>
<head rend="h4">‘De sterren liegen niet!’ drama in vijf bedrijven. (Uit Rome. A<hi rend="sup">o</hi> 1539 door Betsy Perk.</head>
<q rend="bq">Denn der dramatische Dichter ist kein Geschichtschreiber, die historische Wahrheit ist nicht sein Zweck, sondern nur das Mittel zu seinem Zwecke.
<lb/>
Er will uns täuschen und durch die Täuschung rühren. (Hamburgische Dramaturgie).</q>
<q rend="bq">Gedeponeerd bij G. Theod. Bom, Amsterdam. Prijs f 1. -</q>
<p>Er is geen grooter genoegen voor den vriend der vaderlandsche letteren, dan een oorspronkelijk dichtwerk te zien verschijnen. Hij weet dat elk het lezen zal, die scheppingskracht in eigen land en taal wil steunen; hij hoopt hartelijk, dat eerlang het geheele volk er van genieten zal. Hij haast zich het te lezen, ten einde zooveel te eerder in staat te zijn om de deugden er van alom te verkondigen en zijn landgenooten aan te moedigen tot waardeering en navolging. Wij mogen in ons land over geen gebrek klagen aan dichtwerk van lageren rang. Er komen veel bundels schetsen, vertellingen, gedichten uit, en zelfs hollandsche romans verschijnen er tamelijk veel voor een beperkt taalgebied als 't onze. Bovenbedoelde vriend komt dus nog al eens in de gelegenheid om de loftrompet te steken en zich te verheugen in 't genoegen dat zijn leesgierig volk wordt bereid. Met
<pb n="78"/>tooneelstukken is dit een weinig anders. Er wordt algemeen bij ons geklaagd, dat er zoo weinig voor het tooneel wordt geschreven in 't hollandsch. Hoe gaarne de lettervriend zou roemen en juichen, hij kan er maar niet toe komen, want er is niet, zegt hij. Vandaar het verlangen en de spanning allerwege in Nederland, als er een tooneelstuk verschijnt. Vele handen - behalve die van onze tooneelbesturen - worden er tegelijk en begeerig naar uitgestoken. De vrienden lezen. De vrienden gaan zien - als die gelegenheid er is. De vrienden wikken en wegen. Daargelaten den uitslag van dat angstvallig <hi rend="spat">mene tekel</hi> - men is blij, men is trotsch, want de Nederlandsche letterkunde telt niet alleen een dichtwerk, zij telt een tooneelstuk te meer. Maar men mag in zijn nopjes wezen zooveel men wil, men moet toch met zijn gevoelen voor den dag komen. Gelijk men van een mooi boek wenscht dat het door elk zal worden gelezen, zoo ziet men toch gaarne bij een goed tooneelstuk volle schouwburgzalen. 't Is dus bij elk nieuw geschreven tooneelspel de vraag: hoe is 't? Moeten we de schare bij elkaâr toeteren of willen we maar stilletjes naar huis gaan en wachten op iets beters....Nu zijn er die zeggen, na een tooneelstuk te hebben gelezen en teleurgesteld te zijn: 't kan nog terecht komen door de gaven des tooneelspelers; evenals er zijn die van een goed tooneelspel vreezen, dat de tooneelspelers 't bederven zullen. Maar wie ziet van deze vrees en hoop niet terstond al 't ijdele in? De tooneelspeler is zooals de tooneelschrijver hem maakt. Nu staat ten onzent de kunst van den tooneelspeler niet hoog, maar zij staat toch hoog genoeg om door den schrijver te worden verheven, - gelijk zij juist laag genoeg is, om met een laag stempel van tooneelletterkunde te gronde te gaan. Bij ons als overal. Laat een blijspel echt zout, een drama edele hartstochten in werking rijk zijn en gij hebt rijk begaafde tooneelspelers. Een grein heilig vuur wordt door den
schrijver tot vlam. Het Hollandsch tooneel heeft kunstenaars met meer dan een grein. Niet dus in vrees en hoop van het tooneel verwacht, of het een drama 't verdiend merk zal geven. Laat ons liever, in onze kruistochten tegen de opvoering van vertalingen, niet over 't hoofd zien, wat zij bijdroegen tot de vorming onzer tooneelspelers. Want wel beschouwd roepen wij dienzelfden invloed in, als wij van een zoo even
<pb n="79"/>verschenen hollandsch tooneelstuk zeggen: laat ons afwachten wat ze er op de planken van maken. Deze overweging moest ons matig doen zijn in uitnoodigingen aan onze letterkundigen: ‘toe, kerel, verrijk jij onze letterkunde eens met een tooneelstuk.’</p>
<p>Wij kunnen toch onze letterkunde niet verrijkt achten met een mislukt tooneelspel; hoewel nu die ‘kerel’ wel eens een kerel kan zijn, en dadelijk iets goeds geven, is toch een proefstuk niet altoos een meesterstuk. Wat zullen we dan zeggen van zijn werk tot hem?</p>
<p>Zoo is 't in den jongsten tijd meermalen gegaan. Vele degelijke letterkundigen schreven tooneelstukken en hoe weinigen voldeden! Hoeveel arbeid en talent leden schipbreuk op dat ‘ick en weet niet wat’, waarmede zoo menig Franschman schijnt geboren te worden.</p>
<p>Niettemin blijft elke proef een verblijdend verschijnsel. Elk nieuw tooneelstuk is een blijk te meer van arbeidskracht, van veel talent, van grooten eerbied voor kunst. Elk nieuw tooneelspel bewijst levenslust en scheppingskracht, die groote voorwaarden voor de schoone toekomst van een volk. Wat wonder, dat er verlangen is om het te leeren kennen, spanning om te weten of het vallen zal of blijven. Een volk heeft geen nood, zoolang er nog vormkracht is, want zóó lang ook is er belangstelling in 't gevormde.</p>
<p>Wat houdt gij voor de oorzaak van den val eens tooneelstuks? Ik bedoel ‘vallen’ zoowel voor de rechtbank van den lezer als van den toeschouwer. Immers dat het gevormde uw belangstelling niet levendig houdt. Wij stellen allereerst - een mensch mag zooveel daartegen inbrengen als hij verkiest - belang in ons zelven. De toeschouwer let dus van zelf op hoe scheppers en vertooners met hem omspringen. Nu mogen de werken zooveel uiteenloopen als zij willen, een mensch - hier de toeschouwer - wil natuurlijk behandeld zijn. Hij wil - en hoe bescheiden is zijn eisch - als mensch worden bejegend. Om dezen bescheiden eisch te kunnen handhaven; om met een vast ja of neen te kunnen zeggen: ‘ik ben hier in kennershanden, zij weten wat een mensch toekomt,’ moet hij de omstandigheden kunnen beoordeelen, waaronder hij hier geplaatst is. Kan hij die toestanden beoordeelen, dan boezemen zij hem ook belang-<pb n="80"/>stelling in. Nu zal hij die reeds met een geringen graad van beschaving, eigenlijk reeds met zijn enkele ervaring, gesteund door eenig natuurlijk verstand en gevoel, kunnen beoordeelen, als de hartstochten waarmede, de belangen waarvoor, de tegenwerking of begunstiging waaronder de verschillende personen optreden, werkelijk uit hart en leven zijn. Nu is er dikwijls ten nadeele van vertaalde tooneelstukken aangevoerd, dat zij ons in toestanden brengen, waarin we ons niet of zeer moeilijk kunnen verplaatsen. Er is veel van waar. En als 't bombariestukken zijn, is 't al te waar. Maar als wij onder die vreemde omstandigheden onszelven terugvinden; als de uitwendige vormen, die ons, als verleden en versleten, niet meer aantrekken, niet tevens de beteekenis dier stukken uitmaken, dan vertragen zij de indrukken wel een weinig, maar zij versperren hun den weg niet. Het menschelijke dat er in leeft, baant zich een weg naar 't menschelijk hart. Dit is eeuw in, eeuw uit zoo krachtig bewezen van Aeschylus tot Racine, van Aristophanes tot Molière,
van Seneca tot Shakespere, Göthe en Schiller, dat de opmerking overtollig zou mogen heeten, indien zij niet strekken moest om den toestel een weinig te remmen, waarmede alle vertaalwerk van het tooneel wordt gevaagd, als 't niet klassiek is.</p>
<p>Het menschelijke trekt onder alle vormen aan. Het menschelijke houdt dus de belangstelling levendig. Laat uit een tooneelstuk maar hart en leven spreken, en al wat mensch is luistert, al zaten al de vertooners in een beerenhuid. Ik denk hier aan onze oude stukken. De taal is ruw, de vorm is grof, maar welk een leven bruischt er in! Hoe gevoelen wij, dat onze voorouders met gespannen aandacht zaten te luisteren naar de herinneringen van Geertrui in 't <hi rend="spat">Moortje</hi> of schaterden van lachen om de blufferijen van kapitein Roemer. Hoe greep hen het lot der <hi rend="spat">Batavische Gebroeders</hi> of van <hi rend="spat">Palamedes</hi> aan, dat hen tot tranen roerde; hoe vroolijk stemde hen een <hi rend="spat">Wederzijdsch huwlijksbedrog</hi> of een <hi rend="spat">Krelis Louwen</hi>. 't Speelde alles midden in het leven. 't Was alles uit het eigen hart gehandeld en gesproken. Gelijk oud en jong, rijk en arm onder den luifel hunner huizen of op de straat spraken en deden zoo op het tooneel. 't Werd dus door elk verstaan, door elk gevoeld, door elk gevolgd. De belangstelling bleef levendig; wel ver van zich te verve-<pb n="81"/>len, werden de menschen geroerd, 't zij door ernst of door luim, maar altijd door 't zuiver menschelijke. Ziedaar den maatstaf, die het tooneelspel moet aangelegd worden, alvorens naar schoonheid van vormen om te zien.</p>
<p>&nbsp;</p>
<p>De eene tooneelschrijver zoekt dit zuiver menschelijke heel ver, de andere heel nabij. Zeker is 't, dat het tegenwoordig verder wordt gezocht dan vroeger. Hoe dieper gij in de tooneelgeschiedenis dringt, hoe nader gij haar opzoekt bij haar wieg, hoe beperkter de kring is, waarin de kunstenaar zijn stof zoekt. Bij de Grieken vindt gij de menschelijke aandoening en haar uiterlijke vormen nagebeeld uit de fabelleer en de Perzische oorlogen; later uit het eigen straat- en huisleven. De Romeinen raadpleegden hun eigen voortijd en geschiedenis of de fabelleer der Grieken daar zij zich deze aanmatigden als hun eigen. Racine en Corneille hebben veel uit de Grieksche en Romeinsche geschiedenissen geput, maar altijd zoo, dat het overbourbonde Frankrijk altoos zijn Koning als een afgod kon aanschouwen. Bij elk stuk dezer begaafde tooneelschrijvers zat het Fransche volk zijn hof en, in den luister daarvan, zijn eigen grootheid te bewonderen. Molière liep het land af met italiaansche en fransche kluchten. Alles uit en voor de menigte. En toen hij later met de hand des meesters velen dezer kluchten tot karakterstukken omschiep, toen tintelden zij nog altoos van franschen geest en fransche vlugheid of klepperden van franschen wind. Ik geloof niet dat één tooneeldichter zoo geheel zijn volk is als Molière het Frankrijk der zeventiende eeuw. Dit was ook met Shakespere zoo, doch niet zoo onvoorwaardelijk. Maar ook deze dichter heeft zijn volk in zijn geschiedenis onsterfelijk gemaakt; als er niets meer bekend is van Europa, dan zal het nageslacht uit Richard III en Koning Jan vernemen, dat er eens een engelsch volk bestond en hoe; uit Hendrik IV zal het vernemen, door den mond van Falstaff, welk een geestig volk het was. Ook het Duitsche volk leeft in Faust en Wallenstein. Tot hiertoe zijn de tooneeldichters nog voor 't grootste deel de echte tolken van hun volk. Maar later zoo niet meer. 't Is alsof de Fransche omwenteling ook in dit opzicht met het
verleden deed breken. Vooral de dichter wordt wereldburger. Hij schijnt zijn vreugd niet meer te vinden in 't af-<pb n="82"/>beelden van den geest zijns volks in zijn tooneelgedichten. Hij grijpt zijn stof in de verte, alsof hij zeggen wilde: ‘er zijn geen volken, er zijn slechts wereldburgers meer.’ Niets is zoo jammer voor het tooneel en voor het volk. Bilderdijk verzette er zich tegen en dichtte zijn Floris; had hij de kunst maar verstaan! Maar Feith, die ze wel verstond, zocht zijn stof bij de Romeinen, bij de Makkabeën, in Wieland en in Camoëns. Zij zochten ze overal behalve in 't Nederlandsche volk. Dit gevoelde zich dus niet aangetrokken en de stukken, in hun soort waarlijk zeer goed, werden vergeten. Het volk past de wet van Horeb toe, gelijk gij ziet. Had men <hi rend="spat">Jacob Sz</hi>. <hi rend="spat">de Rijk</hi> van Mej. van Winter gespeeld, zij zouden gekomen zijn, ondanks Napoleon.</p>
<p>Maar een volk tempert zijn wraakneming als het ziet, dat in die ver gezochte tooneelstukken menschen leven. Het laat allen mok varen als zijn gevoel wordt aangedaan, als hij 't lijden en de vreugd dier vreemdelingen kan verstaan, want dan zijn ze geen vreemdelingen meer. De toeschouwer, die met twijfel en onwil is gekomen, laat zich niet verzoenen met het vreemde stuk door de pracht der voorstelling, maar door de levenskracht die hem treft en zijn belangstelling levendig houdt. Wie zou koud blijven in het vierde bedrijf van Feith's <hi rend="spat">Mucius</hi>, waar de held zijn rechterhand in de offervlam laat verbranden om aan Porsenna te toonen hoe weinig hij zijn bedreigingen telt; hoe vast hij heeft besloten, niemand te verraden van hen die Rome van Tarquinius willen bevrijden? Ondanks het eeuwige rijm dier dagen wordt de toeschouwer geheel ingenomen door den gloed waarmede hier gehandeld wordt en gesproken. Evenzoo heeft Feith getoond, groot tooneeldichter te zijn in <hi rend="spat">Thirza</hi> en in <hi rend="spat">Ines</hi>. Dat zijn schoone tooneelstukken; 't hart van den toeschouwer blijft geen oogenblik koud of ledig, maar wordt terstond warm en met edele gedachten vervuld, zoodra hij de personen ziet handelen, hoort spreken en in zuiver menschelijke verhoudingen tot elkander ziet staan. Ik hoop dat de kommissie, die voor het tooneelverbond oude stukken voor ons hedendaagsch tooneel zou bruikbaar zien te maken, aan Feith zal denken. Er komt nog bij, dat zijn vormen voortreffelijk, zijn taal en gedachten meestal zeer schoon en liefelijk zijn. Juist in dezen onzen Feith is 't bewezen, dat de tooneeldichter
<pb n="83"/>zijn stof ver mag zoeken, als hij in zijn werk het rein menschelijke weet te handhaven. Nu was Feith te veel echt kunstenaar om dit ooit uit het oog te verliezen; het lot zijner goede stukken maant dus tevens ernstig tot omzichtigheid in 't zoeken van stof. Wie den moed heeft, uit de lotgevallen van vreemde volken of onbekende personen tooneelstukken te scheppen, laat hij duidelijk zijn en door het natuurlijke, edele, menschelijke de belangstelling weten te prikkelen.</p>
<p>&nbsp;</p>
<p>Betsy Perk had dien moed. Zij heeft een tooneelstuk gemaakt van een geval uit het rijke leven van Benvenuto Cellini en het genoemd naar de lijfspreuk van Cellini's benijder, Michele den Wichelaar: ‘De sterren liegen niet.’ Kan het vreemder? Kan het dus stouter? Wie kent bij ons, van de galerij tot het parterre, Benvenuto Cellini? Wie hecht er bij ons, van 't eerste balkon tot de uiterste amfitheaterplaats, aan sterrewichelarij? Reeds de naam is een tarting harer kunst. Want die uitdrukking wordt bij ons niet verstaan. De Nederlanders deden veel aan bijgeloof. In de twee zuidelijkste gewesten vooral wordt er nog aan gedaan. Maar sterrenwichelarij? Neen, zoo verheven is het Nederlandsch bijgeloof nooit geweest. Wij mogen wel eens, als alle noordsche volken, van een komeet geschrikt en deze ster op allerlei manier belasterd hebben, maar nooit heeft een toovenaar, een waarzegster in onze toekomst gelezen dan door middel onzer handpalm. Menige heidin is in onze landen gekomen en heeft met zigeuner-stoutheid uit de lijnen onzer handen geprofeteerd (en geprofiteerd); dit is niet alleen overlevering, 't is geschiedenis, 't is zelfs nieuws van den dag. Ook dit middel dus om tot het hart des volks te spreken uit oude kronieken, is door de schrijfster versmaad. 't Is mogelijk, - wij zagen 't uit het voorafgaande, - door voorbeeldig kunstvermogen die kleine middelen te missen en toch den toeschouwer weg te slepen. De held van het stuk, Cellini, beroemd in Italië en Frankrijk, beroemd in de wereld der kunstenaars, maar niet in de lagere sfeeren, d.i. onder gewone menschen allerminst onder kunstschuwe Nederlanders, beoefende een vak van kunst, dat in de meeste standen onzer maatschappij onbekend is. Zijn groote kunst kwam pausen en koningen, kwam den grooten der aarde ten goede, maar
<pb n="84"/>tot het volk sprak zij slechts van verre. Tot het Nederlandsche volk spreekt zij volstrekt niet. De held dus van het stuk wekt als kunstenaar geen belangstelling bij ons: 't is derhalve te hopen dat Cellini's kunst hier niet in de klem zal komen, want wij geven er niets om; maar stout is 't, dat herhaal ik, ook dit gegeven geheel te verwerpen bij 't schrijven van een drama. Het speelt in 't hart der 16<hi rend="sup">de</hi> eeuw, in den gouden tijd der kerkelijke heerschappij. Cellini, zoo oud als de eeuw, dus in de kracht zijns levens, is de gunsteling van pausen en kardinalen en laat niet na zich daarin kind zijns tijds te betoonen, dat hij die heeren vleit en hen naar de oogen ziet. Ik verbeeld mij dat deze omstandigheid alweder geene is om bij het Nederlandsche volk sympathie te wekken voor den held. De verlichten onder ons vinden niets kwaads in een paus en een kardinaal, maar het Nederlandsche volk in zijn geheel - gelijk het daar zit in den halfsirkel des schouwburgs, op 't voorste en op 't achterste bankje, - gelijk het daar leeft als voedsterling van zeer onroomsche overleveringen, daden, staatsinstellingen, - het heeft de waardigheden noch de personen lief; en althans is 't koud daarvoor.</p>
<p>Wie stemt mij niet toe, dat een schrijfster die voor 't eerst met een drama komt, 't zich niet moeilijker kan maken dan Betsy Perk 't zich maakt met haar drama dat een naam draagt dien geen Nederlander begrijpt en tot held heeft een man, dien geen Nederlander een hart toedraagt, noch als mensch, noch als kunstenaar.</p>
<p>Maar ondanks dat alles was Cellini een mensch, een merkwaardig man met zeldzame lotgevallen; de kunst kan hem zelfs voor ons belangwekkend maken. Waartoe heeft Shakespere een Hendrik V verheven, niet waar, enkel reeds, door ons in beeld hem te laten zien gelijk hij innerlijk was en door de omstandigheden werd? Cellini heeft zelf zijn geschiedenis geschreven met groote naïveteit, met ernstige waarheidsliefde; ik heb dat leven altoos belangwekkend gevonden. Belangwekkend in zijn ruwheid, belangwekkend in zijn heerlijke kunst; belangwekkend in zijn echt Italiaansche avonturen, belangwekkend in zijn verhouding tot de vorsten van zijn tijd. Wellicht heeft Betsy Perk dat alles in een levendig drama samengevat? Wellicht heeft zij ons doen medeleven
<pb n="85"/>met hem aan 't Fransche hof in zijn worsteling tegen 's Konings gunstelinge, mevrouw d'Estampes, die den schilder Bologna voortrok? Zijn lijden geschetst met het beeld van Perseus? Wellicht zal zij ons, Noren, boeien door zijn warme liefdesgevallen en zijn vurigen aard, zijn zuidelijke hartstochten die hem even spoedig zijn dwaasheden doen vergeten als begaan?....</p>
<p>Maar daar hebt gij dat motto. Het ontneemt ons ook deze hoop. De dichteres zal ons niet bekoren met de natuurwaarheid van dit woelig kunstenaarsleven. Wij krijgen hier dit hoogst dramatisch leven zelf; 't zal haar slechts tot middel dienen om ons te treffen.</p>
<p>Wij zullen zien welk gebruik er dan toch van één middel is gemaakt, dat voor de hand lag en nu eens niet geheel versmaad werd als zoovele andere.</p>
<p>&nbsp;</p>
<p>Toen Cellini 37 jaar oud was, werd hij door een naamgenoot, Benvenuto van Perugia, met wien hij zich vroeger verzoend had, beschuldigd van diamantenroof. De zoon van Paus Paul III, de hertog van Castro, de geslagen vijand van Cellini al sints drie jaar, kreeg door zijn geheimschrijver bericht, dat Cellini 80000 Ducaten bezat, afkomstig van pauselijke juweelen, door hem tijdens Bourbons belegering van Rome verduisterd. Hij wordt in den Engelenburg geworpen.</p>
<p>De hertog eischt van zijn vader de grootste gestrengheid jegens den misdadiger.</p>
<p>Maar Cellini, sterk door zijn onschuld, houdt een krachtige rede en zou door den paus losgelaten zijn; maar de gezant van koning Frans, aan wiens hof Cellini zooveel schoons had gewerkt, sprong voor hem in de bres en dit kon de paus niet verdragen, zoodat deze hem tot levenslange gevangenschap deed veroordeelen. Cellini ontsnapt uit den Engelenburg en wordt door kardinaal Cornaro opgenomen. Cornaro moet hem echter uitleveren zoodat Cellini weder in den Engelenburg komt en door den dwazen slotvoogd strenger dan ooit wordt bewaakt. Hij wordt gekweld en mishandeld, maar de slotvoogd sterft, waarop zijn vijanden beproeven hem te vergiftigen. De juwelier echter, die tot dit doodelijk doel een diamant moest fijnstooten om in Cellini's spijs gemengd te worden, geeft steenpoeder in de plaats. Dit redt den gevan-<pb n="86"/>gene. Kardinaal Ferrara, uit Frankrijk gekomen, weet van den paus Cellini's vrijheid te verwerven. Daarna trekt hij met Ferrara mede naar Parijs.</p>
<p>Dit ernstig voorval in Cellini's leven verhaalt hij zelf, niet zonder hevige aandoening, vooral waar hij, uit Carraro's paleis in den Engelenburg teruggevoerd, zijn leven geëindigd waant en liederen dicht op zijn gevangenis en dood. Betsy Perk heeft dit voorval tot een drama in vijf bedrijven verwerkt en ik geloof dat de billijkheid van mij vordert, aan de pen van een harer verdedigers het uittreksel van haar drama te ontleenen. Dit waarborgt ons een goede en onpartijdige vergelijking van schrijfsters grondslag en weefstof met den grondslag der geschiedenis, m.a.w.: hoe zij de geschiedwaarheid heeft aangewend als middel tot begoocheling om daardoor ons te treffen.</p>
<p>‘De hoofdpersoon, zoo schrijft Zimmerman in het tooneeltijdschrift, bl. 34 d.j., is de kunstenaar Benvenuto Cellini, een man evenzeer bekend door zijn prachtige beeldhouw- en ciseleerwerken als door de woestheid en zonderlingheid van zijn karakter. Hier wordt hij voorgesteld als een levenslustig, mild genie, doch met een uitmuntend, zelfs kinderlijk eenvoudig gemoed. De handeling is in Rome, ten jare 1539. (1537).</p>
<p>De opgewekte kunstenaar viert feest omdat hij een groot werk heeft vervaardigd. Dat feest heeft plaats bij zijne hospita, moeder Mara, op wier dochter, Corinna geheeten, Cellini verliefd is. Mara is den kunstenaar wel zeer genegen, maar wil hare dochter niet afstaan, alvorens hij zijn wilde haren zal verloren hebben. Op dit feest verschijnt de fransche gezant om hem uit naam van den koning uit te noodigen zich in Parijs te gaan vestigen, waar hem een schitterende toekomst verbeidt. Wanneer de feestelingen, dat wil zeggen het Romeinsche volk, vernemen dat Benvenuto aan die roepstem zal gehoor geven, hebben zij geen lust meer voor feestvreugde. Corinna berust in zijn besluit, om zijn geluk niet in den weg te staan. Intusschen heeft een gesprek plaats tusschen de beide vijanden van onzen hoofdpersoon, Pietro Luigi, hertog van Farnese en Michele, sterrenwichelaar en voormalig beeldhouwer. Farnese, die gunsteling is van den Paus, verkeert in geldgebrek, en draagt buitendien
<pb n="87"/>Cellini een kwaad hart toe, omdat hij zich ten onrechte inbeeldt, dat de sympathie, die zijne vrouw Jacominette den artist en leermeester van haar misvormden doch zeer kunstvaardigen zoon Fernetti toedraagt, van schuldigen aard is. Michele is de verklaarde vijand van Benvenuto, niet slechts omdat zij medeminnaars zijn, maar ook omdat de wichelaar vroeger als beeldhouwer geheel door Cellini was overschaduwd, weshalve dan ook de laatste hoofd der gildenaars is geworden, een titel waarnaar de wichelaar gedongen heeft. Gebruik makende van een dwaasheid die Benvenuto zelf eens heeft uitgekraamd, beweert Michele dat Cellini de tiara zou bestolen hebben. Gesteld dat dit te bewijzen ware, dan zou het groote vermogen van den ongehuwde aan den Staat vervallen, en....dan zou Farnese zijn slechte finantiën gemakkelijk kunnen herstellen. Buitendien is het zaak hem bij den Paus aan te klagen, opdat hij in hechtenis worde genomen. Benvenuto is de man niet om dat rustig te verdragen; hij zal dingen zeggen, die hem compromitteeren, en zoodoende zelfs veroordeeld kunnen worden, al is hij onschuldig. Wat vooral den hertog tot deze euveldaad voert is, dat het Geheime Gerecht hem ten dienste staat. Hij vindt het plan uitstekend en begint maar vast met Cellini te arresteeren. De laatste, overtuigd van zijne onschuld, meent dat hij zich dit door het een of ander guitenstuk heeft op den hals gehaald, en gaat opgewekt met de Sbirren mede. Farnese ontvangt werkelijk het bevelschrift van den Paus om Benvenuto Cellini te doen vonnissen, echter met de bijvoeging: indien hij schuldig mocht worden bevonden aan den roof. De schurk weet echter de laatste woorden door een bijtend vocht uit te wisschen, hetwelk door den anderen schurk, Michele, wordt ontdekt. Het geheime gerecht komt bijeen. De vier rechters zijn allen gemaskerd en ontvangen van Farnese het bevelschrift des Pausen om Cellini te vonnissen. Hoewel à contre coeur willen drie rechters, ook zonder voldoend
onderzoek, den kunstenaar veroordeelen, de vierde echter maakt zwarigheid. Farnese begeeft zich in een aangrenzend vertrek en Cellini wordt binnen geleid. Reeds verontwaardigd bij het aanschouwen dier gemaskerde mannen, betuigt hij op oneerbiedige wijze zijn onschuld, de schuld van al dat misbaar op Farnese werpende. Deze komt daarop binnen en bewijst dat
<pb n="88"/>het bevel van den Paus zelf is uitgegaan. In zijn toorn vloekt Benvenuto den Paus en Farnese grijpt daaruit aanleiding om hem dadelijk te doen kerkeren. Het doodvonnis wordt opgemaakt, doch de vierde rechter weigert te teekenen. De hertog, sterk door den Paus, verklaart, dat wie niet teekent, zijn huis niet levend zal verlaten. Daarop ontmaskert de vierde rechter zich het gelaat en....Farnese's eigen zoon, de kardinaal Alessandro, staat voor hem! De vader staat verplet, hij had er niet aan gedacht, dat juist kort te voren Allessandro door den Paus tot geheim rechter was benoemd. De drie rechters druipen beschaamd weg. Michele treedt op als de zaal geheel verlaten is, ziet het door Alessandro in zijne woede verscheurde dokument van den Paus op den grond liggen en raapt het op.</p>
<p>‘Wij zien ons verplaatst in het boudoir der hertogin, alwaar haar misvormde zoon Fernetti op een rustbank ligt, en door zijne moeder voorbeeldig wordt opgepast. Daar vernemen wij dat Cellini uit zijn kerker is ontvlucht en zich met een gebroken enkel in het paleis van den bejaarden kardinaal Cornaro bevindt. Die vlucht is met zeer vele moeilijkheden gepaard gegaan, weshalve alleen een sterk man van groote wilskracht haar had kunnen volbrengen. Moeder Mara en Corinna komen bij mevrouw de hertogin in Cellini's belang en vernemen daar met blijdschap zijne redding. Kort daarop echter komt kardinaal Cornaro ontsteld binnen en verhaalt dat Cellini weder gevat is. Ook de hertog verschijnt en, geprikkeld door de verwijtingen die men hem toevoegt, geeft hij, gesteund door den pauselijken zegelring, bevel, om Cellini naar het onderaardsch gewelf van de Torre di Nona (het verblijf der terdoodveroordeelden) te voeren en hem binnen vierentwintig uren te doen sterven. De eenige, die bij den Paus invloed zou kunnen uitoefenen om den slag te keeren, is Alessandro, doch dan moet hij zijn vader verraden, waartoe hij niet besluiten kan. Cellini wordt in het onderaardsch gewelf krankzinnig van al dat lijden. Corinna, als geestelijke verkleed, komt hem bevrijden, doch zij heeft de gelegenheid daartoe moeten koopen van Michele door eene trouwbelofte. Zij vindt Benvenuto in een toestand zoo treurig dat haastig handelen ondenkbaar is. De geestelijke, die den veroordeelde ter slachtplaats moet begeleiden, komt reeds op, doch nu
<pb n="89"/>verschijnt de fransche gezant, die terwijl al de voorafgaande gebeurtenissen plaats hadden, den tijd gehad heeft om in het voordeel van Cellini met zijn vorst te correspondeeren en dientengevolge bij den Paus werkzaam te zijn om den ongelukkige te bevrijden. Cellini blijft echter even rampzalig, want Corinna ontvliedt hem om aan Michele toe te behooren. De ontknooping heeft in het paleis Cornaro plaats. Nu op aandrang van Frans I de Paus de schatkamer laat onderzoeken, blijkt Cellini's onschuld zonneklaar. Michele, thans de verloofde van Corinna, hij die het eerst Benvenuto beschuldigd heeft, wordt opgeofferd door den hertog, doch de wichelaar, die in het bezit is van het vervalschte pauselijke dokument, doet zijn best om Farnese in zijn val mede te sleuren. Cellini echter, door de vriendschap voor de hertogin en hare zonen gedrongen, ziet van alle wraakneming af, al mag hij Corinna ook niet de zijne noemen.’</p>
<p>&nbsp;</p>
<p>Een korte vergelijking reeds van Zimmerman's uittreksel met Cellini's eigen verhaal kan doen zien dat dit uittreksel veel belooft, - een gunstige opvatting van het stuk voorbereidt.</p>
<p>Het eerste begint zeer goed. De afspraak tusschen Michele en hertog Farnese tot Cellini's ondergang wordt hier beknopt en juist en tegelijk met levendigheid gemaakt. Maar het optreden, reeds in 't zevende tooneel, van den franschen gezant, is ongelukkig omdat Cellini, de hoofdpersoon, de man voor wien ons hart moet kloppen bij 't geringste wat er met hem voorvalt, ons nog onbekend is. Hij heeft een paar kromme sprongen gemaakt, wij hebben gehoord van hemzelf dat hij mooie vazen zal afleveren, maar onze belangstelling heeft hij nog niet dermate opgewekt, dat die fransche gezant door ons met leede oogen wordt aangezien. Wat ons betreft, kan hij dien vazenmaker en spring-in-'t veld van 37 jaar wel meê naar Frankrijk nemen. Door deze fout worden wij nog koeler dan wij waren en het feestje, waarin we schik begonnen te krijgen, sterft weg in Achs die wij niet voelen. 't Is een ware verademing voor ons dat de Sbirren Cellini grijpen, want de oorzaak kennen wij. Toch is 't de vraag of hier wel verademing door middel van sbirren bedoeld is.....</p>
<p>Het tweede bedrijf is beter, wijl het de onschuld van Cellini
<pb n="90"/>doet blijken, zoodat wij, als toeschouwers van alles, belang in hem gaan stellen uit een zuiver gevoel van rechtvaardigheid. Hij is nu de mishandelde onschuld geworden. De mensch in ons, met het ingeschapen rechtsgevoel, wordt aangesproken. Het derde bedrijf had het eerste moeten zijn. Hier komen de verdiensten in Cellini meer aan 't licht, - juist wat wij in 't begin zoo noodig hebben om zijn drama met belangstelling te volgen. De verhouding van de hertogin Farnese tot haar ongelukkig zoontje is lief voorgesteld; de komst der burgervrouwen in haar salon is zeer goed; vooral het kijken naar de teekening van Cellini en zijn leerling doet ons een begeerd licht over den meester opgaan. Indien dit alles vroeger vertoond ware geworden, zouden wij in de sbirren geen verademing gevonden hebben. Waarom niet in het eerste bedrijf? Het leed der hertogin en haar zoons over Cellini's lijden in den kerker kon in 't derde bedrijf voorkomen evenals de poging tot redding.</p>
<p>Het vierde of kerkerbedrijf zou uitnemenden indruk maken, indien van 't begin af gezorgd was voor het wekken van belangstelling in Cellini. Er komt bij dat zijn lijden zoo licht was op te heffen, zelfs door onderzoek. De dichteres wil dat nog niet; zeer wel. Zij is in haar recht; maar niet onvoorwaardelijk. De toeschouwer wil reden daarvoor zien. Die had zij kunnen geven door de ziekte van den Paus te verzwaren. Zij had kunnen doen aanvoeren, door Farnese of zelfs door den Franschen gezant, dat de paus dit teeder onderzoek persoonlijk wilde doen. De paus had zeer gevoegelijk van die zware ziekte kunnen opstaan in 't vijfde bedrijf.</p>
<p>Wanneer een held geen belangstelling wekt en zijn lot kan verbeterd worden door een onderzoek, dat door niets wordt verhinderd, dan wordt alles wat zijn lot tragisch maakt, komiek; en hoe na deze soort van komischen toestand aan 't potsierlijke grenst, behoeft hier niet te worden aangetoond. Hebben echter de toeschouwers genoeg stof voor die belangstelling in hun eigen rechtsgevoel, in de warme harten die in 't paleis Farnese voor Cellini kloppen en in de liefde van Corinna voor Cellini, dan is dat kerkerbedrijf zeer voldoende uitgewerkt. Er is hier en daar gloed en echte spanning in. Maar die Fransche gezant komt in het zesde tooneel wonderlijk uit den hoek.</p>
<pb n="91"/>
<p>‘Op hoog bevel van den paus moet gij onverwijld terug worden gebracht naar 't paleis Cornaro waaruit men u ontvoerde. Zijn heiligheid duldt zulk een gruwel niet, al wordt ge ook schuldig bevonden, maestro. De bedrijvers van 't schelmstuk zullen voorbeeldig worden gestraft.’</p>
<p>Dus het verblijf van Cellini bij Cornaro was den paus bebekend en hij keurde 't goed?</p>
<p>Ook hieruit blijkt alweder hoe noodig 't was, den paus hard, zeer hard ziek te laten worden. Het drama heeft overigens niet het gebrek van zooveel andere, n.l. dat het slotbedrijf niets anders is dan 't kwastje aan de slaapmuts. Dit vijfde bedrijf heeft leven en beteekenis. Ik acht het met talent geschreven. Over 't geheel is er van dit drama iets goeds te maken. Zonder te herhalen wat ik heb aangewezen als de zwakke punten, acht ik het volstrekt noodzakelijk: 1<hi rend="sup">o</hi>. dat het drama anders zal heeten. De naam is niet alleen zinledig, maar hij is stuitend, omdat hij bespottelijk is; 2<hi rend="sup">o</hi>. dat de kennismaking met de hertogin en Cellini's leerling zoo mogelijk vóor alles zal gaan. Ik had ten derde willen wenschen dat het drama over een ander persoon zou loopen of, indien toch over Cellini, dat het een tafereel van zijn lotgevallen zou zijn: Zijn eerste bezoek in Frankrijk; zijn lotgevallen in Florence; zijn avonturen met de napolitaansche moeder en dochter, waarin zooveel komische elementen liggen, zooals o.a. de vraag der moeder om een nieuw kleed als hij voor de dochter er een gekocht had en omgekeerd; het beleg van Rome en Cellini's persoonlijke dapperheid; de hier behandelde geschiedenis der tiara; de oorzaak van 's Hertogs vijandschap, ook een zeer rijke bron van komische toestanden, enz. Maar dit derde verlangen is wat kras. Want hoe er overigens gedacht moge worden over dit tooneelstuk van Betsy Perk, ik erken gaarne dat het haar bijna gelukt is, de zwarigheden te overkomen die zulk een wonderlijk onnederlandsch onderwerp medebrengt. Niet ongestraft heeft zij de kleine middelen versmaad die zoo noodig zijn om een publiek te winnen voor een held, maar zij heeft talent getoond in het samenstellen van haar drama buiten die hulpmiddelen om. Ik twijfel er dan ook geen oogenblik aan of ditzelfde drama zal in Napels en Rome, in Florence en Genua gaarne worden gezien. Mocht de schrijfster haar stuk voor 't Italiaansch tooneel
<pb n="92"/>overzetten, dan hoop ik dat zij trachten zal, in 't oog te doen springen hoe haar held zich zijn lot door eigen deugden en gebreken op den hals haalt. Aan dit eerste vereischte van een drama heeft zij niet voldaan, daar Cellini meer door kuiperij valt, dan door eigen deugden en dolle streken zijn rampen zich berokkent. En toch, hoeveel aanleiding geeft zijn eigen leven herhaaldelijk en ernstig tot een tragisch uiteinde! Ook in dit opzicht heeft de dichteres haar schepen verbrand. Maar zij zal op 't Italiaansch tooneel veel vóor hebben. Een groot deel mijner bedenkingen is niet van kracht voor volken als 't Italiaansche of Zuidoostenrijksche. Zij gevoelen meer voor 't kunstenaarsleven dan wij, omdat dit een deel van hun volksbestaan uitmaakt. Zij kunnen beter kunstenaarsrampen waardeeren en kunstenaarsgeluk, omdat zij ze zelf doorleven. En vooral beteekent voor hen een kardinaal, een paus, een hertog veel meer dan voor ons, die geen flauw begrip hebben van vatikaansche deftigheid en geheime rechtbanken. Venetie is voor dit Wichelaarstuk het land ‘Wo die Citronen blühn.’</p>
<p>&nbsp;</p>
<p><hi rend="sc">aart admiraal</hi>.</p>
<div type="section">
<interpGrp>
<interp type="primair" value="18751100"/>
</interpGrp>
<head rend="h4">Spiritische literatuur.</head>
<p>Sedert mijn <hi rend="spat">Pleitbezorgers van het spiritisme</hi>, opgenomen in den jaargang 1874 van dit tijdschrift, heeft de Redactie mij, naar het schijnt, beschouwd als haar specialiteit in de toen behandelde materie. Bij de werken, die zij mij ter aankondiging zond, bevonden zich geregeld eenige bijdragen tot de spiritische literatuur, die ook in ons vaderland reeds een aanmerkelijken omvang heeft verkregen. Dat komt er van, voegde ik mijzelf verwijtend toe, als men het waagt in het openbaar een woordje mede te spreken over een kwestie, die bij tijd en wijle hare plaats onder de vraagstukken van den dag pleegt in te nemen.</p>
<p>Waarlijk - de belijdenis moet mij van het hart - ik heb nooit den roem begeerd, ‘op de hoogte’ te zijn van het spiritisme. Als dilettant heb ik van het ziekteverschijnsel kennis genomen; maar aan de geneesheeren van beroep laat ik gaarne de volledige bestudeering over van deze ‘kwaal des tijds.’ Het ontbrak en ontbreekt mij zoowel aan de ge-<pb n="93"/>egenheid als aan den lust, om alle boeken en boekjes voor len tegen het spiritisme aandachtig te lezen en daarna van den ontvangen indruk volledig rekenschap te geven. Ik ben geen specialiteit in gezegde literatuur en mag dus de eer niet aanvaarden, daarvoor te worden gehouden.</p>
<p>Verklaart dit mijn zwijgen voor wie meenden, dat ik mij tot spreken gedrongen moest gevoelen? Rechtvaardigt de afgelegde belijdenis het voortdurend ontbreken eener uitvoerige beoordeeling van de spiritische geschriften, die gedurende de laatste twee jaren aan dit tijdschrift werden gezonden? Wat men ook antwoorde, tegenover uitgevers en schrijvers voegt nog iets anders, dan mijn gedrag in dezen goedkeuren of brandmerken. Hunne voorkomendheid heeft aanspraak op eenig bewijs van wederkeerige beleefdheid. Zij vragen, zoo al geen critiek, voor het minst een woordje ter aankondiging van de vruchten hunner intellectueele en materieele fondsen.</p>
<p>Een breede uitweiding zal zeker niemand meer verwachten over <hi rend="spat">Ontgoocheling</hi>. <hi rend="spat">Bijdrage tot de billijke waardeering van het zoogenaamde spiritisme</hi> van Dr. A. Rutgers van der Loeff<note n="1)" place="foot">Enschede, M.J. van der Loeff. 1874.</note>. De titel werd voor het eerste gedeelte ontleend aan dien van een dagbladartikel, door wijlen Dr. L.S.P. Meyboom gewijd aan een paar Londensche concurrenten der meest beroemde spiritisten, de behendige goochelaars Maskeleyne en Cooke. Doch, zooals uit de andere helft van den naam der brochure blijkt, de gevolgtrekkingen van den Amsterdamschen predikant vonden tegenspraak bij zijn voormaligen ambtgenoot te Leiden. Wat deze wilde, kwam in het kort hierop neer: het spiritisme worde niet blindelings toegejuicht, als ware met zijne verschijning het laatste woord der hoogste wijsheid gesproken; doch evenmin uit de hoogte veroordeeld als vrucht van opzettelijk bedrog en bijgeloof. De wetenschap wijde hare krachten aan de ontsluiering van de geheimen, die in dat eene, deels gezegende, deels gevloekte woord zijn besloten.</p>
<p>‘<hi rend="spat">Nog niet ontvankelijk</hi> voor dat achtbare forum’, sprak <hi rend="spat">Los en vast</hi> op hekelenden toon; en de stof was gegeven voor een <hi rend="spat">Open brief</hi> aan den ongenoemden stekeligen schrijver, <hi rend="spat">ter zake der niet</hi>-<hi rend="spat">ontvankelijkheid van</hi>
<pb n="94"/><hi rend="spat">het zoogenaamde spiritisme</hi>, door Dr. A. Rutgers van der Loeff<note n="1)" place="foot">Enschede, M.J. van der Loeff. 1874.</note>. Te verklaren, dat het groote publiek recht dankbaar mag zijn voor het genot der lektuur van dit ongecacheteerd verzonden schrijven, valt moeielijk. Zelfs de volbloed spiritisten hadden, naar het mij voorkomt, weinig reden zich erkentelijk te betoonen jegens den halven broeder. De kibbelarij droeg al te zeer een privaat karakter.</p>
<p>De hoofdzaak zou dan ook later in een afzonderlijk geschrift worden behandeld. Dr. A. Rutgers van der Loeff had het beloofd en hield woord. Zijne <hi rend="spat">Verhouding van de wetenschap tot het zoogenaamde spiritisme</hi> zag het licht; nog in hetzelfde jaar en bij denzelfden uitgever. Was nu het pleit beslecht? De lezer oordeele. Ik wensch niet vooruit te loopen op het vonnis, dat hij zal wijzen. Want eenmaal aan het bespreken dezer brochure begonnen, zou ik kwalijk kunnen nalaten acht te slaan op de veelvuldige uitdrukkingen, m.i. met de waarheid in strijd en ten deele geboren uit misvatting van wat anderen schreven, of uit een zeker gebrek aan logisch redeneervermogen, en die, soms uitsluitend, soms ten deele, mede aan mijn adres zijn gericht. Het ligt voor het oogenblik niet in mijne bedoeling, den geëerden halven spiritist met een verhandeling te beantwoorden. Daarom slechts de mededeeling, dat hij - helaas nog altijd onder den indruk der opgewekte hartstochten - zoekt te betoogen, hoe het de plicht der wetenschap is, het spiritisme ernstig te onderzoeken en hoe de ten strijde uitgedaagde reeds aanvankelijk, zij het ook haars ondanks, heeft voldaan aan den gestelden eisch.</p>
<p>Een nieuw, hoewel waarschijnlijk niet bevredigend bewijs voor laatstgenoemde stelling mocht de auteur begroeten in een brochure, voor rekening van den schrijver, in 1873 gedrukt te 's Gravenhage, bij C.H. Susan, Jr., doch pas in 1875 ‘ter beoordeeling’ aan de Letteroefeningen gezonden, omdat het onderwerp sedert de Arnhemsche onthullingen de vernieuwde belangstelling der goede Nederlanders scheen te wekken. Zeker is <hi rend="spat">De dubbele moord te</hi> 's <hi rend="spat">Gravenhage en de magt van het spiritisme om geesten op te roepen</hi>, <hi rend="spat">naauwkeurig onderzocht en met bewij</hi>-<pb n="95"/><hi rend="spat">zen toegelicht</hi>, door J.C.S.A. van den Bergh, wel in staat, als een heilzaam tegengift te werken voor wie inderdaad nog gevaar loopen zich te laten medesleepen door de verdedigers van het op heeter daad betrapte bedrog in Gelderland's hoofdstad. Hier hooren de heelen en halven een ernstigen tegenstander, die noch spot, noch lacht, maar onderzoekt en verklaart, op volkomen natuurlijke wijze verklaart, wat wij hebben te verstaan onder den tafeldans, het erkende A.B.C. van het spiritisme.</p>
<p>De geloovigen zullen natuurlijk de vlag voor hem niet strijken. Zij zullen blijven getuigen in tijdschriften, boeken en brochures, zoolang deze koopers en zij dus uitgevers vinden voor de vruchten hunner pen of ‘medianische kracht.’ Soms schijnt de toekomst in dit opzicht den spiritisten bijzonder gunstig. In '73 bood de heer J.G. Plate zijn landgenooten een vertaling aan van Allan Kardec's <hi rend="spat">Wat is spiritisme</hi>?<note n="1)" place="foot">Arnhem, D.A. Thieme.</note> Dat boek van ruim 200 bladzijden, voor f 1.25 verkrijgbaar gesteld, beoogt den lezer in te leiden tot de kennis der onzichtbare wereld volgens de openbaring der geesten. Het geeft een beknopt overzicht van de grondbeginselen der spiritische leer, altijd naar de opvatting van Allan Kardec en zijne school; terwijl het tevens een wederlegging beproeft van de voornaamste tegenwerpingen.</p>
<p>Aangemoedigd door den bijval, die dezen arbeid ten deel viel, hebben vertaler en uitgever zich andermaal naar hetzelfde tuighuis gekeerd. Het gevolg was de verschijning van <hi rend="spat">Het Evangelie volgens het spiritisme</hi>.<note n="2)" place="foot">Arnhem, D.A. Thieme 1874.</note> Het lijvige boekdeel, 400 bladzijden, heet te bevatten, niet <hi rend="spat">een</hi>, maar: <hi rend="spat">de</hi> verklaring van de grondstellingen der zedeleer van Christus, hunne overeenstemming met het spiritisme en hunne toepassing op de onderscheidene toestanden van het leven. Het zijn spiritische preeken over de teksten: ik ben niet gekomen om de wet te ontbinden; mijn rijk is niet van deze wereld; er zijn vele woningen in het huis mijns vaders; niemand kan het koninkrijk Gods zien, tenzij hij wederom geboren worde; enz. Zij worden besloten met een verzameling van spiritische gebeden. Het Evangelie en het spiritisme zijn
<pb n="96"/>nu eens beurtelings, dan weder te gelijker tijd aan het woord. Zeer veel in dit boek kan op de instemming rekenen van alle vrienden van het Christendom. Het stichtelijk element heeft er de overhand. Misschien doet het velen weldadig aan die - slaven en slavinnen der mode - van het eenvoudig Evangelie, zonder spiritischen omhaal, zijn vervreemd. We willen ons verheugen, indien Christus op die wijze onder een deksel wordt gepredikt. Doch liever zagen wij de tastbare sporen van belangstelling in onzen godsdienst, waar deze onafhankelijk van de geestenleer optreedt. Want, het moge niet alle waarde verliezen, zelfs ten deele in zijne volle beteekenis worden gehandhaafd, het Christendom lijdt er onder, wanneer men het door een spiritischen bril leert bezien.</p>
<p>De geloovigen beweren het tegenovergestelde. Geen hunner doet dit in welluidender vormen en met meer gloed van innerlijke overtuiging dan de redacteur van het vroeggestorven <hi rend="spat">Spiritisch Tijdschrift</hi><note n="1)" place="foot">Te 's Gravenhage uitgegegen bij P.J. Kraft.</note>. Voor de lezers van mijn <hi rend="spat">Pleitbezorgers</hi> heb ik beproefd, 's mans beeld te schetsen. De eerste, toen verschenen aflevering, werd slechts door een drietal andere gevolgd. Aan het slot der vierde werd bericht: Het eerste deel van het Spiritisch Tijdschrift is voltooid; tot nadere aankondiging wordt de uitgave gestaakt. Die nadere aankondiging laat zich, als ik het wel heb, nog altijd wachten. Wie zich herinnert, welke geest uit het eerste stuk sprak, kent in hoofdzaak, inhoud en strekking der volgende, hoewel de verscheidenheid der behandelde onderwerpen tamelijk groot is. Grootendeels ontvangen wij hier openbaringen, die met de meeste nauwgezetheid - slechts van taal en stijlfouten gezuiverd - werden medegedeeld. De redactie droeg zooveel mogelijk zorg, dat wij haar werk niet zouden verwarren met dat der geesten. Een staaltje uit vele. In het vierde stuk treffen wij eenige bladzijden in blanco aan. Tot verklaring dient de noot der Red.: ‘Deze aflevering was reeds geheel afgedrukt toen ik last kreeg van de geleidende geesten van Rose om een episode, die ik hier eigenmachtig had ingevlochten, te supprimeeren. Van daar deze tittels en het wegvallen van bladz. 113-128. Ook bladz. 89-111 is van
<pb n="97"/>mijne hand.’ Eerbied voor den conscientieusen Roorda en diens diepe onderdanigheid.</p>
<p>Het doet mij inderdaad leed voor den eerlijken spiritist, dat hij zijn orgaan, waarvan hij zich, blijkens den aanhef, zooveel goeds en schoons voorspelde, niet heeft mogen behouden. Nu zal zijn Tijdschrift, in stede van de levenwekkende heraut zijner geloofsovertuiging te worden, een plaats moeten innemen onder de bronnen, waaruit volgende geslachten het hedendaagsche spiritisme kunnen leeren kennen. Als zoodanig verdient het door alle belanghebbenden te worden geraadpleegd.</p>
<p>De heer S.F.W. Roorda van Eysinga is er intusschen de man niet naar, om zich spoedig uit het veld te laten slaan. Moest het <hi rend="spat">Tijdschrift</hi> tijdelijk ondergaan, <hi rend="spat">Het spiritisme en de openbare meening</hi><note n="1)" place="foot">'s Gravenhage, P.J. Kraft 1874.</note> zou op zijne puinhoopen verrijzen. Edoch, slechts een tweetal stukjes zagen van de onder dezen algemeenen titel aangekondigde brochures het licht: <hi rend="spat">Schermutselingen op de voorposten</hi>, en: <hi rend="spat">De leiding van den tijdgeest</hi>. Ten minste, mij kwam niet meer van dien aard ter aankondiging onder de oogen.</p>
<p>Het schermutselen bepaalt zich in hoofdzaak tot het uiten eener bittere klacht, van wier ongegrondheid de auteur zich gelukkig spoedig heeft kunnen vergewissen. Een samenloop van omstandigheden had hem n.l. doen meenen, dat zijne oude vrienden onder de modernen hem, ter wille van zijn spiritisch geloof, den rug hadden toegekeerd. Zware beschuldigingen en daar onder harde waarheden, voegt de ‘miskende’ profeet den ‘afvalligen’ toe, terwijl hij roemt in de kracht zijner nieuwe belijdenis.</p>
<p>Hetzelfde mag worden gezegd van ‘De leiding van den tijdgeest’. De ‘vrienden’ komen daar wel meer tot hun recht, maar de zaken die zij voorstaan, liefhebben of steunen, moeten het des te erger ontgelden. Ongeveer niet éen poging om iets goeds in het leven te roepen of in het aanzijn te houden - zoo mogen wij de slotsom van het scherpe, geestrijke geschrift opmaken - is tot heden gelukt; en geen wonder, want men handelde en smeedde plannen buiten het
<pb n="98"/>piritisme om! Van deze zijde alleen heeft men recht te hopen op het aanbreken van een nieuwen dageraad voor godsdienst en zedelijkheid, uit- en inwendige welvaart van maatschappij en huisgezin, van volken en bijzondere personen.</p>
<p>Welaan dan, bode der geesten, die den nieuwen weg ons zult wijzen; wij spitsen de ooren en openen de oogen om de wonderen op te merken: die de tooverroede van het spiri tisme zal verrichten. Wij wachten op uwe <hi rend="spat">daden</hi>.</p>
<p>&nbsp;</p>
<p>Zierikzee, Nov. '75.</p>
<p>W.C. <hi rend="sc">van Manen</hi>.</p>
</div>
</div>
<div type="chapter">
<interpGrp>
<interp type="primair" value="wall010"/>
<interp type="primair" value="wall010noor01"/>
<interp type="secundair" value="noorw01"/>
<interp type="secundair" value="denem01"/>
<interp type="secundair" value="zwede01"/>
</interpGrp>
<pb n="99"/>
<head rend="h3">Noordsche schetsen
<lb/>
Door A.S.C. Wallis.</head>
<head rend="h4">Inleiding.
<lb/>
De unie van Calmar en haar gevolgen tot Christiaan II.</head>
<p>De woorden, waarmee Schiller zijn verhaal van den opstand der Nederlanden tegen Spanje opent, zouden met geringe verandering ook op Zweden toepasselijk zijn: ‘het oogenblik waarop dit volk de wereldgeschiedenis binnentreedt, is dat van zijn ondergang.’ Gelijk Nederland van de Romeinen, zoo ontving Zweden eerst van de Denen zijn staatkundig leven; met de unie van Calmar, die een einde maakte aan de zelfstandigheid der Zweedsche natie, werd Europa voor 't eerst haar bestaan gewaar en begon ze invloed op zijn aangelegenheden uit te oefenen. Wat vóór deze groote gebeurtenis ligt, moge voor hem, die de geschiedenis der drie Noordsche rijken en der Hanzesteden in bijzonderheden wil kennen, van onmisbaar belang zijn, op de lotgevallen van Europa grijpt het nimmer met kracht in.</p>
<p>Het is wellicht ook daarom, dat het oordeel der geschiedenis zulk een hooge waarde aan deze vereeniging heeft toegekend en den naam van haar, die ze stichtte, in voortdurende
<pb n="100"/>herinnering gehouden, waar zoo vele andere, grootere namen een onverdiende vergetelheid vonden. Immers de unie van drie in taal, zeden en politieke belangen zoo overeenkomstige volken, als Zweden, Denemarken en Noorwegen, zou op zich zelve een zoo bewonderenswaardige of groote daad niet kunnen genoemd worden. De wereld heeft vele zulke vereenigingen door list, geweld of huwelijk zien tot stand komen; zij heeft ze in haar jaarboeken opgeteekend en den bewerker er van genoemd; maar in hoe weinige gevallen is zijn naam in ander aandenken gebleven dan dat, hetwelk een wijsgeerige verhandeling of een critisch onderzoek er aan verleenen kunnen. Hoe weinigen zullen zich bij de latere geschiedenis der Scandinavische rijken den vorst herinneren, die Noorwegen's gesplitsten staat tot één maakte en zich onderwierp, of wel de tallooze Italiaansche rijkjes, zooals zij langzamerhand zich eerst in verscheidene grootere en later in dat ééne Italië oplosten, hetwelk thans zoo krachtige schreden op de baan van vooruitgang doet; ja zelfs de verbinding van Spanje en Portugal beslaat slechts een enkele bladzijde der historie, een geringe plaats, zooals zij eener voorbijgaande gebeurtenis toekomt.</p>
<p>De naam van Margaretha van Denemarken daarentegen heeft nooit opgehouden bekend, beroemd, helaas! ook berucht te zijn. Wie de geschiedenis van Sten Sture of Gustaaf Wasa nauwelijks kent, zal toch tegenover de unie van Calmar en de daarmee verbonden herinnering aan ‘de Semiramis van 't Noorden’ geen vreemdeling zijn; elke nog zoo vluchtige wereldgeschiedenis roept haar beeld, de nagedachtenis van haar werk in 't geheugen terug. En toch is dit werk even zoo te niet gegaan als eenmaal de vereeniging van Spanje en Portugal, als in onzen tijd die van Holland en België; ja zij is niet alleen verbroken; in den tijd van haar bestaan was zij voor de drie volken niet veel meer dan een bron van rampen en onspoed, zoowel voor Denemarken, dat steeds zijn beste krachten tot het onderworpen houden van Zweden verspillen moest, als voor Zweden, dat steeds het voorwerp der plundering en verdrukking van zijn machtiger nabuur was.</p>
<p>Van waar dus, mag men met recht vragen, dit verschil van beoordeeling? van waar die belangstelling in een daad, die noch de eerste in haar soort, noch de gelukkigste in
<pb n="101"/>haar gevolgen geweest is? Zoover ik deze vraag kan beantwoorden, schijnt het mij in de boveńaangehaalde omstandigheid dat haar oplossing te zoeken valt, in de omstandigheid dat zij een tot daartoe bijna ongenoemd volk in de rij der bekende, machtige staten voerde, dat met haar een nieuw tijdvak aanvangt en na de twisten van onbekende vorsten en edelen het tijdperk van oorlogen, die geheel Europa met vrees en belangstelling gadesloeg, volgt. Door zijn aansluiting aan het Denemarken, dat een Waldemar den heerlijke had voortgebracht, dat de Oostzee en door deze Duitschland voor een groot deel beheerschte, - want al mochten de Hanzesteden overwonnen hebben, het was toch nooit zonder angst dat zij den trotschen Danebrog wapperen zagen - door deze aansluiting ging ook op Zweden een deel der grootheid, der glorie over, die zijn hem vooruitgestreefden mededinger omgaf, en van uit het donker, dat hem tot nog toe omringd had, kwam nu ook deze staat plotseling in het licht van invloed en aanzien. Toen Filips II Portugal veroverde, maakte hij inbreuk op al de tradities van een machtig, edel volk; hij verbrak een geschiedenis wier daden ook de historiebladen der overige volken vulden; hij riep geen verborgen krachten te voorschijn, maar verstoorde de sedert lang aanwezige; hij ontnam het een roemrijk bestaan en gaf het der vergetelheid prijs; Margaretha's gift aan de natie wier zelfstandigheid zij te gronde richtte, was een plaats in de jaarboeken van Europa, al zou ze deze plaats ook hoofdzakelijk juist door den tegenstand verwerven, waarmede ze zich aan het juk der door haar opgelegde heerschappij trachtte te onttrekken.</p>
<p>Het is om die reden, dat een korte beschouwing der voornaamste oorzaken, welke tot zulk een gewichtige gebeurtenis leidden, en der hoofdpunten, waarop zij rustte, aan elke verdere schets der Noordsche geschiedenis moet voorafgaan; alvorens de gevolgen, die de unie van Calmar gedurende meer dan anderhalve eeuw voor Zweden had, te vermelden, is het noodig met een enkel woord van haarzelve en de persoon harer bewerkster te spreken.</p>
<p>Margaretha van Denemarken zag omstreeks het jaar 1350 het levenslicht. Haar vader, koning Waldemar Atterdag, heeft noch in de Zweedsche historie, noch in die van zijn eigen land, een gunstig aandenken achtergelaten. Wanneer
<pb n="102"/>Dalin<note n="1)" place="foot">Geschichte des Reiches Schweden (duitsche vert.) II. 402.</note> van hem zegt, dat hij de duurste eeden slechts voor kinderspel nam en zich nooit vriendelijker voordeed, dan wanneer hij bedriegen wilde, bevestigen zijn daden dit oordeel maar al te zeer. Huichelarij, baatzucht, wreedheid, trouwbreuk en moord vormen de lange lijst eener aan misdaden rijke regeering en het is dus geen vleiend getuigenis, dat dezelfde schrijver zijner dochter Margaretha geeft, als hij verklaart, dat zij veel van den listigen aard haars vaders geërfd had.<note n="2)" place="foot">Dalin t.a.p. II. 434.</note> Intusschen niet alleen zijn sluwheid, ook zijn talent was dan op haar overgegaan, een talent dat zich reeds vroeg deed bespeuren. Zonder schoon te zijn - haar verschijning was donker en zoo mannelijk, dat koning Waldemar te zeggen placht, dat de natuur zich in haar vergist had, toen ze haar tot een vrouw, in plaats van tot ‘een kerel’ schiep, - bezat zij in hooge mate het vermogen om door geest en, zoo haar trots dit toeliet, door vriendelijkheid te bekooren. De vele gezegden, die van haar bewaard zijn, getuigen alle van een groote gevatheid in antwoorden en van een scherpen spot, die nog meer bewondering zouden wekken, indien men vergeten kon, dat ze van de lippen eener vrouw kwamen. Haar opvoeding was volgens de eischen van den tijd zeer berekend op wat men vroomheid noemde, maar wat beter rechtzinnigheid en kerkelijkheid geheeten had; een dochter der vermaarde heilige Brigitta, vrouwe Martha Algotson (Grip), was met haar opleiding belast geweest en bleef ook nog na haar huwelijk over haar waken, zoodat de jeugdige koningsdochter reeds zeer vroeg die beginselen van eerbied voor de kerk in zich opnam, welke haar later den naam: ‘moeder der geestelijkheid,’ deden verwerven. Zij ging in haar tiende jaar, toen de staatkunde haars vaders, bij een samenkomst met den Zweedschen koning Magnus te Koppenhagen,
haar aan diens tweeden zoon Häkan, den erfgenaam der Noorweegsche kroon, verloofde. De leeftijd des bruigoms was 21 jaar, maar de Noorwegers hadden hem, ontevreden over het bewind van Magnus, reeds in zijn twaalfde tot diens mederegent benoemd en hem de opvolging in hun land verzekerd, zoodat de jonge bruid terstond het
<pb n="103"/>vooruitzicht op een koninklijken titel bezat, al was het dan ook slechts die van 't minst aanzienlijke der drie rijken. In Zweden moest de kroon aan zijn ouderen broeder Erik komen, een bewijs dat de gedachte der vereeniging dezer twee staten, zooals zij onder Häkan's vader bestond, geenszins, gelijk sommigen beweren, bij de twee volken geliefd was, maar dat zij integendeel er op uit waren deze, waar zij reeds aanwezig was, te vernietigen; hoeveel verder moest dus nog wel het denkbeeld eener verbinding met het gehate Denemarken hun liggen! Toch schijnt Waldemar dit plan reeds nu te hebben gekoesterd, en Margaretha ook daarin de erfgenaam en uitvoerster zijner meeningen te zijn geweest; althans de ijver waarmee hij sedert lang tweedracht aan het Zweedsche hof had gestookt en Zweedsche landen onder Deensche heerschappij had zoeken te brengen, nam door deze verloving, die hem de mogelijkheid eener volkomen unie opende, nog toe. Het was voornamelijk prins Erik,<note n="1)" place="foot">Eigenlijk heette hij koning Erik, daar de Zweden hem, evenals de Noorwegers zijn broeder, tot mederegent zijns vaders benoemd en hem tegelijk den koningstitel gegeven hadden.</note> Häkans oudere broeder, op wiens verwijdering hij zijn oog gericht had. Deze, jong, schoon en dapper, was de lieveling des volks, een geluk hetwelk, treurig om het te zeggen, hem tot een voorwerp van haat en ijverzucht voor zijn beide weinig beminde en zeker ook weinig liefde verdienende ouders maakte. Waldemar's ophitsingen bliezen het smeulende vuur der tweedracht tot open oorlog aan. Op het verlovingsfeest zijner dochter werden de noodige afspraken gemaakt, en korten tijd daarna viel de trouwelooze Deen met een leger in Schonen. Voor ditmaal echter gelukte zijn plan nog niet. Erik snelde met eenige in haast verzamelde troepen toe en zuiverde zoo spoedig het rijk, dat Waldemar niet alleen gedwongen werd zich terug te trekken, maar koning Magnus, om zich met zijn zoon te verzoenen,
ook de verbinding tusschen Häkan en Margaretha opzeide en dezen met de schoone en beminnelijke Elisabeth van Holstein verloofde. Intusschen de listige vorst liet zich niet afschrikken. Koningin Blanka, Magnus' gemalin, die de macht, welke edele hoedanigheden haar zoon verleend hadden, door het offer van eer en plicht
<pb n="104"/>meende te kunnen terugkoopen, verbond zich met hem, en nadat in November 1359 de vrede te Söderköping gesloten was, noodigde zij hem tot het kerstmaal des volgenden jaars met alle vriendelijkheid uit. Erik, van zijn gemalin vergezeld, gehoorzaamde gaarne en werd ook met groote voorkomendheid ontvangen; de ontaarde moeder echter, van deze gelegenheid gebruik makend, liet den zoon en diens vrouw een vergiftigden beker reiken, die aan beider leven een einde maakte en tevens aan al de verwachtingen van het land, dat na vele rampen onder de regeering van zijn beminden jeugdigen vorst voorspoediger dagen hoopte te vinden.<note n="1)" place="foot">Ik heb hier de berichten van Dalin gevolgd, ofschoon deze door enkele nieuwere schrijvers betwijfeld worden. Geijer in zijn Zweedsche geschiedenis (duitsche vert. I. 187) verhaalt slechts, volgens het getuigenis der rijmkroniek, dat Erik op zijn sterfbed zou hebben geklaagd, dat hij zich door moederlijke hand vergiftigd voelde, terwijl IJslandsche jaarboeken berichten, dat de jonge koning, zijn gemalin en twee kinderen offers eener pest zouden zijn geworden. Dit bericht klinkt vrij onwaarschijnlijk, daar Dalin eveneens van het sterven dezer kinderen (tweelingen) spreekt, maar reeds in 't jaar 1357, toen er ook werkelijk vele aanstekende ziekten heerschten, en Erik volgens andere oude schrijvers in '59 kinderloos was! Ekendahl echter in zijn ‘Geschichte des Schwedischen Volks und Reichs’ I. 660 vlg. betwijfelt den geheelen moord alsmede den vrede te Söderköping, die volgens hem waarschijnlijk eerst een jaar later en toen na Eriks dood gesloten zou zijn (tusschen wie dan?), daar hij aanneemt, dat Magnus bij zijn afzetting door zijn vijanden, ware hij schuldig geweest, zeker ook wel van deze vergiftiging aangeklaagd zou zijn; welk argument mij eenigszins zwak schijnt, daar volgens alle mededeelingen niet de koning, maar zijn snoode gemalin de bewerkster van den moord was, en
deze vóór de afzetting van haar echtgenoot gestorven en dus niet meer aan te klagen viel. Ook is het geheele karakter dezer vrouw van dien aard, dat haar onschuld eer dan haar misdaad te betwijfelen valt. Het zou mij echter een te groote stontheid dunken in deze zaak een bepaald oordeel te vellen; ik heb mij slechts aan dat, hetwelk ik voor het meest waarschijnlijke aanzie en wat de meesten bevestigen, gehouden. -</note></p>
<p>De verloving van Häkan met Margaretha werd op nieuw bevestigd en Waldemar met Schonen, Halland en Blekingen voor de vele aan Zweden gepleegde misdaden beloond, een daad die den zwakken koning Magnus de verachting van zijn geheele land en den bijnaam ‘Smäk,’ d.i. verminderaar, deed verwerven.</p>
<p>Doch niet alleen in bittere woorden, spotliederen en andere teekenen van verachting (het volk spuwde op den grond waar zich de koning vertoonde) uitten de Zweden hun haat en
<pb n="105"/>ontevredenheid; het kwam spoedig tot sterker verzet. Een afschuwlijke wreedheid der Denen bracht het getergde land tot wanhoop, en uit die wanhoop tot zelfverdediging. De machtige stad Wisby was door Waldemar aangevallen, uitgemoord en daarna voor goeden prijs verklaard. Noch Zweden, noch de Hanzesteden, waartoe Wisby behoorde, konden dit dulden. Men nam Magnus gevangen, huldigde zijn zoon Häkan als alleenheerscher en viel den Deenschen koning gemeenschappelijk aan. Deze werd geslagen, maar zijn listen deden hem een wapenstilstand van een jaar verwerven, en in dien tijd keerden de zaken met dat zeldzame geluk, dat hem altijd gediend had, opnieuw tot zijn voordeel. Elisabeth van Holstein, die volgens den wil der standen, ondanks de reeds eenmaal afgebroken verloving, in 1362 met den jongen vorst door een huwelijk bij volmacht verbonden werd, viel op haar reis naar Zweden in Waldemar's handen en werd tegen alle recht in vastgehouden, tot hij Häkan naar Koppenhagen gelokt en hem van deze verbinding zoo afkeerig gemaakt had, dat de jonge vorst zich voor de derde maal liet overhalen en in paschen van 't jaar '63 onder groot prachtvertoon zijn bruiloft met Margaretha vierde. Deze laatste daad van trouweloosheid bracht hem echter ten val. De Zweden hadden nauwelijks de tijding des huwelijks vernomen, of zij verklaarden Magnus, die door zijn zoon weder in vrijheid gesteld was en in wien zij den voornaamsten bewerker der gehate verbinding zagen, van den hem tot nog toe gelaten koningstitel vervallen en ook Häkan, als deel hebbend aan diens misdaden, het dragen der kroon onwaardig. Hertog Albrecht van Mecklenburg, door zijn moeder<note n="1)" place="foot">Prinses Euphemia. Men moet uit de onduidelijke woorden van Falsen in zijn Norges Historie IV. 280 niet opmaken, dat zij een Noorweegsche prinses was. Zij was een zuster van Magnus en dus een Zweedsche.</note> aan het Zweedsche vorstenhuis verwant, werd daarop door de Standen tot koning
verkozen en in 1364 gekroond. Magnus en Häkan, door de Denen geholpen, trachtten wel in het volgende jaar het verlorene te herwinnen, maar zonder baat; in den bloedigen slag bij Enköping werd Magnus gevangen genomen, en zijn zoon, zwaar gewond, vluchtte naar Noorwegen, alle hoop opgevend, toen ook zijn schoonvader kort daarna hem ver-<pb n="106"/>liet. En ofschoon deze met zijn gewone verraderlijkheid hem later in '71 weder door verzekeringen van hulp tot een nieuwen strijd wist aan te sporen, was dit toch slechts eene ijdele spoedig opgegeven poging, zoodat Albrecht zich nu gedurende vele jaren in 't bezit van Zweden verheugen kon, terwijl zijn tegenstander genoodzaakt was zich met Noorwegen te vergenoegen, werwaarts heen te gaan ook Magnus na eenigen tijd werd toegestaan.</p>
<p>Margaretha's jeugd was dus wel bewogen, al is het ook waarschijnlijk, dat zij weinig van de intriges begreep, die men voor haar toekomst smeedde. Zij was haar echtgenoot naar zijn rijk gevolgd en bracht hier haar eenigen zoon Olaf ter wereld, die ook in Denemarken, daar koning Waldemar geen andere mannelijke erfgenamen bezat, tot opvolger bestemd was. Van dezen tijd en van de eerstvolgende jaren wordt echter weinig wat haar betreft vermeld; alleen haar weldadigheid voor kerken en kloosters wordt hier en daar geroemd. Eerst met het jaar 1375, toen koning Waldemar na een door geluk begunstigde, maar overigens, zoowel voor zijn onderdanen als voor de hem onderworpen landen, hoogst wreede en onrechtvaardige regeering overleden was, treedt zij zelfstandig op den voorgrond om voor haar zoon het bewind te vorderen. Deze intusschen was nog een kind, en men moest dus een regentschap benoemen. Margaretha wist die waardigheid zich zelf te verschaffen. Zij vangt van dit oogenblik als 't ware haar staatkundige rol aan. Haar waakzaam oog ontdekt elke neiging tot weerspannigheid in haar rijk en weet ze nog in den kiem te verstikken; de geestelijkheid wordt door haar overvloedig begiftigd maar tevens in geheele onderwerping gehouden, en tegelijk bespiedt zij met onvermoeiden ijver elke beweging in 't naburige Zweden, dat zich in nuttelooze pogingen uitput, om den band der vreemde heerschapppij, die het reeds half gebonden houdt, te ontgaan, maar bij elke worsteling zich slechts te dieper in het net verstrikt, dat de staatkunde der sluwe vorstin gereed staat, zoodra de tijd gekomen is, over den gehaten vijand te werpen.</p>
<p>Want Margaretha haatte Zweden, en moest het haten. De geschiedenis harer jeugd, de tradities van haar volk en geslacht, alles kon in haar borst slechts een gevoel van diepen wrevel, van wraakzucht wekken, die het uur der vergelding
<pb n="107"/>met vreugde naderen zag. Wanneer Dahlmann<note n="1)" place="foot">Geschichte von Dännemark II. 74.</note> de unie van Calmar ‘de vreedzame schepping van haar tot verzoening geneigden geest’ noemt, klinken mij die woorden minder waarschijnlijk dan dat gezegde, hetwelk zij tot haar opvolger moet gericht hebben en dat haar verachting voor Zweden zoo scherp aantoont: ‘voed u van Zweden, kleed u van Noorwegen, maar verdedig u met Denemarken.’<note n="2)" place="foot">A. Tryxell, Berättelser ur Swenska Historien II 128.</note> Denemarken zag in de landen zijner Scandinavische broeders, zooals reeds de oudste verhalen getuigen, weinig meer dan wingewesten of vazallenstaten, waarvan zich het door gelukkige ligging en omstandigheden snel beschaafde en machtig geworden Deensche rijk naar willekeur bedienen kon, maar wier bewoners het, al naar zijn belangen dit toelieten of verboden, met open of verholen minachting beschouwde. En had Margaretha oorzaak, andere gevoelens als haar onderdanen te koesteren? Waren het de Zweden niet, die haar echtgenoot onttroond, verwond, op de vlucht gedreven hadden, door wier opstand de gewenschte vereeniging der drie landen onder haar zoon verijdeld was, en kon de vrouw, de moeder, deze beleedigingen vergeven? Of zoo zij werkelijk, gelijk sommigen beweren, maar al te weinig vrouw en moeder geweest is, kon de vorstin dan zonder wrevel aan den smaad der nederlaag bij Enköping, aan het vernederende verdrag van '71, dat haar echtgenoot tot eeuwigdurenden afstand der rechten op Zweden gedwongen had, denken? Waarlijk niet in haar karakter lag zulk een vergiffenis. Neen, Zweden kon voor haar inderdaad slechts de vijand zijn, naar wiens onderwerping zij streefde om hem, eenmaal onderworpen, als de mijn te gebruiken, waaruit haar meer begunstigde landslieden nieuwe schatten konden graven, een lot waarheen 't thans met rassche schreden op weg was.</p>
<p>Want ook Albrecht's regeering had den toestand van 't ongelukkige land niet verbeterd. Op den Deenschen invloed onder Magnus was de Duitsche evenzeer gehate heerschappij gevolgd. Een koning die, zelf vreemdeling, zich ook met vreemdelingen, voor hem landgenooten, zocht te omringen, krenkte den trots van 't op zijn vaderland zoo fiere volk; ongehoorde lasten voor feesten (b.v. bij zijn tweede huwe-<pb n="108"/>lijk), een weinig zedelijk leven, dit alles verbitterde de natie en, wat in die tijden van meer belang was, stemde ook den machtigen adel ten gunste der verandering, die Margaretha in 't geheim voorbereidde. De voornaamste edelen, ontevreden over de begunstiging der Duitschers, die de koning aan hen voortrok, lieten zich door de hoop op betere tijden, door Deensche beloften, door eerbewijzen en goud voor haar winnen. Zweden was Deensch geworden, eer de mogelijkheid eener vereeniging was opgekomen in de harten van het meerendeel der Zweden, die onbewust zoo ijverig voor de bedoelingen hunner listige vijandin werkten.</p>
<p>Een sterfgeval, dat juist om dezen tijd plaats greep, kwam haar hierbij te hulp. In 't jaar 1386 was een der aanzienlijkste Zweedsche grooten, de edelman Bo Jonson, overleden, en de kasteelen, zooals Calmar, Nycöping, Abo enz. die hij in bezit gehouden had, waren voor 't meerendeel in handen van Deensch gezinde edelen gevallen, die deze sleutels van hun rijk twee jaren later, toen koning Albrecht zich er meester van wilde maken, aan Margaretha overgaven, haar tegelijk om bijstand tegen hunnen vorst verzoekend.</p>
<p>De sluwe heerscheres echter hield zich alsof de zaak, waartoe dit aanzoek de eerste stap was, geheel buiten haar bedoelingen lag; zij weigerde het aan te nemen, en de last eener nieuwe machtsvermeerdering scheen voor haar, die reeds de zorg over twee groote staten dragen moest, al te zwaar. Want het gezag, dat zij als regentes voor haar zoon zoolang metterdaad gevoerd had, was haar nu ook in naam toegekend. Koning Olaf, haar eenig kind, was in den bloei zijner jeugdige kracht gestorven. Ofschoon vreemde geruchten over zijn plotselingen dood in omloop waren, ja enkelen Margaretha zelf beschuldigden hem uit eerzucht te hebben omgebracht, zoo schijnen deze toch alleen in Noorwegen geheerscht te hebben; ze werd althans reeds eenige dagen na zijn begrafenis door de Standen des Deenschen rijks wel niet tot koningin, welke waardigheid geen vrouw bekleeden mocht, maar toch tot heerscheres onder den titel: Vrouw, vorstin en voogdes van Dacië gekozen.<note n="1)" place="foot">De titel wordt zoo bij Ekendahl gevonden; Dacië en Dacioners zijn de oude namen, waaronder het land en volk der Denen 't eerst voorkomt. Dahlmann zegt, dat zij slechts ‘par courtoisie’ koningin van Denemarken genoemd werd en ook slechts door enkelen, die dit reeds bij haars zoons leven deden. Over diens dood heerscht vofgens de oudste berichten een diep duister. Zie de plaats uit Ericus Olai bij Ekendahl t.a.p. I. 689.
<lb/>
Waarom Ludw. Holberg in zijn Dänische Reichs-Historie (duitsche vert.) haar bestendig den titel van Koningin van Denemarken geeft, terwijl hij zelf verhaalt, dat zij zulks nimmer was, is onbegrijpelijk.</note> Over 't algemeen schijnt zij in Dene-<pb n="109"/>marken zeer bemind te zijn geweest, waartoe de nationale ijdelheid, die zich door de gedachte eener heerschappij over Noorwegen en misschien wel ook over Zweden gevleid voelde, zeker zal hebben bijgedragen; doch ofschoon in deze staten niet geliefd, stemden toch ook de Noren na eenig aarzelen en later dan de Denen in deze keuze toe; ja, daar bij hen de vrouwelijke regeering door Häkan Halegg ingevoerd was,<note n="1)" place="foot">Falsen t.a.p. IV. 220 vlg.</note> verkreeg Margaretha hier zelfs den titel van koningin. De genegenheid, die haar zoon onder hen genoten had, verwierf zij echter nooit; zijn snelle dood bleef altijd donkere vermoedens tegen haar opwekken. Wat hiervan intusschen ook zij - en het zou moeielijk zijn, eenig licht in dit duister te brengen, - zij was tot vorstin van beide rijken verklaard en scheen geen verlangen naar Zweden te koesteren.</p>
<p>Dit alles geschiedde evenwel, zooals Dalin, haar hevige tegenstander, beweert, slechts om de snaren later zooveel te hooger te kunnen spannen. Het was haar niet genoeg de beschermheer der Zweden te heeten, onder welken naam zich de edelen tot haar gewend hadden; zij wilde koningin der Gothen genoemd worden, en om hen daartoe te dwingen weigerde zij hun hardnekkig elken krachtigen bijstand, hoewel zij het aan beloften en voorspiegelingen der heerlijke tijden, die men onder haar bewind genieten zou, zoo min als aan de uitdeeling van geld ontbreken liet. Dat dit weigeren en dralen haar ernst was, schijnt geen der Zweedsche geschiedschrijvers aan te nemen; zij schrijven het allen slechts aan staatkundige oogmerken toe; bij haar eigen volk echter, en ook bij vreemde beoordeelaars, heeft men haar van 't verwijt, zich den Zweden op deze wijze met geweld als koningin te hebben opgedrongen, zooveel mogelijk gezuiverd, zelfs op gevaar af dat haar verdiensten omtrent het stichten der hun zoo welkome unie daardoor verminderen konden<note n="2)" place="foot">Geijer, wiens verdiensten als onpartijdig schrijver zoo algemeen erkend zijn, en die zich waarlijk niet door de hevigheid der oude kronieken zou hebben laten meeslepen, sluit zich bij dit gevoelen aan; ook Ekendahl doet zoo, wanneer hij zegt, dat ‘Margaretha (zelfs na den slag van Falcöping, toen een gedeelte van Zweden haar reeds gehuldigd had) met opzet draalde het arme land tegen zijn onderdrukkers, de Duitsche vrienden van koning Albrecht, te helpen, om het gewicht dier hulp hoe langer hoe voelbaarder te maken’ (t.a.p. I. 699.) Chopin in zijn ‘Revolutions des Peuples du Nord’ III 14 zegt van haar, de gevolgen der unie besprekend: ‘Si elle fut coupable, c'est de n'avoir pas prévu qu'il fallait un génie comme le sien pour continuer son oeuvre; mais le même reproche d'imprévoyance retombe sur les Suédois, qui se sont imaginé que l'union
politique des trois royaumes pourrait subsister, sans que la noblesse y trouvât du mécompte, et sans que la cour de Danemarck donnât de préférence les emplois à des hommes, intéressés à maintenir l'ordre établi.’ Dezelfde schrijver zegt echter vroeger (bl. 7): ‘Marguérite les accueillit avec faveur (de eigenaars dier kasteelen namelijk), mais leur fit entendre qu'ils n'obtiendraient d'elle un secours effectif que dans le cas où elle pourrait compter sur un avantage non moins réel; elle finit bientôt par leur déclarer qu'elle n'exposerait pas ses deux couronnes aux hasards d'une lutte incertaine sans l'espérance d'en acquérir une troisième. Les mécontents s'étaient trop avancés pour réculer.’ Deze woorden bevestigen, dunkt mij, Dalins meening volkomen en heffen ook het verwijt van ‘imprévoyance’ voor de Zweden op, die dezen eisch niet vermoedend eerst er op ingingen, toen het spel, dat Margaretha met hen gedreven had, tot bitteren ernst geworden en de weg tot omkeeren voor hen gesloten was.</note>.
<pb n="110"/>Doch ernst of voorwendsel, haar aarzelen en afwijzen had in elk geval het gewenschte gevolg. Op palmzondag van 't genoemde jaar sloten zij een overeenkomst met haar, waarbij zij Margaretha als koningin erkenden en haar niet alleen al de burchten van Jonson maar ook nog drie andere kasteelen afstonden, welker bezit haar vasten voet in Zweden vatten deed. Zij van haar kant beloofde: ‘de Standen van 't rijk, geestelijke en wereldlijke, in hun vrijheden en rechten te handhaven, hen tegen Albrechts geweld te helpen, en naar des Zweedschen rijks wetten te regeeren enz.’ - Tot dit besluit der edelen gaf ook de Zweedsche rijksraad weinige weken later zijn toestemming.</p>
<p>Al deze zaken waren in zulk een stilte geschied, dat Albrecht eerst korten tijd vóór die verklaring welke hem de kroon ontroofde, van de mogelijkheid dezer daad overtuigd werd en op de middelen tot afwering van 't gevaar begon te denken. Hij snelde naar Duitschland en bracht hier een aanzienlijk leger bijeen, waarmee hij zijn vijandin binnen zoo korten tijd hoopte te verslaan, dat hij zwoer zijn hoofd niet eer
<pb n="111"/>met den koninklijken hoed te bedekken voor hij haar verdreven zou hebben, welke eed hem den spotnaam: ‘Koning hättelös’<note n="1)" place="foot">D. i. hoedeloos, zonder hoed.</note> verwierf. In de domkerk te Upsala kan men nog den twee el langen slijpsteen zien, dien hij Margaretha ten geschenke zond, met het honende verzoek, hierop haar naalden te slijpen, een krenking die hem spoedig berouwen moest.<note n="2)" place="foot">C. Molbech, Herinneringen uit mijne reis door Zweden (holland vert.) III. 225. Hij werd eerst te Roeskilde bewaard, tot Karel Gustaaf hem in 1658 wegnam.</note> Want de Deensche koningin antwoordde niet met gelijke spotternij, maar met daden. Zij trok Zweden binnen en belegerde een der versterkte plaatsen van haar tegenstander, die tot ontzet opgerukt zich bij Falcöping door haar leger tot den slag genoodzaakt en met zijn gansche heir daarin overwonnen zag. Het was een bloedige, aan beide kanten met de verbittering des burgeroorlogs gevoerde strijd; immers een Zweedsch veldheer voerde de Deensch-Zweedsche troepen tegen zijn eigen landgenooten aan;<note n="3)" place="foot">Erik Wasa; een zeldzaam spel der omstandigheden voegde het zoo, dat een Wasa de Deensche heerschappij hielp vestigen, die ruim een eeuw later door een lid van 't zelfde geslacht verbroken werd.</note> maar de zege besliste volkomen ten voordeele van Margaretha. Albrecht en zijn zoon zelf vielen in de handen der overwinnaars. Zij werden naar Lödöse (of Bahus) gebracht, waar zich de triomfeerende vorstin bevond, en het stilzwijgen, dat deze tot nog toe op de schimpredenen van haar vijand bewaard had, werd nu op voor hem bittere wijze verbroken. Het is een van weinig teergevoeligheid getuigende trek in haar karakter, dat zij door het bewustzijn der zegepraal nog niet voldaan, haar macht op wreede wijze aan den overwonnene uitliet, en een wraak, die zij op een oogenblik dat de uitslag nog onzeker was scheen te
versmaden, thans aan den weerlooze koelde. Voor de vrouw, die nu drie kronen op haar hoofd bevestigd zag, moest de gedachte, als meesteres tegenover den man te staan die, na met zooveel verachting van haar gesproken te hebben, thans aan haar genade overgeleverd was, een zoo groote triomf zijn, dat persoonlijke verbittering er voor had moeten wijken; maar tot die natuurlijke edelmoedigheid wist Margaretha zich niet te verheffen.
<pb n="112"/>Met honenden spot ontving zij, van de haren omringd, den ongelukkigen koning, wien deze ééne dag kroon, macht en eer ontroofd had. Onder het gelach zijner vijanden liet zij hem tot herinnering aan zijn eed een zotskap opzetten<note n="1)" place="foot"><lg type="poem">
<l>‘Sie liess ihm auch eine Cappe schneide</l>
<l>Hatte funfzehn Ellen in die Weite</l>
<l>Der Timpel wohl neunzehn Ellen langk.’</l>
</lg>
</note> en hem met nog anderen smaad overladen, dien de kieschheid niet veroorlooft hier mee te deelen, maar waaruit blijkt, dat ook deze groote vrouw niet vrij van zwakheden was, die ofschoon door een geschiedschrijver van naam<note n="2)" place="foot">Bilderdijk, Geschiedenis des vaderlands III. 157.</note> als ‘vrouwelijk’ gekenmerkt, toch gelukkig nooit tot eer van haar geslacht gerekend worden. Dit was echter nog slechts het begin harer wraak. Nadat men Albrecht in de gevangenis gevoerd had, liet zij hem, om zijn toestemming tot eenige door haar gestelde voorwaarden te verkrijgen, zoo onbarmhartig pijnigen, dat ten laatste de slotvoogd zelf haar de gehoorzaamheid weigerde en niet meer wilde voortgaan.<note n="3)" place="foot">Dahlmann t.a. p. II. 65. Wat het verdere lot van Albrecht betreft, deze werd na lange gevangenschap in 't jaar 1395 ontslagen, tegen belofte van een aanzienlijk losgeld, voor hetwelk hij, niet in staat de som te betalen, het hem nog getrouwe Stockholm overgaf. Hij leefde daarop in Duitschland en moet in 't zelfde jaar als Margaretha (1412) gestorven zijn. Ook het lot van zijn zoon, die jong stierf, biedt geen bijzonderheden aan. De beste uitvoerige bron daarover, waarin de tijd na Albrechts gevangenneming tot aan de overgaaf van het geheele Zweedsche rijk met al zijn ongelukken behandeld wordt, is de ‘Chronica’ van Albertus Krantz van Hamburg in het vijfde boek. Zij is onmisbaar waar het feiten geldt; voor oordeelvellingen heb ik haar niet aangehaald, daar zij in dit opzicht zonder veel critiek te werk gaat en door nieuweren, die haar veel gebruikten, overtroffen wordt.</note> Daarop werd de beklagenswaardige vorst naar Lindholm gevoerd, waar hij bijna zeven jaar in ketenen gevangen was.</p>
<p>Margaretha maakte dus wel van haar zegepraal gebruik, al was het ook vooreerst slechts tot botviering aan haar lang gekoesterden haat, en al moest Zweden nog verscheidene jaren van verwoesting en regeeringloosheid verduren, eer zijn zoogenaamde beschermster goedvond het de zegeningen van haar bestuur deelachtig te doen worden.</p>
<p>Zij bleef namelijk in den eersten tijd na de overwinning van Falcöping geheel werkeloos, liet de Duitschers, die in Stockholm een bloedbad aanrichtten, nauwelijks minder groot
<pb n="113"/>dan dat hetwelk later in de Noordsche geschiedenis dien beruchten naam voert, vrijelijk moorden en plunderen, en vergenoegde zich, wat 's lands regeering betreft, met het heffen van belastingen<note n="1)" place="foot">Geijer t.a. p. I. 194. Een oorlog van zeeschuimers verwoestte Zwedens kusten en maakte de geheele Oostzee onveilig, welke toestand eerst met het jaar 1398 eindigt.</note>, die het uitgeputte rijk nog krachteloozer maakten, dan het reeds was. Eerst toen de nood al te hoog begon te klimmen, kwam zij met nadruk tusschenbeide, en wist deels door geweld, deels door list en onderhandeling, Mecklenburg en de Hanzesteden, die Albrechts partij gekozen hadden, af te weren, ofschoon het nog tot 1398 duurde, vóór Stockholm haar door de Duitschers overgegeven werd. Zij had de hoofdstad intusschen niet meer noodig, daar het overige land zich haar reeds geheel onderworpen had, en zoo liet zij deze overgaaf in alle rust haar tijd hebben, om haar gewichtiger plan, de vereeniging der drie staten, te beter ten uitvoer te kunnen brengen.</p>
<p>Van de oorkonde, die haar als Zwedens koningin erkende, is reeds vroeger gesproken. Zij had de drie volken daardoor feitelijk onder één bestuur gebracht. Het was echter slechts een toevallige loop der omstandigheden, die dit bewerkt had, en haar dood zou misschien den pas gevlochten band spoedig verbreken. Het kwam er op aan, dien zoo vast te maken, dat ook haar sterven er geen invloed op zou kunnen uitoefenen. Met Denemarken en Noorwegen was dit reeds het geval, thans moest ook Zweden aan haar plan dienstbaar worden gemaakt. Daar zij na Olafs dood kinderloos en niet geneigd was een tweede huwelijk aan te gaan, hadden de Standen der bovengenoemde rijken een achterneef van haar, den hertog Erik van Pommeren, dien zij nog zeer jeugdig aan haar hof genomen had, tot opvolger verkozen,<note n="2)" place="foot">Hij was de zoon van Maria, dochter van de met Albrechts broeder gehuwde Ingeborg, Margaretha's zuster. Zijn eigenlijke naam was Henderik, maar daar Erik in 't Noorden meer geliefd was, werd hij door de koningin zoo omgedoopt. Dalin t.a. p. II. 455.</note> tegelijk bepalend dat deze, zoodra hij tot mondigheid gekomen was (de gevorderde leeftijd bedroeg 18 jaar), zelf de regeering, al ware het ook onder haar toezicht, op zich nemen zou. Deze laatste verordening mocht haar onaangenaam zijn, de waar-<pb n="114"/>schijnlijkheid dat de onder haar oogen opgevoede en daarenboven in '96 eerst veertienjarige prins zich ook later geheel aan haar onderwerpen zou, lag te zeer voor de hand, om haar in groote onrust te laten, en zoo besloot zij dan, hem ook de kroon van Zweden te verschaffen. In hun wrevel tegen Albrecht hadden de edelen haar, in geval zij der regeering moede zou zijn, het recht toegestaan, een opvolger te kiezen, en ofschoon zij thans deze belofte gaarne vergeten hadden, waagden zij het toch niet op haar aandringen, op haar persoonlijke vermaningen doof te blijven; in Juli '96 werd Erik plechtig als toekomstige koning der drie rijken erkend. De
groote stap tot de vermaarde vereeniging was hiermede gedaan; wat nog volgen moest was betrekkelijk slechts een vraag van vorm en tijd; na zooveel concessiën kon Zweden ook de laatste nog wel inwilligen, te meer daar zij, die nu haar wensch nog in een vriendelijk verzoek kleedde, in geval van weigering dien als onverbiddelijk bevel geven kon.</p>
<p>Op den tienden Juli van 't volgende jaar werd Erik te Calmar gekroond. De voornaamste, zoo geestelijke als wereldlijke heeren waren daartoe uit de drie landen bijeengekomen; een algemeen gevoel van uitputting, van behoefte aan vrede en, om dien vrede tegen machtige naburen, zooals vooral de Duitsche Hanzesteden, mogelijk te maken, aan onderlinge aaneensluiting vervulde de gemoederen; geen tijdstip kon gunstiger gekozen zijn om een verbond tot stand te brengen, en tien dagen later, op St. Margaretha's dag, werd ook werkelijk die in de geschiedenis zoo beroemde unie gesloten, welke men naar de plaats harer stichting de unie van Calmar genoemd heeft. Haar hoofdzakelijke bepalingen waren: 1. Dat alle drie rijken voor eeuwig vereend zouden zijn en onder één koning staan. 2. Dat bij eens konings dood geen der staten afzonderlijk, maar alle in gemeenschappelijk overleg een nieuwen beheerscher zouden kiezen, waarbij altijd de zonen van den vorst begunstigd moesten worden. 3. Dat elk rijk naar zijne eigene wetten, zooals ze op dien tijd bestonden, zou geregeerd worden. 4. Dat een oorlog van 't eene rijk ook voor de beide andere staten gelden zou.<note n="1)" place="foot">Het verdere dezer voorwaarden is uitvoerig bij alle Zweedsche en Deensche geschiedschrijvers te vinden.</note> Tevens werd nog bepaald, dat
<pb n="115"/>al wat Margaretha beval eeuwig zou blijven bestaan en alle drie volken haar recht beschermen zouden.</p>
<p>De trotsche vorstin had haar doel bereikt. En voorwaar, 't was een werk, dat haar hart met trots vervullen moest, het werk dat op dien vermaarden 20sten Juli 1397 zijn bekrachtiging vond. Zij, de vrouw, door haar sekse zoo 't scheen van elke regeering uitgesloten, in een tijd levend die haar geslacht niet dan gehoorzamend, dan dienend kende; zij, die haar eigen rijk slechts volgens een zeer te betwijfelen recht beheerschte; zij had het plan volbracht, waarvoor sterke mannen hun kracht te kort zagen schieten. Wat de listige Waldemar, wat haar dappere echtgenoot Häkan, die toch de erkenning der Zweden reeds bezat, te vergeefs beproefd hadden, dat bracht zij, de niet erkende, de door een vreeselijke beschuldiging, misschien de vreeselijkste die eener moeder gedaan kan worden, bevlekte vrouw, ten uitvoer, en men zou het den Denen vergeven kunnen, wanneer zij de woorden van een harer Zweedsche beoordeelaars<note n="1)" place="foot">Ekendahl t.a. p. II. 28.</note> ‘dat zij nog gelukkiger den groot was,’ aldus veranderden: ‘dat zij zoo gelukkig als groot was, daar de wijze, waarop zij dit geluk te gebruiken wist, getuigde dat zij het ook verdiende.’ Zeker, meer dan het vermogen om van omstandigheden partij te trekken, een gaaf die duizenden bezeten hebben, toont zich in haar gedrag de gaaf om de omstandigheden te scheppen, die ja haar tegenstanders vooruit hadden kunnen zien en daarmee vermijden, maar die dezen of niet bemerkten of verwaarloosden, en die alleen zij met vaste hand wist te weeg te brengen. Het was niet dan haar recht, wanneer haar landgenooten met dankbare bewondering tot haar opzagen en deze ook op haar nagedachtenis overbrachten. De nadeelige gevolgen, die deze unie later ook voor Denemarken zelf hebben zou, lagen zeker ver buiten haar gedachten en bedoelingen; daarenboven, het zou onrecht wezen haar al de rampen toe te schrijven, die de onbekwaamheid harer opvolgers bewerkte, en wanneer men haar arbeid, in den tijd
waarin die tot stand kwam en met al de bezwaren daaraan verbonden, overweegt, zal geen onpartijdige
<pb n="116"/>beoordeelaar haar een geest ontzeggen, die zelfs zonder een haar zoo gunstig gezind lot tot groote dingen in staat zou geweest zijn, en zal men den triomf begrijpen, dien haar eigen eerzucht en die van haar volk in deze vereeniging vierden.</p>
<p>Van haar volk, zeg ik. Dat zij in de unie van Calmar, zooals enkele Denen gemeend hebben, ook Zwedens belang op het oog had, wordt door de voorafgaande gebeurtenissen te zeer weerlegd om hier nogmaals een betoog te vorderen, en is zelfs door de Zweedsche stichters dier verbinding nimmer geloofd. Zij wisten, dat hun zegel aan die oorkonde ook 't zegel op hun onderwerping was; maar zij wisten tevens dat die onderwerping het eenige middel kon zijn om hun land tot rust te brengen, en zoo onderteekenden zij, niet uit overtuiging van haar heilzaamheid maar uit overtuiging van haar noodzakelijkheid. En inderdaad, het doel van rust werd volkomen bereikt. Gedurende eenige jaren althans genoot Zweden een kalmte, zooals het die sedert lang niet gekend had. De hartstochten van strijd en partijzucht hadden zich gelegd, de teugellooze adel kromde zich onder den schepter eener vrouw, die meer man was dan zij allen, en geen oproerige benden van vreemd krijgsvolk doortrokken meer plunderend en verwoestend zijn schoone landouwen. Zoo er immer een tijd was, waarin zich een vorstin in de harten harer onderdanen een onvergankelijk gedenkteeken kon oprichten, waren het deze dagen van vrede, die op een langen verwoestenden strijd volgden.</p>
<p>Dat Margaretha van deze gelegenheid geen gebruik maakte, is het sterkste bewijs - om van iets, dat zooals gezegd is eigenlijk geen bewijs meer behoefde, er nog een te geven, - dat het waarlijk geen verzoening der twee vijandige volken was, die zij bedoelde, maar wel degelijk de heerschappij van 't ééne, machtige en bevoorrechte over den zwakkeren, gehaten nabuur. Tegen hare overeenkomst van 't jaar 1389 in, waarbij zij beloofd had geen vreemdelingen in het bestuur van Zweden te brengen of Zweedsche kasteelen in hun handen te geven, vertrouwde zij thans alle burchten aan Denen toe, en antwoordde op de daarover gedane klachten en herinneringen aan haar schriftelijk gegeven beloften met den spottenden raad: ‘bewaart gij maar zorgvuldig mijne brieven,
<pb n="117"/>ik zal uwe vestingen wel bewaren.’<note n="1)" place="foot">Ericus Olai 149 bij Ekendahl t.a. p. II 16.</note> Ook de Zweedsche geestelijkheid vond bij haar regeering niet die baat, welke zij verwacht had. Margaretha was wel zeer aan de kerk gehecht, maar de priester kende toen nog niet het gebod, dat, hem geen eigen vaderland toestaande, op Rome als zijn algemeen vaderland wees, hij werd nog bovenal een burger van zijn volk gerekend, en zoo betoonde zich diezelfde vorstin, die in Denemarken bijna als heilige vereerd werd, in Zweden zoo willekeurig, dat men haar daar ter helle verdoemde. Haar belastingen waren daarenboven niet minder ondraaglijk dan die van haar voorganger, en ofschoon zij in een schrijven van 't jaar 1403 de natie om vergeving voor de lasten vraagt, schijnt deze bede niet zeer ernstig te zijn geweest, daar zij kort daarop een nieuwe schatting van het verarmde volk hief. Haar inmenging in de twisten van Sleeswijk-Holstein zal tot deze buitensporige eischen wel medegewerkt hebben; het was een ondernemen waaraan zij groote sommen besteden moest; de verkwisting van den tot opvolger aangenomen Erik schijnt er nog meer toe te hebben bijgedragen. Deze was namelijk met het jaar 1401 mondig geworden, en had dus volgens de gesloten overeenkomst het bestuur onder haar leiding aanvaard. Een jonge koning wekt, vooral wanneer de voorafgegane regeering niet aan de wenschen der onderdanen beantwoordde, gewoonlijk grootere verwachtingen op dan met redelijkheid bevredigd kunnen worden; bij dezen vorst echter bestond er geen zoodanige hoop. Reeds op nog zeer jeugdigen leeftijd had zijn gedrag stof tot bittere verwijten gegeven; zijn losbandigheid was bekend, en niet minder geldgierig dan Margaretha besteedde hij de opbrengsten van 't land tot lage vermaken, waar zij er tenminste een staatkundig gebruik aan gaf. Eén ding echter verwachtte men niet van hem, dat de alleen door haar gunst uit zijn vergetelheid opgenomen, door haar beleid aan
't hoofd van drie aanzienlijke rijken geplaatste, onbeteekenende jongeling van zijn macht het eerst gebruik zou maken om ze tegen zijn weldoenster te keeren. Toch was dit het geval. Erik bevond zich niet zoodra aan 't hoofd van den staat, of hij begon ook de voogdijschap der koningin als een lastigen band te beschouwen, die hoe eer
<pb n="118"/>hoe beter gebroken moest worden. Wat zij den Zweden gedaan had, deed hij haar terug; hij vergold haar vertrouwen met ondank; haar maatregelen, ofschoon, zooals de onbeduidendheid meestal in onwillige hulde aan het talent moet doen, ook door hem later gevolgd, werden belemmerd en tegengegaan; zonder betere doeleinden in de plaats te kunnen stellen, doorkruiste hij de hare. De bovengenoemde twisten met Sleeswijk-Holstein gaven hem daartoe de eerste gelegenheid.</p>
<p>Het beperkte bestek eener schets verbiedt mij nader op de oorzaak of het recht dezer twisten in te gaan; de gronden er van berusten in een erfopvolging die hier van geen belang is; alleen dit zij gezegd, dat Margaretha's eerzuchtige geest ook hier een nieuwe verovering dacht te maken en het door Denemarken sedert lang begeerde hertogdom bij haar rijk wilde voegen.<note n="1)" place="foot">Hoe oud de strijd om deze landen was, is bekend. Reeds in 1201 nam koning Knud Waldemarsen Holstein in bezit; onder zijn opvolger ging het echter weder verloren. Hierover zie men C. Molbech's Fortaellinger og Skildringer af den Danske Historie (de laatste afdeeling van het tweede deel.)</note></p>
<p>Zij zelf hoopte dit langs vreedzamen weg te bereiken; Erik echter verhinderde zulks. Zoo 't heette om een zijner ‘lieve moeder Margaretha’ aangedane beleediging te wreken, viel hij in 1409 plunderend en moordend in 't land.</p>
<p>Hoe ernstig hij het evenwel met de wraak meende, toont een kort daarop gepleegde daad ten duidelijkste. Onder hen die, naar men zegt, bij de koningin in te groote mate genoten wat zij den Zweden anders te karig gaf, haar gunst, behoorde ook een Zweedsche edelman, Abraham Brodersohn, wiens invloed Erik sedert lang benijdde. De oorlog, waaraan ook deze deelnam, gaf den jongen koning gelegenheid zich van hem te ontslaan; wegens slecht bestuur der krijgszaken aangeklaagd, liet hij zonder verder onderzoek den gunsteling vatten en onthoofden. Margaretha was diep gekrenkt. Om haar geliefde te eeren, liet zij te Lund een kapel bouwen, waarin voor hem zielmissen moesten gelezen worden, en waarin ook zij na haar dood jaarlijks herdacht wilde zijn, een daad die aan 't geheele land haar afkeuring toonen moest, en een verzekering van de onschuld des overledenen zijn. De eerzuch-<pb n="119"/>tige vrouw, die zoo lang onbeperkt geheerscht had, moest inderdaad met bitterheid den smaad gevoelen haar gezag aangedaan, dubbel bitter van dezelfde hand waarin zij den schepter gedrukt had, en de dorre woorden der kroniek, die van haar hevige smart gewagen, krijgen bijna iets treffends, wanneer men bedenkt dat het haar met weldaden overladen bloedverwant was, wiens ondank haar die wond sloeg. Toch kon zij den schuldige niet straffen. De levensavond der eens door het geluk zoo begunstigde hulde zich in sombere wolken. De oorlog met Holstein was ongelukkig, eene felle ontevredenheid begon zich in de drie rijken tegen Erik te uiten. Margaretha zag haar zoo 't scheen voor alle eeuwigheid bevestigd werk reeds nu bedreigd, en om de unie van Calmar te redden was zij genoodzaakt elke persoonlijke grief te vergeten; zij zelf begaf zich naar Holstein, en trachtte hier door wijs beleid weer goed te maken wat de onbekwaamheid van Erik bedorven had. Het gelukte haar ook een wapenstilstand te bewerken, en van beide kanten werd tevens bepaald, hun strijd aan de beslissing des Duitschen keizers te
onderwerpen.</p>
<p>Dit was de laatste daad der Noordsche Semiramis. Het was haar niet gegund naar Denemarken terug te keeren en ook hier de gemoederen te verzoenen; op haar schip in de haven van Flensburg tastte een plotselinge ziekte (men zegt: de toen heerschende pest) haar aan en sleepte de nog krachtige vrouw ten grave. Zij stierf op een oogenblik, dat meer dan ooit haar sterke hand scheen te vorderen, en in 't midden harer werkzaamheid; onder haar eigen volk zeer beklaagd, onder de vreemde natiën gevreesd en bewonderd.</p>
<p>Na al het voorafgaande is het wel nauwelijks noodig een oordeel over haar karakter te vellen. Gelijk de meesten vorstinnen, die den schepter gevoerd hebben, vergat ook zij haar geslacht, en nam dit in de beoordeeling der nakomelingschap, die deze minachting niet vergaf, zijn wraak. Haar fouten als vrouw werden door haar laatste levensjaren bestraft, haar fouten als vorstin hebben in volgende geslachten strenge rechters gevonden. Één ding echter erkennen allen: het duurde eeuwen vóór de natuur zich in een Margaretha van Denemarken herhaalde, en onder het nu komende bestuur wenschten zelfs haar vijanden dikwijls den helderen geest terug, die in den chaos van twist en oproer, al was 't ook
<pb n="120"/>op harde wijze, voor 't eerst de orde der wet had weten te brengen. Ook zonder het gedenkteeken, dat te Roeskilde voor haar werd opgericht en van haar daden verhaalt, zou haar naam in herinnering blijven.<note n="1)" place="foot">Het jaar van haar geboorte schijnt niet volkomen zeker; volgens de meesten echter was zij bij haar dood in 1412 ongeveer 61. Men meent dat zij in October gestorven is, maar ook de dag van haar overlijden staat niet volkomen vast.</note></p>
<p>Ik heb de regeering dezer merkwaardige koningin, vooral tot aan de vereeniging der drie rijken, hier, tot juister begrip van 't volgende, misschien eenigszins uitvoeriger behandeld dan de vorm eener vluchtige aanstipping van voorname feiten schijnt te gedoogen; over het bewind van haar opvolger kan ik des te korter zijn.</p>
<p>Erik XIII of Erik van Pommeren, zooals hij gewoonlijk genoemd wordt, was nu de éénige gebieder der Noordsche staten. Hij erfde een rijk bijna even uitgestrekt als dat geweest was, hetwelk eens aan de bevelen van Waldemar den heerlijke gehoorzaamd had, een rijk dat de Oostzee en den Sond beheerschen kon en slechts een vorst noodig had, in staat zijn krachten met bekwame hand te leiden, om een der eerste machten van Europa te worden. Ook stond Erik een vrouw ter zijde, wier edele hoedanigheden en doorzicht zijn eigen zwakheid hadden kunnen steunen en vergoeden, zoo hij er maar gebruik van had willen maken; de Engelsche prinses Filippa, dochter van koning Hendrik IV.<note n="2)" place="foot">Krantz noemt haar een Portugeesche, wat echter algemeen als dwaling erkend is. Zie Hume, History of England III. 83, die al de huwelijken van Engelsche vorstinnen meedeelt.</note> Deze echtverbìntenis was in 't jaar 1406 door Margaretha tot stand gebracht, en behoorde tot de gelukkigste daden der ontslapen vorstin. Filippa bezat bij al de voorrechten van lichamelijke schoonheid een karakter, welks beminnelijkheid bij Zweden en Denen om strijd geroemd wordt. Zij had den levendigen geest haars grooten broeders, wiens beeld Shakespeare zoo heerlijk schetste, met vrouwelijke zachtheid gepaard, en was haar echtgenoot bij al zijn krenkingen, die dikwijls in grove mìshandelingen ontaardden, bij al zijn fouten, een immer getrouwe en liefhebbende gade, die gedurende haar kortstondig maar aan smarten rijk leven nooit ophield voor zijn belangen
<pb n="121"/>te waken, waar hij zelf die verwaarloosde, en zijn wangedrag met den sluier harer eigen voortreffelijkheid te bedekken. Het is dus te beklagen, dat Erik haar geen grooteren invloed toekende en, zooals Dalin zegt,<note n="1)" place="foot">t.a. p. II. 480.</note> de regeering niet liever aan haar overliet. Toch hield zij door den eerbied voor haar persoon de ontevredenheid, die na Margaretha's dood reeds zeer spoedig scheen te zullen uitbreken, nog in toom en wist het aanzien van den vorst ten minste eenigermate te bewaren, een hulp die deze wel noodig had.</p>
<p>Een aan misslagen rijkere regeering dan die van Erik XIII zal moeilijk te vinden zijn. Met de macht der drie aanzienlijkste Noordsche rijken (Rusland immers telde nog niet mee), met de hulp der aan hem verbonden Hanzesteden en de erkenning zijner rechten door den Duitschen keizer gewapend, gelukte het hem, in een meer dan twintigjarigen oorlog, met inspanning aller krachten, niet eens het kleine Sleeswijk, Holstein te onderwerpen, en was hij bij den in 1435 gesloten vrede genoodzaakt in alle hoofdpunten aan de eischen zijner vijanden te voldoen. Een zoo langdurige en smadelijke oorlog, welks uitkomst daarenboven, zelfs in het gelukkigste geval, alleen voor Denemarken van nut kon zijn, moest de stemming der Zweedsche gemoederen, die om een hun ten eenenmale onverschilligen krijg hun land door vreemde kapers verwoest zagen en hun geld weggaan maar nimmer terug komen,<note n="2)" place="foot">Fryxell t.a. p. II 132.</note> niet verbeteren. Dat Erik onmiddellijk na Margaretha's dood eenige der door haar aangestelde tirannieke voogden afzette en andere niet onverstandige maatregelen nam, verwierf hem wel een aanhang onder het volk, maar dit goede kon toch tegen al het nadeel, door den Holsteinschen strijd berokkend, niet opwegen.<note n="3)" place="foot">Fryxell t.z. p. Over deze verordeningen op visscherij, gastrecht enz. zie men Dalin t.a. p. II 482. vgl.</note> Ook werden voor sommige naar redelijkheid verminderde eischen zooveel nieuwe belastingen in de plaats gebracht, dat de toestand er over 't geheel genomen meer door verergerd dan verbeterd werd, en de algemeene verarming velen, die vroeger tot de rijken en welgestelden hadden behoord, van huis en hof verdreef. Andere ongelukken dìe, ofschoon buiten de schuld des konings
<pb n="122"/>gelegen, in deze tijden van bijgeloof dikwijls aan een onbeminden heerscher werden toegeschreven, wierpen een nog donkerder schaduw over zijn toch reeds zoo weinig voorspoedige regeering. Zijn eerste jaar werd door een hevige pest gekenmerkt, die het geheele Noorden teisterde; daarop volgde in 1419 een brand, die Stockholm in de asch legde en waarbij vele honderden menschen het leven verloren. Ware koningin Filippa er niet geweest, Erik zou misschien reeds nu zijn kroon verloren hebben. Deze beminnelijke vrouw, die een toevlucht voor de armen en noodlijdenden genoemd wordt<note n="1)" place="foot">In de Rijmkroniek.</note>, vergoedde door haar weldadigheid al de afpersingen des konings en verschafte, zooveel in haar vermogen stond, den verdrukten hun recht. Toen Erik in 't jaar 1424 van een groote buitenlandsche reis, die hij naar aanleiding van een gelofte, door een bezoek te Jerusalem zijn in den Holsteinschen oorlog gepleegde wreedheden te boeten, ondernomen had, van geld ontbloot terugkeerde, en om dit te verkrijgen het volk een slechte voor 't grootste deel uit koper bestaande munt wilde opdringen, liet zij op haar eigen kosten zilveren penningen slaan en verhinderde daardoor dien voor den handel zoo hoogst nadeeligen maatregel. Ook in andere regeeringszaken stond zij hem helpend en verbeterend ter zijde, ja hij had alleen aan haar beleid en kloekmoedigheid het behoud zijner hoofdstad te danken. Van aangevallen en bedreigde partij hadden zich de Holsteiners, met de Hanzesteden vereend, zelf tot aanvallers en bedreigers opgeworpen. De laatste namelijk, ontevreden over den langdurigen strijd die haar handel dreigde te vernietigen<note n="2)" place="foot">Onder den algemeenen naam van Hanzesteden worden in de Noordsche geschiedenis natuurlijk alleen die van 't Noorden, Lübeck, Hamburg, Wismar, Stralsund, Rostock enz. verstaan.</note>, en ziende dat Eriks onbekwaamheid er geen eind aan zou kunnen maken, hadden zich bij zijn tegenstanders
aangesloten, daar het haar slechts om den vrede, niet om het recht van een der strijdende partijen te doen was, en in 't jaar 1428 verschenen zij met een vloot van 260 schepen voor Koppenhagen. De koning, 't zij uit lafhartigheid, 't zij dat hij, de geringe genegenheid die zijn volk hem toedroeg kennend, voor een oproer vreesde, vluchtte en,
<pb n="123"/>zich in 't klooster van Sora of Soröe<note n="1)" place="foot">Zoo schrijft Dahlmann t.a. p. II 47 den naam. Soröe was een door koning Waldemar Atterdag rijk begiftigd klooster. Nog op zijn sterfbed riep hij, door de herinnering zijner zonden gedrukt, angstig uit: ‘help mij, groote klok te Lund, help mij Soröe!’</note> verbergend, liet hij de verdediging der stad aan zijn gemalin over. Deze vervulde haar zware taak met al den moed, die haren echtgenoot ontbrak. Het volk, dat haar beminde en in haar zijn steeds welwillende beschermster erkende, bewees bij deze gelegenheid zijn dank en ontving, door haar voorbeeld en hare toespraken tot geestdrift ontvlamd, de vijandelijke vloot zoo dapper, dat zij genoodzaakt werd onverrichter zake terug te keeren. Filippa's naam was na deze daad op aller lippen. Haar echtgenoot, die van Soröe naar Zweden gegaan was, zag zijn rijk door haar moed en getrouwheid gered; hij scheen alle oorzaak tot dankbaarheid te bezitten, maar zijn ijverzuchtig hart kon de eer, door zijn gemalin verworven, niet verduren. Een welgemeende doch ongelukkige poging van haar kant, om de Hanzesteden, vooral Stralsund, nog meer afbreuk te doen, gaf hem gelegenheid zich in al zijn ruwheid te toonen. De koningin had namelijk te dien einde een kleine vloot uitgerust die, door de vijanden verrast en te zwak om weerstand te bieden, bijna geheel verstrooid en genomen werd. Ofschoon ze met de beste bedoelingen bezield en aan den ongunstigen uitslag van 't gebeurde geheel onschuldig was, spaarde Erik, in Denemarken teruggekomen en de vernieling zijner schepen vernemend, der beklagenswaardige vrouw toch geen ruw en smadelijk verwijt, zelfs geen lichamelijke mishandelingen; welk wreed gedrag een hevige ziekte der koningin ten gevolge had en den kiem tot haar vroegen dood legde. Diep gekrenkt en zwak trok zich deze in 't klooster van Wadstena terug, om hier de weinige nog overige dagen van haar rampspoedig leven in
eenzaamheid en weldoen, waarin zij nimmer rustte, door te brengen. Zij stierf den 5<hi rend="sup">den</hi> Januari van 't jaar 1430, door haar geheele volk betreurd, een aandenken nalatend, waarop men den lof zou kunnen toepassen, eens aan een Hongaarschen vorst gegeven: ‘zij is dood, de rechtvaardigheid is met haar begraven.’ Men zegt, dat de koning na haar sterven over de bij haar leven gepleegde hardheden berouw gevoelde en haar
<pb n="124"/>daarom een prachtige begrafenis bereidde, terwijl hij ook voor het lezen van zielmissen te harer nagedachtenis groote sommen aanwees, in de hoop hiermee zijn schuld te boeten. Is dit zoo, dan was het een ijdele boete, een offer zonder waarde, op haar graf door dezelfde hand gebracht, die haar ontijdig daarin had doen neerdalen, en was 't gelukkig voor haar, dat zij in de tranen harer onderdanen een betere herinnering vond dan het alleen in koude pracht, niet in daden zich uitende berouw van haar echtgenoot geven kon.</p>
<p>Met Filippa was Eriks goede engel geweken. Wat het volk den gemaal zijner edele koningin nog vergeven had, kon het in den man, die haar ongelukkig had gemaakt en aan een te vroegen dood prijsgegeven, niet langer verschoonen. Weldra begonnen zich in het sedert lang onderdrukte Zweden de eerste teekenen van verzet te openbaren.</p>
<p>Onder de voor een vrijheidlievenden vorst getrouwste, voor een tirannieken heerscher gevaarlijkste en oproerigste provinciën behoorde van ouds het onder den naam van Dalecarlië bekende deel van dit rijk. Het volk dat hier woont is krachtiger en meer aan zijn vrijheid gehecht dan in eenig ander distrikt. Gewend aan de hardste lichamelijke ontbering, zou het de lasten van oorlog en verkwisting willig voor Erik gedragen hebben, zooals deze zelf erkende, dat hij bij zijn strijd met vreemde naburen van de Zweden steeds de trouwste hulp ontvangen had; maar de onderdrukking, die tirannieke voogden<note n="1)" place="foot">De wreedste dezer voogden was Jesse Eriksen, over wien Holberg t.a. p. I. 575 vgl. nader bericht.</note> in naam des konings uitoefenden, liet zich de trotsche Dalecarliër niet gevallen. Engelbrecht Engelbrechtson, een bekwaam en dapper edelman, reisde naar Koppenhagen, om als spreker voor zijn landgenooten op te treden en hun ongeluk aan Erik voor te stellen. Hij bleef zijn klachten ook zoolang volhouden, tot deze beloofde een onderzoek in te stellen, en zoo dit de gedane beschuldigingen bevestigde den gehaten voogd af te zetten. Toen echter deze bevestiging ingekomen was, veranderde er niets en Engelbrecht, op nieuw naar Denemarken reizend, ontving hier van den vorst het waardige antwoord: ‘Gij klaagt altijd; ga uw weg en kom mij niet meer voor de oogen.’ Men zegt dat de ver-<pb n="125"/>toornde Zweed hierop met een dreigend: ‘ik zal toch nog éénmaal terugkeeren!’ zich verwijderde. Hoe 't zij, de Dalecarliërs zagen nu, dat met goedheid niets van Erik te wachten viel, en droegen aan het geweld de beslissing op. Engelbrecht werd tot opperhoofd gekozen, en in 1433 brak de opstand onder hen openlijk uit, ofschoon hij eigenlijk eerst in 't volgende jaar met kracht werd aangevangen. Zweden werd binnen weinig tijds van zijn vreemde tirannen gezuiverd en den koning plechtig alle
gehoorzaamheid opgezegd.<note n="1)" place="foot">De inhoud dier oorkonde van opzegging is bij Dalin t.a. p. II 505 te lezen. Dat bij dit oproer ook tegen onschuldige vreemden onrecht gepleegd is, moet erkend worden.</note> Deze, nu het zijn rijk gold, beangst geworden, gaf zijn onverschilligheid op en snelde met een vloot naar Stockholm. Het ongeluk, dat hem altijd vervolgde, bleef echter ook hier niet uit. Zijn vloot werd door een hevigen storm vernield, waaraan hij zelf slechts met moeite ontkwam; de God der zee schijnt over 't algemeen in deze tijden den drie Noordschen volken niet gunstig te zijn geweest, hij verzwolg hunne rijkgeladen schepen op oogenblikken, dat de schatten, die zij droegen, de verarmde landen het best gediend hadden, en hunne oorlogsvloten wanneer zij tegen de macht des vijands het meest noodig schenen. Met moeite kwam Erik in het door Engelbrecht belegerde Stockholm. De bemiddeling van eenige geestelijken bracht een soort van vergelijk tusschen beide partijen tot stand, waarbij bepaald werd, dat er voorloopig een wapenstilstand wezen zou, tot men het over de betwiste rechtspunten eens geworden was; een overeenkomst, waarmede zich de machtelooze koning vergenoegen moest, en na welke hij, zonder iets verder uit te richten, tot de Denen terugkeerde.</p>
<p>Op een rijksdag te Halmstad in het jaar 1435 werden daarop de nadere voorwaarden bepaald. Het schijnt volgens deze, dat men van het eerst genomen besluit, den koning alle gehoorzaamheid op te zeggen, teruggekomen was; althans in deze vergadering werd uitgemaakt, in alle opzichten aan de unie van Calmar getrouw te blijven, den koning als opperheer te erkennen, en het veroverde hem terug te geven, waartegen hij zich aan de Zweedsche wetten en privilegiën houden zou, en het volk niet zwaarder belasten dan zijn
<pb n="126"/>krachten toelieten en de rijksraad gedoogde. Deze voorwaarden werden aan den koning te Stockholm, waarheen hij zich na afloop van den rijksdag begaf, ter onderteekening voorgelegd, en door hem ook na eenige aarzeling bekrachtigd. Dat hij echter niet genegen was deze beloften ook te houden, gaven reeds eenige zijner gezegden te kennen, en op zijn terugreis naar Koppenhagen plunderde hij de Zweedsche kusten, als ware het een vijandelijk rijk en niet zijn eigen staat, dien hij verliet. Ook toonde hij spoedig, dat het zijn plan niet was, de vorige misbruiken op te heffen, want Duitschers en Denen werden als te voren in alle ambten voorgetrokken.</p>
<p>Overigens bekommerde zich de koning voor het oogenblik weinig om de Zweedsche zaken, daar hij in Denemarken zijn doel had te vervolgen, dat hem sedert lang vervulde: de erfopvolging over de drie rijken aan zijn neef, den hertog Bugislav van Pommeren, te verzekeren, voor wien hij, gelijk voor al zijn vroegere landgenooten, een groote genegenheid koesterde. De Deensche Standen gingen echter op deze wenschen niet in, daar de afkeer, dien zij tegen de Wenden voedden, door de regeering van Erik niet verbeterd was, en met vele vleierijen voor zijn persoon sloegen zij dit verlangen hoffelijk af.<note n="1)" place="foot">Holberg t.a. p. I. 588.</note> De koning werd hierover zoo vertoornd, dat hij in het eerst de kroon wilde neerleggen en naar Duitschland ging; hij kwam van dit denkbeeld echter weer af, en zoo had dit voornemen geen verder gevolg dan het verlies van twaalf schepen, die op zijn terugreis te gronde gingen. Ook in Zweden beproefde hij zijn wensch omtrent deze opvolging te vergeefs door te zetten.</p>
<p>Hier was intusschen de ontevredenheid over zijn trouwelooze handelwijze algemeen geworden, en om de verwarring, die noodzakelijk in een rijk ontstond, welks vorst zich niet met zijn aangelegenheden bezig hield, tegen te gaan, besloot men een rijksvoogd te benoemen, die als opperhoofd de klachten der natie zou kunnen onderzoeken en verhelpen. De aangewezen persoon hiertoe scheen de bewerker van den opstand, de door het volk beminde Engelbrecht, te zijn. Het werd echter anders besloten. De adel, die deze keus te doen had, weigerde onder een zoo weinig aanzienlijken
<pb n="127"/>meester te staan, en verkoos den uit een voornaam geslacht gesproten maar eerst acht en twintigjarigen rijksmaarschalk Karel Knutson (Bonde) tot heer, ofschoon deze, wat zijn verdiensten omtrent het land betrof, zich niet met Engelbrecht meten kon.<note n="1)" place="foot">Fryxell t.a. p. II. 151.</note> Het leger zou intusschen, om de menigte tevreden te stellen, onder de bevelen van zijn ouden aanvoerder verblijven, die de kasteelen, door den koning aan vreemdelingen gegeven, weer innam en onderwierp, waarbij hem van Erik's zijde geen tegenstand geboden werd, daar deze, zooals gezegd is, zich alleen met de aangelegenheid van hertog Bugislav bezig hield. Het is waarschijnlijk, dat Zweden reeds nu zijn geheele bevrijding zou hebben voltooid, ware niet een ongelukkige daad van laaghartige wreedheid tusschenbeide gekomen. Den derden Mei van het jaar 1436 maakte een roekelooze hand op vreeselijke wijze aan het leven van den dapperen verdediger der geschonden volksrechten een einde; Engelbrecht werd door een met persoonlijken haat bezielden edelman vermoord, en met zijn dood verdween ook de geestdrift voor vrijheid en vaderland onder de leiders van den opstand, die zich nu meer door eigenbelang dan door edele beginselen lieten beheerschen. De oude geschiedschrijvers noemen hem den besten ‘beschermer’, dien Zwedens vrijheid ooit gehad heeft<note n="2)" place="foot">Dalin t.a. p. II. 515.</note>, en men verhaalde van wonderen, op zijn graf geschied, gelijk op dat van een heilige.<note n="3)" place="foot">Fryxell t.a. p. II. 155.</note> Dit is zeker: zijn einde was ook het einde der nieuw begonnen Zweedsche onafhankelijkheid. Karel Knutson, die wegens het niet straffen der moordenaars van medeplichtigheid aan een schuld verdacht werd, die hem van een gevaarlijken mededinger ontsloeg, was niet in staat zijn plaats in de harten van het volk in te nemen. Een onrustige tijd, vol onderlinge twisten, vol bloedvergieten en ijverzucht, volgde. De macht
van den rijksvoogd was zoo groot, dat velen reeds meenden, dat hem alleen nog de titel ontbrak om koning te zijn<note n="4)" place="foot">Dalin t.a. p. II. 525.</note>, en de nijd begon zich spoedig ook tegen hem te verzetten. Men bleef Erik erkennen zonder hem te gehoorzamen, en daar men hem erkend had, was gehoorzaamheid aan een ander
<pb n="128"/>van zelf uitgesloten; zoo heerschte er een algemeene teugelloosheid, die Knutson van zijn kant weder tot daden van tirannie en onrechtvaardigheid dwong.<note n="1)" place="foot">Zie hierover Holberg, Dalin en Ekendahl.</note> Wat den koning betreft, deze liet eerst de zaken aan haar lot over, hopende dat de vijandelijke partijen in Zweden zich wel onder elkander vernielen zouden; later, toen hij eindelijk, om het verzet te fnuiken, Denemarken verlaten had, dreef een storm hem naar Gothland heen, en bleef hij, door den strengen winter van 1437 gedwongen, er zoo geruimen tijd, dat zijn onderdanen niet anders dachten, of ook hij was in de golven omgekomen. Zijn gedwongen verblijf aldaar was hem echter zoo weinig onaangenaam, dat ook toen men bij het bericht zijner redding hem weder naar Denemarken wenschte te zien vertrekken, hij hiertoe slechts met alle moeite te bewegen was, en onder voorwendsel, dat de nabijheid van dit eiland bij Zweden voor een onderhandeling met de oproerigen beter geschikt was, keerde hij zoo spoedig mogelijk er heen terug; op welken tocht hij een zoo vreemde verwarring van eigendomsrechten aan den dag legde, dat hij goed vond, de rijkskleinoodiën, brieven, oorkonden en alle door zijn voorgangers verzamelde kostbaarheden mee te nemen.<note n="2)" place="foot">Holberg t.a. p. I. 606.</note></p>
<p>Wat zijn onderhandelingen met Zweden betreft, het zou te veel ruimte vorderen, deze hier uitvoerig te vermelden; ook zijn ze geheel vruchteloos gebleven, en kan men in de vijf jaren van Engelbrecht's opstand tot aan Erik's afzetting niet minder dan tien verdragen vinden, welke alle over zijn wederaanstelling in dat rijk handelen.<note n="3)" place="foot">Geijer t.a. p. I. 207.</note> Daarenboven, Zwedens erkenning kon den koning nu toch niet meer baten; immers de Denen gaven thans zelf het teeken van verzet. Zijn roof van 's lands goederen en het onwaardige leven, dat hij met zijn beminde Cecilia leidde, een kamervrouw der overleden koningin, wier raad een naar men zegt hoogst schadelijken invloed op hem uitoefende, deden hen eindelijk al hun geduld verliezen. In het jaar 1439 ontving hij van de Deensche Standen een schrijven, waarin hem de gehoorzaamheid werd opgezegd, en waarin zij hunnen ‘hooggeboren
<pb n="129"/>vorst en edelen heer, Koning Erik,’ in voor dezen edelen heer min aangename bewoordingen hun besluit te kennen gaven.</p>
<p>Behalve voor den betrokken persoon zelf was deze afzetting voor niemand verrassend. Sedert lang toch onderhandelden de Denen met hertog Christoph van Beijeren, den zoon zijner zuster, over diens verkiezing tot koning, en op het oogenblik dat men Erik de genoemde akte zond, hield zich de raad reeds in Lübeck op - vanwaar de oorkonde ook geteekend is - om den nieuwen vorst te ontvangen. Des konings pogingen, om zich de kroon weder te verwerven, bleken dan ook geheel vruchteloos; dat zij niet sterk waren, moet echter tevens vermeld worden: sommigen hebben er een vrijwilligen afstand uit gemaakt, en ofschoon dit niet het geval is, 't scheen toch wel, dat beide partijen elkaar even moede waren. Erik gaf zich aan zijn oude, voor een vorst zeker zeer bijzondere neiging tot de zeerooverij over, en maakte gedurende een tiental jaren op de schepen zijner voormalige onderdanen jacht, waarop hij, van Schotland verdreven, naar Duitschland ging en al zijn schatten in de golven verloor. Verarmd en geminacht leefde hij na dit ongeluk, dat aan het element, waardoor hij gedurende zijn geheele regeering zoo veel had moeten lijden, zijn laatste rijkdommen offerde, nog een gelijk aantal jaren van de genade zijner oude landgenooten, en stierf in Rügenwalde op zes en zeventig-jarigen<note n="1)" place="foot">Geijer t.a. p. I. 208 spreekt slechts van 74 jaren; Holberg, Dalin en Ekendahl hebben allen 76.</note> leeftijd, door geen zijner onderdanen beklaagd. Een bestuur, armer aan groote daden of zelfs aan de poging daartoe, kan de Noordsche geschiedenis niet aanwijzen, en zijn naam heeft daarom zoo bij Denen als Zweden een rechtmatige verachting gevonden.</p>
<p>Christoph van Beijeren, de nieuw gekozen vorst, begaf zich thans naar zijn rijk, zonder echter nog den titel van koning aan te nemen, die hem ook volgens de bepalingen der Calmersche unie niet toekwam, daar tot zulk een waardigheid de toestemming der drie rijken noodig was, en tot nog toe alleen Denemarken hem als zoodanig erkend had. De aanzienlijke partij, die zich in Zweden tegen den machtigen Knutson had gevormd, en zijn eigen afstamming van de oude
<pb n="130"/>Folkungers die het zoo lang beheerscht hadden, gaven hem intusschen hoop ook hier verkozen te worden<note n="1)" place="foot">Zie over deze afstamming de geslachtstafel bij Ekendahl t.a. p. II 97.</note>. Hij knoopte derhalve terstond een onderhandeling aan, en na onderscheidene bijeenkomsten, waarbij zich een groot deel der edelen en de geestelijkheid voor Christoph, de burgers meer voor Knutson verklaarden, werd eindelijk in October van het jaar 1440 de eerste als heer uitgeroepen en in 't volgende jaar gekroond. Om den maarschalk (de titel, waaronder Knutson gewoonlijk in de Zweedsche geschiedenis voorkomt) te bevredigen, werd hem Finland afgestaan, en vele andere concessiën werden hem bewilligd, terwijl de koning bij een persoonlijke samenkomst alles aanwendde om de gunst van een onderdaan te winnen, wiens aanzien en karakter hem meer tot heerschen dan tot gehoorzamen schenen te roepen.</p>
<p>Reeds zijn uiterlijk sprak ten nadeele van den vorst. Op zijn intocht, te Stockholm gehouden, waarbij hij arm in arm met den maarschalk ging, kon het voor den vreemdeling weinig gunstig gezinde volk niet nalaten, het verschil tusschen de kleine onaanzienlijke gestalte van Christoph en de gebiedende schoonheid der hooge figuur van den Zweedschen edelman<note n="2)" place="foot">De schoonheid zijner vrouw werd niet minder geroemd. De rijmkroniek zegt er van:
<lg type="poem">
<l>‘Af alla de Fruer man kan leta</l>
<l>Skal man aldrig skönare quinna weta,’</l>
</lg>
d.i. onder alle de vrouwen, die men zien kan, zal men nooit een schoonere vrouw ontdekken.</note> op te merken, zoodat menigeen uitriep: ‘De maarschalk is schooner dan de Koning en het regeeren meer waardig: wee hun die dit aangericht hebben!’ Dat zulke gezegden er niet toe bijdroegen de twee mededingers te verzoenen, valt licht te begrijpen.</p>
<p>Christoph werd intusschen ook bij de Noorwegers, ofschoon een jaar later, gekroond. Dezen hadden hem lang hun erkenning geweigerd, en de zaak van Erik zelfs gewapenderhand verdedigd; na de toestemming van Zweden gaven echter ook zij hunne inwilliging, zoodat de afgebroken vereeniging der drie staten vooreerst weer hersteld werd.<note n="3)" place="foot">Als reden, waarom Erik bij de Noren niet met dezelfde verachting als in de twee andere rijken beschouwd werd, geeft Holberg op, dat hij vele Noorweegsche gunstelingen had. Maar daaruit ontstaat slechts de nieuwe vraag, waarom hij juist hen boven de anderen voortrok. Chopin t.a. p. III. 28 neemt aan, dat de Noorwegers, omdat ze minder van zijn vreemd gedrag geleden hadden, hem daarom ook trouwer waren, m.a.w. dat ze hem gunstiger beoordeelden omdat ze hem minder kenden. Inderdaad is dit de waarschijnlijkste oplossing.</note> Ook de Holstein-<pb n="131"/>sche zaken werden nu voor goed geregeld. Denemarken verkreeg de erkenning der hertogdommen als leen der Deensche kroon, moest echter den eisch, waarom de strijd begonnen was, inwilligen, en ze voor geen willekeurig maar erfelijk leen verklaren; een vernederende noodzakelijkheid tegenover een zoo kleinen staat na een zoo langen bloedigen oorlog.</p>
<p>Overigens deed de nieuwe koning zoo veel mogelijk zijn best, om de genegenheid zijner onderdanen te winnen, en onder zijn regeering is er in Zweden van de bevoordeeling der vreemden, die onder Margaretha en Erik zulk een toorn verwekte, niets te vinden. Dat hij onder de Zweden zelf, door een al te groote bereidwilligheid om aan alle eischen te voldoen, den partijgeest nog bevorderde, en de beleeningen, waarover men twistte, dikwijls aan verschillenden tegelijk verkocht, was een misbruik, dat bij den stand van zaken nauwelijks te vermijden viel. Een vorst, die niet machtig genoeg was om de partijen beide te onderdrukken, die zich door geen gunstbewijs aan de zijde der ééne scharen kon zonder den wrevel en de wraak der andere op te wekken, en wiens troon de geringste beleediging der heerschende grooten zou hebben omvergeworpen, zulk een vorst moest wel als van zelf tot een handelwijze komen, die, daar zij den strijdenden gelijke rechten en titels gaf, hem van alle verantwoordelijkheid bevrijdde en daarenboven de inkomsten der schatkist vermeerderde. Dat hij gedurende zijn regeering geen verlangen aan den dag legde om de Zweedsche privilegiën te verkleinen, getuigt ten minste van een zeldzame gematigdheid in een heerscher der daartoe zoo geneigde Denen, en wanneer hij ondanks deze wijze voorzichtigheid, ondanks de voorrechten aan kerken en kloosters geschonken, in dien tijd het beste middel voor een vorst om zich bemind te maken, de liefde zijner onderdanen niet verwerven kon, moet dit misschien meer aan rampen buiten hem om dan aan zijn eigen verkeerde daden worden toegeschreven. Zijn regeering toch werd door verscheidene jaren van hongersnood
<pb n="132"/>gekenmerkt, terwijl onder Knutson de oogst toevallig steeds zeer rijkelijk was geweest, en het volk, dat door gebrek genoodzaakt werd de schors der boomen te eten, noemde hem daarom Christoph ‘Barkekonung’ d.i. schorskoning. Of hij gedurende dien tijd van ellende door zijn weelderige leefwijze den nood van het land nog vermeerderde, blijve in het midden; men heeft de beschuldiging van Deensche zijde tegengesproken, gelijk zijn geheele gedrag door de eene partij als zeer lichtzinnig, door de andere als zeer lofwaardig beschreven wordt. Wat hiervan zij, zijn wensch om de genegenheid der natie te winnen werd niet vervuld, en zijn bewind duurde niet zoo lang, dat het lot hem in een reeks van betere jaren vergunnen kon den nadeeligen indruk der eerste uit te wisschen, die door een mislukten tocht naar Gothland, waarbij de golven op nieuw haar deel vorderden, nog verhoogd werd.</p>
<p>Het groote doel des konings schijnt, zooals hij nog op zijn sterfbed betuigde, een onderneming tegen Lubeck te zijn geweest, welke machtige stad hij onder zijn bevelen dacht te brengen; en voor dit doel werd de grootste tijd zijner regeering besteed, die beter gebruikt ware om een juist door zijn uitgestrektheid en zijn willekeurige samenstelling machteloos rijk tot eendracht en orde te stemmen, dan om het op nieuw door een element van tegenstand en onwil te verzwakken. Ook de middelen, er toe aangewend, schijnen vreemd. Het rijk, geen geld genoeg bezittend om op eigen kosten veroveringen te maken, plunderde de schepen der vreemde natiën<note n="1)" place="foot">Het waren vooral Engelsche en Hollandsche schepen, waarop men jacht maakte. De Hollanders echter lieten zich dit niet gevallen, en men weet, hoe zij in het begin der vijftiende eeuw de Oostzee hebben gezuiverd.</note> en trachtte door de opbrengst der lading zijn uitgaven te dekken, op welke wijze dan ook werkelijk een vloot tot stand kwam, die in 1447 voor de Wendische steden verscheen. De uitslag van den tocht was echter even ongelukkig, als de weg om er toe te komen geweest was. Het plan der verrassing werd verraden, en Christoph trok, om de waarschijnlijke vernieling zijner schepen te vermijden, haastig terug; of hij het plan later weer zou hebben opgenomen, is een vraag, waarop de dood het antwoord onmogelijk heeft gemaakt. Nu leidde alles alleen tot nuttelooze kosten en tot
<pb n="133"/>de in deze benarde omstandigheden der landen dubbel ongewenschte vijandschap der Lubeckers, terwijl in Zweden de nadeelige invloed, dien het bewustzijn van 's konings zwakheid uitoefende, slechts vermeerderd werd. Deze had zich, van zijn ongelukkige expeditie teruggekeerd, op weg naar dit rijk begeven, om zijn aangelegenheden met den raad te bespreken, toen hem plotseling te Helsingborg een hevige ziekte overviel en hem dwong van alle verdere wenschen en ondernemingen afstand te doen. De kwaal, waaraan hij leed, bleek zeer spoedig ongeneeslijk, en zijn toestand verergerde zoo snel, dat hem zelfs geen tijd bleef om iets over zijn opvolging met de Standen vast te stellen; hij kon hun slechts den raad geven om een waardigen man te kiezen, wiens kracht voor de zware taak der regeering berekend was, een taak die, zooals hij misschien nu inzag, niet door hem vervuld was. In zijn laatste rede gaf hij met bitterheid aan het gevoel der miskenning lucht, dat zijn gemoed vervulde, en wierp zijn onderdanen de weinige hulp, die zij hem bij al zijn pogingen hadden bewezen, in harde woorden voor de voeten.<note n="1)" place="foot">Holberg t.a. p. I. 637.</note> Ongelukkig, zooals hij zijn land gevonden had, verliet hij het ook, en zijn dood, die in Januari 1448 plaats had, dompelde Zweden in een zee van nieuwe rampen en twisten, wier einde eerst een volgende eeuw zou aanschouwen<note n="2)" place="foot">Zie over den aard van zijn dood o.a. Geijer t.a. p. I. 212, die het gerucht, als ware hij door vergift om het leven gekomen, tegenspreekt en uit de oudste bronnen aantoont, dat een gezwel hem deed sterven. De oorzaak der vergiftiging zou ook moeilijk te vinden zijn; de Zweden, al beminden zij hem niet, hadden, na een regeering van Erik XIII verdragen te hebben, waarlijk geen grond Christoph te vermoorden.</note>.</p>
<p>Karel Knutson, de machtige rijksvoogd, liet zich ditmaal de eens verloren gelegenheid om de kroon te verwerven niet ontgaan. De voorspelling eener non, dat hij bestemd was eenmaal de koninklijke waardigheid te bekleeden, droeg onder de bijgeloovige menigte tot versterking zijner aanspraak bij, al kon deze ook in rechten niet als geldig beschouwd worden, en nog in hetzelfde jaar, waarin Christoph stierf, werd de eerzuchtige edelman tot Zweden's heer verkoren. De unie was hiermede feitelijk gebroken, want terwijl de Zweden door hun niet te rechtvaardige verkiezing van Knutson inbreuk
<pb n="134"/>op haar maakten, hadden de Denen, van hun kant even eenzijdig, zonder toestemming hunner naburen de kroon aan graaf Christiaan van Oldenburg opgedragen.</p>
<p>Deze, de eerste vorst uit het zoo vermaarde Oldenburgsche huis, die den Deenschen schepter gevoerd heeft, was een jong man, van wiens voortreffelijke eigenschappen men de beste berichten ingewonnen had, en door zijn moeder aan het oude vorstengeslacht verwant.<note n="1)" place="foot">Over zijn afstamming van Waldemar III zie Ekendahl t.a. p. II. 138.</note> Hij nam de hem aangeboden waardigheid, ondanks de daaraan verbonden beperkingen, met vreugde aan, en willigde gaarne eenige eischen der gezanten in, die hem zijn verkiezing kwamen melden; immers voor den onaanzienlijken vorst van een klein Duitsch rijk moest de glans der drie Noordsche kronen, waarop hem thans het uitzicht werd geopend, een verblindend geluk zijn. Den 28<hi rend="sup">sten</hi> October 1449 werd Christiaan I te Koppenhagen gekroond, terwijl hij zich nog in hetzelfde jaar met de weduwe van zijn voorganger, Dorothea van Brandenburg, in den echt verbond, welk met kinderen rijk gezegend huwelijk veel tot staving van zijn gezag bijdroeg.<note n="2)" place="foot">Immers was er nu voor het eerst sedert zestig jaren weer een kroonprins in het Deensche koningshuis. Holberg t.a. p. I. 649.</note> De Denen hebben hem zeer gunstig beoordeeld en zijn bestuur onder de beste gerekend, die hun rijk ten deel gevallen zijn; zeker is het, dat zijn bekwaamheid die zijner beide voorgangers ver overtrof, maar het zaad door dezen gezaaid was reeds te zeer tot rijpheid gekomen om nog verstikt te kunnen worden, en moest zijn wrange vrucht dragen.</p>
<p>Een nieuwe strijd, zooals bijna elke regeering dien in haar aanvang zag, en bij haar einde dikwijls nog niet overwonnen had, verstoorde de ontwikkeling der zoo ongelukkig aan elkaar geketende volken; de uniepartij, gewoonlijk die van een ontevreden geestelijkheid en adel, verhief het hoofd tegen de scheuring die nu bestond, en de koning, wien drie verzwakte en vervallen staten liever schenen dan één machtig en bloeiend rijk, had niet de kracht, der verleiding te weerstaan, die in den titel ‘koning der drie Noordsche rijken’ voor zijn eerzucht gelegen was. Ook hij, nauwlijks aan het bewind van Denemarken gekomen, streefde er naar, zich de beide
<pb n="135"/>andere kronen eveneens op het hoofd te drukken; de droom van overheersching was zoo diep in volk en vorst gedrongen, dat geen Deensch heerscher de kracht kon bezitten om het erfdeel van Margaretha af te staan, al was het ook alleen haar gebied, niet de kunst om dit gebied te besturen, die zij van haar geërfd hadden.</p>
<p>Noorwegen werd op den weg der onderhandelingen gewonnen; Zweden was niet zoo gemakkelijk te onderwerpen. Gedurende ruim twee jaren werd van beide kanten, zoo het heette om Gothland, in waarheid echter om het bezit der macht gestreden, en daar Knutson niet gewillig van zijn gezag afstand deed, begon de oorlog in 1452 op grooter schaal. Met een aanzienlijk leger viel de Zweedsche koning in Schonen en huisde daar op barbaarsche wijze, om dit vroeger tot zijn rijk behoorend gebied weder te veroveren; zijn wreedheid verbitterde echter te hevig om hem zijn plan te doen gelukken; hij moest onverrichter zake terugkeeren. Even ongelukkig vocht Christiaan om het vasteland van Zweden te vermeesteren; de Deensch-duitsche vloot werd geslagen, en pest en ellende heerschten zoo vreeselijk onder de troepen, dat bij den eindelijk aangevangen aftocht de Duitschers den uitroep slaakten, zooals die in hun toenmalige taal luidde: ‘In Sweden kame wy nimmer meer.’<note n="1)" place="foot">Fryxell t.a. p. II. 181.</note> Met eenige vruchtelooze, maar voor beide partijen hoogst bloedige schermutselingen liep deze veldtocht ten einde.</p>
<p>Knutson's heerschappij werd er echter niet door verzekerd, Christiaan's verlangen naar de kroon niet gestild; beiden gingen voort, dan eens door geweld dan eens door list, aan de uitvoering van hun plannen te werken en de belangen der volken aan hun eerzucht op te offeren. De maarschalk was, zooals Geijer<note n="2)" place="foot">t.a. p. I. 218.</note> zegt, van een schitterend partijhoofd een zwakke koning geworden, en wat het leger der Denen niet vermocht, dat deed zijn eigen willekeur en de tegenzin zijner onderdanen. De geestelijkheid vooral was fel op hem gebeten.<note n="3)" place="foot">Dalin handelt hierover uitvoerig, en schrijft, in zijn hevigheid tegen kerkelijke willekeur, al het ongeluk van Knutson daaraan toe, dat hij in dit wespennest - de geestelijkheid - de hand gestoken had (t.a.p. II. 563). Eigen schuld was er echter bijgekomen.</note> Een eerzuchtige aartsbisschop wond de gemoederen
<pb n="136"/>tot verzet op, en het geluk, dat hem als rijksvoogd steeds zoo goede jaren had bezorgd, week geheel; ziekten en hongersnood woedden zoo erg als zij ooit onder Erik en Christoph het land geteisterd hadden. De machtigste vriend des maarschalks, de dappere Tord Bonde, Denemarken's schrik en Zweden's roem, werd vermoord, en in hem de steun van den tot koning verheven Knutson weggenomen; het was duidelijk, dat diens gezag tegen al deze vijandige invloeden op den duur niet bestand kon blijven. In het jaar 1457 trad de aartsbisschop openlijk als zijn tegenstander op. Hij legde zijn ambtsgewaad op het altaar der domkerk te Upsala neder, en gordde harnas en zwaard aan, om als strijder voor het recht der kerk den tiran - een door hen die zelf tiranniek zijn vooral misbruikt woord - te bekampen. Bij Strengnäs kwam het tot een gevecht tusschen de legers der koninklijke en der bisschoppelijke partij. Knutson werd na dapperen tegenstand gewond en op de vlucht naar Stockholm gedreven, waar hij slechts met moeite toegelaten werd en de burgerij, ofschoon zij zwoer goed en bloed voor hem te wagen, zich in daden zoo flauwhartig betoonde, dat hij spoedig het vertrouwen op haar sterke eeden verloor. Hij trachtte zijn vijand te verzoenen, door hem te beloven voortaan een bestuur, zooals deze het verlangde, te zullen voeren; hij bood der geestelijkheid alle voorrechten aan, maar te vergeefs; de prelaat wilde van geen schikking hooren.<note n="1)" place="foot">Holberg t.a. p. I. 670; de naam van den bisschop was Johann Bengtsön.</note></p>
<p>De koning zag zich tot het uiterste gedreven; hij bemerkte onder volk en adel dreigende teekenen van verraad, de vrees door het gepeupel te worden uitgeleverd scheen van dag tot dag aan waarschijnlijkheid te winnen, en hij besloot zich met de vlucht te redden. Een schip, waarop hij zijn kostbaarheden gebracht had, voerde hem heimelijk uit Stockholm naar Danzig, waar de burgers gunstig voor hem gezind waren en hij geruimen tijd vertoefde. Men zegt, dat hij bij zijn afreis, door een van 's bisschops stille aanhangers gevraagd, of hij niets vergeten had, ten antwoord gaf: ‘Niets als u en uwe kameraden te laten ophangen.’<note n="2)" place="foot">Johannes Magnus bij Holberg t.a. p. I. 670.</note></p>
<p>Na Knutson's vertrek gaf de stad zich binnen weinige
<pb n="137"/>dagen aan den bisschop over, en deze nam nu den titel van rijksvoogd aan, terwijl hij overal rondtrekkend zich ook de overige vestingen in handen speelde en weldra een onbeperkte macht verkreeg. De raad beloofde hem alle in dienst van het land gemaakte schulden te vergoeden, en dankte hem voor den ijver, waarmee hij ‘den staat van Karel's boeien bevrijd had;’<note n="1)" place="foot">Dalin t.a. p. II. 572.</note> zijn eigenlijk plan daarbij was voor allen, een paar zijner vertrouwden onder den adel uitgezonderd, een diep geheim. Het was immers de wraakzucht tegen Knutson niet alleen, die hem ten strijde gedreven had; diens verjaging moest het middel zijn, waardoor de in geestelijke oogen welgevalliger Christiaan van Denemarken op den troon kon stijgen, en sedert lang werden er tusschen den vreemden vorst en den van zijn vaderland vervreemden priester onderhandelingen met dit doel gevoerd. Dat hij bij een plechtigen eed aan burgers en boeren beloofd had, nimmer een vreemden koning in het land te laten, was van weinig beteekenis.<note n="2)" place="foot">Als Holberg t.a. p. I. 668 van hem schrijft: ‘Hij had al de eigenschappen, welke in dien tijd van een geestelijke gevorderd werden, want hij was oproerig, driest en arglistig, onbestendig en door een eed niet langer gebonden dan zijn belang het meebracht’, roepen die woorden van den koelen geschiedschrijver ons voor den geest wat de van verontwaardiging gloeiende Felix Dahn in zijn Roderich zingt:
<lg type="poem">
<l>‘Die Schlangen und die Priester, deren Art</l>
<l>Kalt, glatt, geschmeidig, falsch und giftig ist.’</l>
</lg></note> Heimelijk schreef hij aan Christiaan en verzocht hem met een groote vloot naar Stockholm te komen. Deze aarzelde niet. Onder voorwendsel, Zweden slechts tegen een leger, dat de afgezette koning in Pruisen zou hebben geworven, te willen bijstaan, kwam bij naar de hoofdstad, die hem door den aartsbisschop overgegeven werd, en van de verrassing des oogenbliks gebruik makend werd hij in allerijl te Upsala tot koning gekroond, waarbij het volk de rol van den bedrogen echtgenoot uit de oude comedie speelde, en alleen de clericale partij haar voordeel deed, hetwelk zij zich vooraf in eenige door den nieuwen heerscher onderteekende bepalingen verzekerd had. Christiaan ontving als vergoeding voor deze beperking spoedig daarop de belofte, dat men zijn oudsten zoon Johann tot opvolger zou benoemen, een belofte in strijd met de voorwaarden der unie; maar bij de vele ellenden,
<pb n="138"/>die het telkens veranderen van bestuur ten gevolge had, scheen zulk een erfopvolging de eenige weg te zijn om eindelijk tot rust te komen, en niemand waagde het dus er zich tegen te verzetten.</p>
<p>De eerste jaren der Deensche regeering verliepen ook inderdaad vrij ongestoord. Door Holberg<note n="1)" place="foot">t.a. p. I. 671.</note> wordt verhaald, dat het rijk zoo lang rust had, tot de Zweden ‘die goede dagen eindelijk moede werden en weder tot hun oude sprongen kwamen’; ook de oude Zweedsche berichten geven toe, dat ‘het den lande voor het eerst goed ging onder Christiaan's regeering’<note n="2)" place="foot">Uit de kroniek bij Geijer t.a. p. I. 221.</note>, die als een vroom en zachtmoedig man geroemd wordt. Na eenigen tijd begon de tevredenheid merkelijk af te nemen. De vorst had geldgebrek en legde nieuwe belastingen op, die de inwoners zwaar drukten, te meer daar het doel, waarvoor deze sommen voornamelijk besteed werden, geen geestdrift onder hen verwekken kon, en zij voor den aankoop van het hun onverschillige Holstein hun schatten moesten offeren. Men begon Christiaan al spoedig een bodemloos vat te noemen, en toen hij in 1463 bij zijn afreis van Stockholm, waarheen hem de oproerige bewegingen onder het volk geroepen hadden, zich van alles op het kasteel wat eenige waarde bezat meester maakte, klaagde men hem verbitterd aan, dat hij zelfs in de drie elementen, lucht, water en aarde, naar schatten zocht.<note n="3)" place="foot">Geijer t.a. p. I. 222.</note> Een beschuldiging, die zich op de omstandigheid grondde, dat hij ook in de zee verborgen kostbaarheden had trachten op te visschen, en waardoor zijn aanzien zeer leed; immers geldzucht was een der voornaamste grieven geweest, waarmede men ook tegen Knutson was opgetreden en die tot zijn val hadden meegewerkt.</p>
<p>Een bewind, dat de wenschen der menigte niet langer bevredigt, doet gewoonlijk òf met verlangen naar een toekomstig uitzien òf met weemoed op een verleden terugblikken; dit was ook hier het geval. Zoodra Christiaan de genegenheid der Zweden, die zijn eerste voorspoedige jaren hem hadden doen verwerven, verloor, begon men zich meer en meer het goede, onder de regeering van zijn tegenstander genoten, te herinneren; naarmate de deugden van den Deenschen
<pb n="139"/>heerscher verbleekten, namen die van Knutson in helderheid toe. De wensch zijner terugkomst vond ingang in de gemoederen, en een opstand brak uit, die den raad dwong hem op nieuw in het land te roepen, waar hij voor de tweede maal als koning gehuldigd werd. Standvastigheid schijnt echter in deze tijden geen deugd der Zweden geweest te zijn; de nieuwe heerlijkheid van Knutson duurde ten minste slechts zes maanden; toen werd hij op nieuw door geestelijken invloed verdreven en naar Finland gebracht, waar hij van alles beroofd een zeer ongelukkigen tijd doorleefde en vol bitterheid verklaarde, nimmer weder op vaderlandschen bodem te zullen terugkeeren.<note n="1)" place="foot">Dalin t.a. p. II. 588 haalt deze woorden uit een ouden brief aan, en voegt er op zijn drooge wijze bij: ‘Maar het gebeurde toch, zooals we spoedig zullen zien.’</note> Zijn verlatenheid en armoede met de schitterende dagen vóór zijn eerste kroning vergelijkend, schreef hij daar de volgende regels op zichzelf:</p>
<lg type="poem">
<l>‘Toen ik nog heer was op Vogelwijk,</l>
<l>Toen was ik beide, machtig en rijk,</l>
<l>Maar toen ik de Zweedsche kroon had genomen,</l>
<l>Toen ben ik tot armoede en onspoed gekomen.’<note n="2)" place="foot">Vogelwijk was het goed van den maarschalk. In het Zweedsch luidt het versje:
<lg type="poem">
<l>‘Medan jag war herre till Fogelwik,</l>
<l>Da wär jag bäde mägtig og rik;</l>
<l>Men sodan jag blef Konung öfwer Swea land,</l>
<l>Sä wardt jag en arm och olyckelig man.’</l>
</lg></note></l>
</lg>
<p>Maar niet voor altijd was hij verbannen. De twisten in zijn land waren van dien aard, dat iedere man van beteekenis zich in zijn ongeluk met de gedachte aan diezelfde wispelturigheid troosten kon, die hem in zijn geluk gestoord had, en op een willekeurige herstelling na een willekeurige afzetting hopen mocht. Ook de maarschalk maakte deze ervaring. Gedurende drie en een half jaar werd Zweden beurtelings door geestelijke, beurtelings door wereldlijke grooten beheerscht, of liever van alle vaste heerschappij beroofd, en vierde, men er der hevigste verdeeldheid den teugel. Christiaan meende, evenals zijn voorgangers, door den partijstrijd de vernieling der partijen in zich zelf te zullen beleven; een
<pb n="140"/>dreigende twist met Engeland en onlusten in zijn eigen rijk van machtige edelen dwongen hem daarenboven de Zweedsche zaken aan haar loop over te laten, en zoo werd Knutson in het jaar 1467 ten derden male tot koning uitgeroepen. Het geluk, dat hem lang verlaten had, scheen nu met denzelfden luister, waarmee het de eerste jaren van zijn loopbaan gekroond had, te willen terugkeeren. Zijn binnenlandsche vijanden werden bedwongen; een laatste poging van Christiaan, om het verlorene gewapenderhand te herwinnen, mislukte door de dapperheid van een zijner aanhangers, den edelman Sten Sture, en zijn gezag was grooter dan ooit door de genegenheid, die het volk dezen zijn jongen en machtigen beschermer toedroeg, en door den wensch naar vrede die aller gemoederen vervulde. Niets dan gezondheid en kracht ontbraken hem, om den avond van zijn bewogen leven tot een der meest begunstigde te maken, die in deze onrustige tijden aan een gekroond hoofd ten deel vielen. De jaren van strijd, van verbanning en armoede, die de wisselende kans der fortuin hem gebracht had, konden zich niet zoo spoedig door nieuwen voorspoed laten uitwisschen; het waren oude wonden, die een te zware krijg geslagen had, dan dat de hand des vredes ze nog heelen kon. Knutson genoot slechts kort van zijn herstelde heerlijkheid; zijn gestel was door al het geledene te zeer uitgeput om den schitterenden last der kroon te kunnen dragen; reeds in den beginne van 1470 tastte een doodelijke ziekte hem aan. Daar hem geen wettige zoon gebleven was, benoemde hij Sten Sture tot ‘rijksvoorstander’, en vermaande hem, met een bij eerzuchtigen vorsten op hun sterfbed zoo gewoon berouw, nimmer zijn voorbeeld te volgen en naar de kroon van Zweden te streven. ‘Dit - zeide hij - heeft mijn geluk gebroken en kost mij het leven’<note n="1)" place="foot">Fryxell t.a. p. II. 195.</note> Hij ontsliep in den ouderdom van 61 jaren; een aandenken achterlatend, dat ofschoon van enkele schitterende
hoedanigheden, zooals dapperheid<note n="2)" place="foot">Door sommigen is hem ook deze roem ontzegd. Zie Holberg t.a. p. I. 713.</note> en volharding getuigend, zich toch nimmer van de donkere smet, die Engelbrecht's ongewroken dood daarop geworpen had, kon ontdoen, en bij de Zweden minder bemind dan men gedurende deze dagen
<pb n="141"/>van nationalen haat bij een zoo geduchten tegenstander der Denen had mogen verwachten. De voornaamste verdienste van zijn leven in de oogen der burgers was de opvolger, dien hij bij zijn dood hun naliet, onder wien zijn deugden voortleefden, zijn fouten gestorven schenen.</p>
<p>Sten Sture was uit een der voornaamste geslachten van zijn land gesproten en aan koningen vermaagschapt; een edelman, zooals zijn eeuw er weinige kende, die zonder met zijn eigen stand te breken toch de rechten van het volk tegen een overmachtigen adel handhaafde, en beiden den band leerde, die hen vereenigen moest; een edelman, wiens bloote woord meer gold dan de heiligste eeden van koningen en priesters<note n="1)" place="foot">Fryxell t.a. p. II. 196.</note>. Onder den nu gestorven heerscher was hij het geweest, wiens aanzien den wankelenden troon geschraagd had, en ook nu richtten zich de oogen der burgers op hem als den man, die hun land gelukkiger dagen schenken zou. Ondanks het verzet der Deensche partij werd zijn keuze tot rijksbestierder doorgezet, en de Dalecarliërs traden voor zijn zaak met dezelfde opgewondenheid ten strijde, waarmee zij eenmaal Engelbrecht's roepstem gevolgd waren. Christiaan namelijk, ziende dat de tegenstand zijner vrienden in Zweden niet toereikend was, besloot thans zelf Sture te bestrijden. Hij begaf zich met eene aanzienlijke macht derwaarts. Bij den Brunkeberg<note n="2)" place="foot">Zoo genoemd naar een misdadigen Duitscher, Johann Brunke, die daar voor ruim anderhalve eeuw gedood was.</note>, in de buurt van Stokholm, kwam het tot een beslissend gevecht. De koning, wiens dapperheid ook door de vijanden geroemd wordt, leidde zelf de zijnen in den kamp, terwijl van de andere zij Sten Sture en eenige mindere edelen het leger der Zweden aanvoerden, zoodat de twee mededingers persoonlijk tegenover elkander stonden. Er werd met verwoedheid van beide kanten gestreden, en de zege bleef lang onzeker, maar eene overigens op zich zelf zeer ongevaarlijke wond noodzaakte den koning de leiding der troepen aan zijn onderbevelbebbers over te laten en zich terug te trekken; welk ongeval ontmoedigend op de geestdrift der Denen werkte, die nu in hun eerst fellen tegenstand verlamden. Toch scheen de overwinning der door een
vier-<pb n="142"/>maal afgeslagen aanval zeer vermoeide Zweden nog twijfelachtig, toen hun door den slechten weg opgehouden versterking aankwam en Christiaan's leger in den rug viel. Dit besliste het lot van den slag. De niets vermoedende Denen, die zich van achteren door een frissche en aan sterkte hun onbekende macht zagen aangegrepen, verloren hun bezinning en namen wild de vlucht, waarbij honderden door het zwaard sneuvelden, en een nog grooter aantal, vóór het de schepen bereiken kon, in het water omkwam, terwijl ook van gevangenen een aanzienlijke schaar in de handen der Zweden viel.</p>
<p>Nooit maakte een overwinning dieper indruk dan deze. Zij was na de lange vernedering, waarin Denemarken zijn nabuur gehouden had, voor den onderdrukten een nauwelijks te gelooven eer, voor den onderdrukker een nauwelijks te begrijpen schande. Hadden de Zweden ook reeds vroeger zich met kracht en goed gevolg verzet, het was tegen kleinere benden, die meestal zelf uit landgenooten bestonden, en door toeval of verzuim van hun vijanden geweest; dat de boeren van Dalecarlië in een open gevecht tegen een gelijke maar beter gewapende macht, tegen een goed aangevoerd, verschanst en dapper strijdend leger, zou kunnen overwinnen, was een gedachte, die nooit in het hoofd van den Deenschen koning of in dat van een zijner onderdanen was opgekomen. Of had niet Christiaan nog kort geleden gezworen, den jongen Sture ‘als een kind met de roede te zullen tuchtigen, opdat hij zich in het vervolg stil zou houden,’ en daarin slechts de meening van zijn volk uitgesproken? Het feit scheen zoo onmogelijk, dat geen natuurlijke omstandigheden, maar alleen hekserij het verklaren kon, en de Denen noemden zelfs een bepaalden persoon, aan wiens tooverkunsten zij hun nederlaag toeschreven, hetwelk echter, zoo het ook in hun oogen haar schande mocht uitwisschen, haar nadeelige gevolgen niet wegnam. Van nu af aan hadden de Zweden voor langen tijd rust, en koning Christiaan, door de ervaring die hij had opgedaan gewaarschuwd, hoedde zich de kans der fortuin nog eenmaal te beproeven, nadat ze hem een dag als dien van den strijd op Brunkeberg verschaft had.</p>
<p>Sten Sture kon dus de regeering nu onbetwist waarnemen, en het zijn de gelukkigste jaren die na de unie van Calmar
<pb n="143"/>voor het geteisterde land aanbraken, deze jaren van Christiaan's verdrijving tot aan de kroning van zijn zoon Johann, nu geen groote oorlogen met buitenlandsche vijanden of inwendige twisten zijn bloei verstoorden, en een rechtvaardig bestuur het volk tevreden stelde. De goede kanten der unie hadden gelegenheid zich te toonen, de bekendheid der in Zweden voorhanden hulpbronnen lokte er vreemdelingen naar toe, de handel begon uit zijn vervallen staat te herleven, en de geheel vergeten wetenschap kon zich aan het voorbeeld der Deensche weder opheffen. In Upsala, waar sedert lang een inrichting voor wetenschappelijker onderwijs, dan de stifts-scholen leveren konden, bestond, werd nu een universiteit gesticht, en bekende mannen in alle vakken werden er heen geroepen; een poging die, ofschoon te zeer onder kerkelijken invloed om vooralsnog veel resultaten te geven, toch opmerkelijk heeten mag als de eerste grondslag dezer voor Zweden later zoo heilrijke en roemvolle school. Ook de geheel verwaarloosde geschiedschrijving kreeg nu een nieuwen bloei, en de beroemde Erik van Upsal, wiens kroniek een der hoofdbronnen voor deze tijden is, was onder de eerste hoogleeraren der academie. Alles scheen zich te vereenigen om Sture's bewind tot een gelukkigen tijd te maken; de invallen der Russen, die Finland bedreigden, werden teruggeslagen, de levensmiddelen wier duurte zoo lang gedrukt had daalden tot lagen prijs, en de aanvoer van vreemde waren bracht vele ongekende gemakken naar Zweden; wel mocht de natie deze tijden nog lang daarna als een al te spoedig vervlogen tijdvak van luister herdenken.</p>
<p>In het jaar 1481 stierf koning Christiaan te Koppenhagen, en Zweden's rust werd op nieuw bedreigd. Wat de oude Koning door ervaring geleerd had was aan zijn opvolger onbekend en moest eerst door nieuwe ondervinding hem worden ingeprent. Johann ontving het rijk in beteren toestand dan iemand vóór hem dit bezeten had; zijn onmiddellijke voorganger had zich door een bijzonder verstandig en vreedzaam bestuur liefde en aanzien verworven, zoodat zijn zoon, aan de regeering komend, in zoo ver alles in orde vond<note n="1)" place="foot">Holberg t.a. p. I. 750. Hij voegt er bij, dat ook eenige verdrietelijkheden waren op te lossen; maar zal niet ieder bestuur ze vinden en ze ook weer nalaten?</note>. Inder-<pb n="144"/>daad genoot Christiaan zoo bij vreemde vorsten als bij zijn onderdanen een groote achting, en de universiteit van Koppenhagen, die een jaar na die van Upsala tot stand kwam, maar een voorspoediger lot genoot dan aan deze in den beginne ten deel viel, maakte zijn naam rechtmatig beroemd. De Denen zagen hem met smart van hen scheiden, en zijn zoon kon zich van hun genegenheid verzekerd houden.</p>
<p>Deze was thans zes en twintig jaren oud, en zijn karakter werd algemeen als mild en goedaardig geprezen,<note n="1)" place="foot">Ekendahl t.a. p. II. 247.</note> terwijl hij, ofschoon zelf geen geletterde opvoeding ontvangen hebbend, toch reeds vroeg een neiging voor de wetenschappen aan den dag legde, die hem nog als kroonprins haar bloei deed bevorderen. Zijn lof wekte ook in Zweden de ofschoon onderdrukte toch nog altijd levende uniepartij uit haar slaap. Sten Sture's regeering, hoe welwillend en rechtvaardig ook, had toch onder de edelen vele tegenstanders gevonden, zooals dat bij de onderlinge ijverzucht der grooten en het aanzien zijner waardigheid nauwelijks anders te wachten viel, en dezen wendden nu hun oogen verlangend naar Johann, van wien zij hoopten dat hij ondernemen en volbrengen zou wat zijn vader te vergeefs had beproefd. Het scheen ook wel, dat de nieuwe vorst daartoe niet ongeneigd was. De geestelijkheid, die de unie altoos gehandhaafd had, sloot zich bij hem aan, en trachtte Sture's macht te ondermijnen. In 1483 werd de Calmarsche vereeniging op nieuw bevestigd, en koning Hans - zooals hij gewoonlijk genoemd wordt - ook in Zweden, schoon onder zeer beperkende voorwaarden, erkend. De erkenning en het bezit waren echter in deze tijden zeer verschillende zaken, en vooreerst baatte hem de belofte der kroon weinig, daar men geen blijk gaf hem die ook in waarheid op het hoofd te willen zetten, Sture hem veeleer op den weg der onderhandeling trachtte tegen te houden. Onder de voorwaarden, die Johann had te vervullen, behoorde ook het teruggeven van Gothland,<note n="2)" place="foot">Deze voorwaarde wordt bij alle schrijvers gevonden behalve bij Geijer.</note> en Sture vorderde het voldoen aan die bepaling, alvorens hem tot koning te willen aannemen, terwijl de Deen eerst den prijs van het offer begeerde, alvorens het offer te willen brengen. Van beide kanten poogde men het van elkander in list te winnen, en ver-<pb n="145"/>scheiden jaren verliepen
in vruchtelooze verdragen, vergaderingen en nooit ten uitvoer gebrachte besluiten, gedurende welke het oude wapen des oproers, door ontevredenen tegen Sture gekeerd, onder Johann's hulp zijn verwoestend werk op nieuw uitoefende. De reden, waarom deze niet zelf gewapend naar Zweden kwam, schijnt vooral in den angst der koningin, zijn moeder, te hebben gelegen, die, door het lot van haar gemaal wijzer geworden, in een krijg met dit land enkel ongeluk zag en hem daarom terughield.</p>
<p>Maar Johann zond nu, naar men zegt, een vreemden vijand in het door hem begeerde rijk; de Zweden klagen hem aan, dat hij de Russen tot nieuwe invallen in Finland bewoog, om hen door hulpeloosheid en ellende tot zijn kroning te dwingen.<note n="1)" place="foot">De beschuldiging wordt door nieuwere schrijvers zeer bepaald uitgesproken; zie Fryxell t.a. p. II. 210 vlg. Ekendahl t.a. p. II. 256. Chopin t.a. p. III. 38, enz. Ook Dalin t.a. p. II. 631 vlg. stemt hiermee overeen, en deelt nadere bijzonderheden mee, o.a. van een gezantschap dat uit Moskou naar Denemarken zou gekomen zijn om een bondgenootschap tusschen den grootvorst en Johann te sluiten. Van Deensche zijde is daartegen beweerd, dat dit gezantschap alleen kwam om over Noordsche grensvragen te onderhandelen. Zie Holberg t.a. p. I. 786, die echter zelf dit niet wel schijnt te gelooven. J.H. Schlegel in zijn Geschiedenis van Denemarken (holl. vert. I. 116) spreekt van de vriendschap der Russen en Denen, maar ziet daarin nog geen bewijs, dat Johann zelf de Russen zou hebben aangezet om Finland te verwoesten. Wat tegen de beschuldiging spreekt zou niet het milde karakter des konings zijn, daar zulk een daad zelfs door de besten van zijn tijd als geoorloofde list werd beschouwd, en Holberg daarom ook meent dat ze, indien ze waar was, geen verontschuldiging zou behoeven, doch wel het feit, dat de Russen niet alleen thans zulk een inval deden, maar reeds in 1473 en 1479 Finland verwoest hadden, en toen niemand er van sprak dat dit door Christiaan's list geschiedde. Johann's inmenging zou dus vrij onnoodig geweest zijn.</note> In 1496 overschreden zij plunderend de grenzen en gingen met voorbeeldelooze wreedheid tegen de ongelukkige inwoners te keer. Sture, die tot hun bestrijding toesnelde, zag zich ditmaal door de fortuin verlaten, en moest met groot verlies, meer nog door gebrek aan levensmiddelen dan door het zwaard des vijands veroorzaakt, terugtrekken. Hij liet het commando aan zijn onderbevelhebber Swante
Sture over<note n="2)" place="foot">Deze, ofschoon denzelfden naam dragend, behoorde tot een geheel ander geslacht.</note>, en ging naar Zweden om daar nieuwe versterkingen te halen; de onlusten in het rijk hielden hem evenwel terug,
<pb n="146"/>en zoo moest hij Swante langer dan beloofd was tegen de overmacht laten strijden zonder hulp te kunnen aanbrengen. Deze, toch reeds op hem verbolgen, zag hierin slechts een list om hem in de oogen van het volk door nederlagen te schaden, en weigerde, na zich geruimen tijd dapper te hebben verdedigd, in Finland te blijven, vanwaar teruggekeerd hij zich openlijk aan de zij van Sten's vijanden schaarde. Ze riepen koning Johann tot hun bescherming op, en vonden hier gereeden ingang, daar met den dood der koningin Dorothea, in 1495 gestorven, de vredelievende gezindheid begraven was en men een oorlog sedert lang besloten had. Hij begaf zich dus, om den strijd der partijen, die nu in vollen opstand tegen Sten Sture waren, te beslechten, met een aanzienlijk leger en een sterke vloot naar Zweden, om dit zoo te land als te water aan te vallen. De Dalecarliërs hielden aan de zaak van den rijksvoogd met getrouwheid vast, en rukten op nieuw te velde, maar ditmaal zonder het oude geluk. De bedreiging, door hem tegen de leden van den raad geuit, dat hij hun een tweeden Engelbrecht verschaffen zou, werd niet vervuld; de dappere boeren zagen zich door verrassing in twee veldslagen overwonnen, en Johann's Duitsche troepen<note n="1)" place="foot">Zie over dezen Holberg t.a. p. I. 795 vlg. en Dalin t.a. p II. 643.</note> huisden op een wijze die den vrede zeer wenschelijk maakte. De geestelijkheid, die, ofschoon zij Sture wenschte te vernederen, hem toch niet geheel ten onder gebracht wilde zien, wierp zich als bemiddelaar op, en er kwam een niet ongunstig verdrag tot stand, waarbij Johann als koning erkend werd, Sture echter een groot aandeel in het gezag behield, van alle rekenschap over het verleden ontslagen werd en een rijke belooning ontving.</p>
<p>Den 25<hi rend="sup">sten</hi> November 1497 werd de Deensche vorst met groote pracht te Stockholm gekroond. Hij legde bij deze gelegenheid de meeste vriendelijkheid voor zijn zoo lang bestreden mededinger aan den dag, en overlaadde hem met welwillendheden; zijn ware gevoelens konden echter, naar men zegt, toch niet geheel verborgen blijven. In een gesprek met Sture liet hij zich de bittere woorden ontvallen: ‘Gij hebt mij hier een leelijk legaat gemaakt, heer Sten; de boeren die God tot slaven bestemde hebt gij in heeren, en die heeren moesten
<pb n="147"/>zijn in slaven veranderd.’<note n="1)" place="foot">De Denen hebben dit tegengesproken. Het gezegde klinkt echter niet zoo onwaarschijnlijk, als men bedenkt, hoe streng de lijfeigenschap in Denemarken gehandhaafd en zelfs in nieuw veroverde landen ingevoerd werd.</note> Mochten deze gevoelens zich soms lucht geven, toch deed de koning over 't algemeen zijn best om de genegenheid zijner nieuwe onderdanen te winnen, en won die ook werkelijk. Hij verkreeg concessiën, zooals de trots der Zweden die slechts aan een bijzonder beminden vorst bewilligde; zijn zoon werd tot opvolger benoemd, en der koningin een jaarlijksche som toegestaan; tevens werd hem vergund, in zijn eigen Zweedsche bezittingen Denen aan te stellen; waartegen hij van zijn kant hun ijdelheid vleide door velen tot ridders te slaan en met leenen te begiftigen, die grooter waren dan een vorige koning ze ooit geschonken had; het scheen dat men elkaar van weerszijde trachtte te verzoenen. In de eerste tijden ging dit ook goed; al spoedig begonnen de gevolgen dezer mildheid zich echter op onaangename wijze te toonen. ‘Na door groote beloften en verstandige onderhandelingen zijn voornaamste doeleinden bereikt te hebben, leed hij evenals zijn voorgangers schipbreuk; hij had te veel beloofd om alles te kunnen houden.’<note n="2)" place="foot">Ekendahl t.a. p. II. 272.</note> Zijn vrijgevigheid bracht hem in ongelegenheden, en noodzaakte hem vele der leenen, die hij zoo overvloedig had uitgedeeld, terug te nemen, een eisch dien de edelen hem nooit vergaven, al is het ook waarschijnlijk, dat zij, had hij hun in den beginne slechts de helft van dat verleend, waarvan hij thans misschien een vierde terugvroeg maar wat het bezit hun dierbaar had gemaakt, zeer tevreden zouden geweest zijn. Oproer mocht intusschen voor de Zweden in deze dagen een voedsel heeten, dat zij niet konden missen, en waaraan zij zoo gewend raakten, dat naar Deensche bewering het hun als een schande
voorkwam lang één en hetzelfde bestuur te dulden; zoo was het dus niet te verwonderen, dat zij ook thans spoedig aan dit middel begonnen te denken. De vernederende oorlog, dien Johann met het kleine volk der Ditmarschen voerde, en waarin hij zijn beste edelen, den bloei van zijn leger, zag omkomen, wekte natuurlijk, waar dit land zoo gelukkig voor zijn vrijheid streed, de gedachte der navolging op, en een
<pb n="148"/>persoonlijke beleediging der beide Sturen, die nu door hun vijandschap tegen Denemarken weer vereenigd waren, deed de oproerige beweging tot opstand uitbarsten. De koning moest zich op een rijksdag de bitterste verwijten en beschuldigingen laten welgevallen, en ofschoon hij beloofde alle bezwaren te zullen verhelpen, stelde dit de ontevredenen toch niet gerust. Johann was nauwelijks naar Denemarken teruggekeerd, of zijn gemalin, die hij met een garnizoen van twee duizend man op het slot van Stockholm achterliet, zag zich weldra formeel belegerd. De burcht werd geruimen tijd ingesloten, en toen zich de bezetting eindelijk overgaf, was zij tot op slechts tachtig man geslonken, zoodat de verdediging tot het uiterste was volgehouden, hoewel de koningin niet nalaten kon de overgaaf te bejammeren, daar weinige dagen later haar echtgenoot met een vloot tot haar ontzet kwam, die nu onverrichter zake weer omkeeren moest. Zij zelve werd in Zweden gevangen gehouden, waar zij echter een zeer eerbiedige behandeling genoot, en op haar eigen verzoek in het klooster van Wadstena gebracht werd, dat - zooals reeds vermeld is - al aan koningin Filippa tot toevluchtsoord had gediend. Johann zag zijn bevelen en bedreigingen, waardoor hij hoopte haar de vrijheid te verschaffen, vruchteloos en moest zich met de wraak vergenoegen, die het plunderen der kust hem geven kon, waartoe hij in de eerste hevigheid van woede en teleurstelling overging, ofschoon zulk een wraak de gemoederen wel nog meer verbitteren, maar zeker niet verzoenen kon.</p>
<p>Het jaar 1502, in welks begin dit voorviel, was over het algemeen voor den koning een hoogst noodlottig jaar. De Hansesteden verbonden zich met Sture of verzetten zich althans niet<note n="1)" place="foot">Dit schijnt niet volkomen uitgemaakt.</note> tegen hem, de Noorwegers stonden op en werden slechts met veel bloedvergieten ten onder gebracht; het scheen wel dat alle rampen zich wilden vereenigen om den koning tegelijk te treffen. Onder deze omstandigheden was het een Deensche bisschop, die eigenmachtig, in den naam des konings maar buiten diens weten, met de Lubeckers een verdrag sloot waarbij dezen beloofden, zich als bemiddelaars op te werpen en de bevrijding der koningin te bewerken,
<pb n="149"/>die ook werkelijk in het eind van 1503 de vergunning kreeg naar haar betrekkingen terug te keeren. Sten Sture, die haar gedurende haar gevangenschap met grooten eerbied behandeld had, vergezelde haar tot aan de grenzen, welke reis een zeer ongelukkig einde voor hem nam. Toen hij zich weder naar zijn hoofdstad wilde begeven, tastte hem te Jönköping een plotselinge ziekte aan, en de krachtige rijksbestierder was binnen weinige dagen een lijk. De vermoedens, die zijn ontijdig sterven opwekte, waren voor hen die uit dien dood hun voordeel trokken zeer ongunstig. Sommigen klaagden den lijfarts der koningin aan, anderen beweerden dat de verloofde van Swante Sture, in de hoop haar aanstaanden gemaal daardoor zoo veel te eer aan de waardigheid, die hem na Sten's overlijden ten deel moest vallen, te helpen, dezen bij een gastmaal had laten vergiftigen. Bewezen werd van deze beschuldigingen niets, daar de personen, die zij aanklaagden, voor een onderzoek te hoog stonden, en men den dood zoo lang geheim hield tot Swante reeds als opvolger verkoren was.</p>
<p>Deze, eerst de mededinger des overledenen, later door gemeenschappelijken haat tegen de Denen met hem verzoend, trad ook nu in zijn voetspoor, en wist door de gunst des volks het verzet van den adel tegen te gaan. Hij was een dapper soldaat en een bekwaam veldheer, en zoo was het vooral de krijgsman, die uit zijn regeering voordeel trok, gelijk ook zijn bewind een voortdurende oorlog was<note n="1)" place="foot">Geijer t.a. p. I. 242.</note>, die der partij des konings, zoo deze werkelijk in den dood van Sten Sture haar deel had gehad, spoedig aantoonde, dat de val van een enkelen de menigte niet op den duur ontmoedigen kon, en dat, waar de aanvoerder bezweken was, een nieuwe zijn plaats spoedig kwam bezetten. De koning, die van de buiten zijn kennis gevoerde onderhandelingen des bisschops niets wilde weten, hoewel hij dezen om de goede bedoeling er van en de bevrijding der koningin, die er door bereikt was, geen straf oplegde<note n="2)" place="foot">Holberg t.a. p. I. 844.</note>, besloot evenals de Zweedsche Standen den oorlog voort te zetten. Zeeschuimers, vaak door beide partijen begunstigd, verwoestten op nieuw de kusten,
<pb n="150"/>en Johann, die den vreemden kapers volle vrijheid tegen zijn oproerige onderdanen gaf, veroorzaakte dezen daardoor meer nadeel dan hij met het grootste leger hun kon toebrengen<note n="1)" place="foot">t.z. p. I. 849.</note>. Geestelijke wapens moesten daarenboven de wereldlijke nog scherpen; een banvloek werd tegen de muiters uit Rome gericht, en den Duitschen keizer werd een verklaring afgelokt, waarbij hij den rijksban over hen uitsprak, onder welken hij zelfs de dooden begreep; de eerste toch, die op deze van het jaar 1506 gedagteekende oorkonde voorkomt, is de vóór drie jaar overleden Sten Sture. Met deze hulp gewapend, hoopte de koning Zweden eindelijk ten onder te brengen; doch welke macht Maximiliaan I ook in zijn Duitsch rijk bezitten mocht, de mannen van Dalecarlië hadden ergere schrikbeelden onder de oogen gezien dan de papieren bedreigingen eens ver verwijderden keizers, die wel dreigen maar niet treffen kon, of de vervloekingen van een paus, die zij even dikwijls hadden zien intrekken als uitspreken. Zij bleven onverzettelijk als te voren. Het voorstel, om óf den vorst weder in hun land op te nemen óf hem een jaarlijksche schatting te betalen, werd door Swante Sture met verontwaardiging verworpen, en men ging voort elkaar te bestrijden, terwijl alle pogingen tot verzoening, die gedurende dien tijd werden aangewend, geheel vruchteloos bleven. Dat, zooals Holberg<note n="2)" place="foot">t.z. p. I. 851.</note> beweert, ‘deze koning op een door weinige vorsten geëvenaarde wijze zijn vijanden wist te bejegenen en in het nauw te drijven,’ schijnt een door de omstandigheden niet bevestigde lofspraak; althans de geschiedenis dezer onlusten geeft van dit talent geen bewijzen. Noch zijn vele bondgenootschappen met vreemde vorsten, zoo als die van Frankrijk en Schotland, noch de troepen, die hij onder zijn zoon Christiaan in het land zond, vermochten veel uit te richten, en het was hem niet
vergund het einde der twisten, die zijn overigens voor Denemarken gelukkige regeering verstoorden, te beleven. Swante's gezag breidde zich ondanks allen tegenstand van 's konings zijde en van die der Deenschgezinde edelen en prelaten, die, zooals de patriotische bisschop Hemming Gad het uitdrukte, ‘Deensche
<pb n="151"/>harten onder Zweedsche mantels droegen,’<note n="1)" place="foot">Fryxell t.a. p. II. 224.</note> hoe langer hoe meer uit. De gemeenzaamheid van den rijksvoogd, die met burgers en boeren van dezelfde tafel at, naar hun aangelegenheden vroeg en in hun scherst deelde,<note n="2)" place="foot">Geijer t.a. p. I. 242.</note> verzoende hen met de lasten des oorlogs, en verzekerde hem en zijn geslacht de gunst der menigte. Het was daarom voor den koning geen troost ook nog dezen vijand in het graf te zien dalen; immers dit geslacht bleef voortbestaan, om in zijn jeugdigen zoon zich te hernieuwen; daarenboven hij overleefde dien dood niet lang. In 1512, bij een bezoek te Westeräs, waar hij met de bergwerkers over nieuw ontdekte en reeds dadelijk zeer voordeelige zilvermijnen wilde beraadslagen, zonk Swante plotseling dood ineen, en ongeveer een jaar later lag ook koning Johann op zijn sterfbed. De voorteekens van zijn naderend einde waren, naar men zegt, reeds lang te voren gezien en door hem zelf vaak besproken, waarbij hij den wensch, dat God hem nog eenigen tijd zou laten leven, te kennen gaf, en zijn zoon met zoo veel zorg de plichten eens heerschers voorhield, als had hij vermoed, hoezeer deze eens daarin te kort zou komen. Deze voorgevoelens als geheel toevallig buiten aanmerking latend, moeten we het toch als waarheid erkennen, dat ze zich ditmaal verwezenlijkten; de woorden, waarmee de koning na een stormachtige reis op de Belt van dit water afscheid nam: ‘Vaarwel, Belt! gij hebt zoo met mij gehandeld, dat ik niet verlang u op nieuw te bevaren’, woorden die den omstanders als een profetie klonken, vervulden zich inderdaad; hij zou niet meer naar Koppenhagen terugkeeren. In Aalborg overviel hem de dood. Zijn sterven voelende naderen, vermaande hij den kroonprins, die hem begeleidde, nogmaals tot zachtheid en vooral tot rechtvaardigheid; daarop blies hij onder het geween van omstander en onderdaan den laatsten adem uit, een
door de Denen nog vele eeuwen later vereerd en geliefd aandenken achterlatend.</p>
<p>Zijn tijd wordt gewoonlijk Denemarken's gouden dag genoemd, een lof die zwaar weegt wanneer men bedenkt, dat de glans van groote overwiningen hier de oogen van het
<pb n="152"/>volk niet verblinden kon, en dat zijn binnenlandsch bestuur vele buitenlandsche rampen moest goed maken, dat het zijn zorg voor recht en wet was, die de natie zijn ongeluk tegenover den vijand deed vergeten. Het algemeene oordeel, dat hem, ook van Zweedsche zijde,<note n="1)" place="foot">Men moet hier Dalin t.a. p. II. 675 niet meerekenen, daar deze, hoe nuttig ook door groote studie en uitvoerigheid, toch waar zijn oordeel zoowel van oudere als nieuwere schrijvers afwijkt, niet dan met voorzichtigheid gebruikt mag worden, van wege de partijdigheid, die hem tegen al wat Deensch is bezielt.</note> een zachten aard toekent, stelt deze hoedanigheid buiten twijfel, en laat vermoeden, dat de enkele uitbarstingen van drift en willekeur, die zijn regeering bevlekten, meer aan de vlagen van een in zijn gestel gelegen diepe zwaarmoedigheid, dan aan een door helder denken bestuurden wil toe te schrijven zijn; den indruk van goedhartigheid, aan het verlangen van verzoening gepaard, dien zijn bewind, vooral bij dat van zijn opvolger vergeleken, op tijdgenooten en nakomelingen maakte, konden zij niet uitwisschen. Koning Hans werd spoedig niet alleen door zijn landslieden, maar ook door het volk dat zoo lang vijandig tegenover hem gestaan had, met warmte teruggewenscht, en zijn tijd, welks weldaden te lichter bij de somberheid der nu aanbrekende jaren afstaken, zooals die reeds de aanvang der nieuwe regeering hen gevoelen deed, werd zuchtend herdacht. Twee koningen uit het Oldenburgsche huis hadden door een lang en rechtvaardig bestuur hun dynastie in de liefde der Deensche natie bevestigd; de monarch, die hen nu volgde, had in zijn eigen val bijna ook dien van zijn geslacht verwikkeld. Met de troonsbeklimming van Christiaan II breekt een nieuw tijdvak voor de vereenigde rijken aan; voor Denemarken volgde op den helderen dag onder Johann een tijd van ongeluk en dwingelandij, die de eerste schrede was tot het verval zijner bloeiende macht; voor Zweden volgde op den
avond het donker van den nacht, waaruit echter hier geen staat van verval, maar een nieuw krachtig leven zou worden geboren.</p>
</div>
<div type="chapter">
<interpGrp>
<interp type="primair" value="love001"/>
</interpGrp>
<pb n="153"/>
<head rend="h3">Uwe tweede vrouw.
<lb/>
Door Rosalie Loveling.<note n="1)" place="foot">Geboren te Nevele in West-Vlaanderen, den 20<hi rend="sup">sten</hi> Maart 1834, en aldaar overleden den 4<hi rend="sup">den</hi> Mei 1875, na eene langdurige en smartelijke ziekte. Hare zuster, Mej. Virginie Loveling, stond ons dit stukje, een der laatste door de diepbetreurde overledene in schrift gebracht, ter plaatsing in ons Tijdschrift af.
<lb/>
Red.</note></head>
<p>Als uwe eerste vrouw begraven werd, en gij de zon zaagt nederdalen, scheen het u, dat die voor u nooit meer op ging staan. Gij zocht geenen troost, gij verlangdet er geenen, gij wildet eenen eeuwigen rouw in uw hart bewaren. Nochtans, wij ondergaan allen den invloed van den tijd, en kunnen wel den rouwband aan onzen hoed, maar niet de treurnis in ons hart behouden. De natuur duldt geenen eeuwigen rouw; het dagelijksch leven wordt allengs hernomen, de gewone bezigheden minder verwaarloosd; men wordt er aan gewoon naar hen niet meer te verlangen, die niet terug komen kunnen, en niet meer uitsluitelijk aan hen te denken; de levenden nemen de plaats der dooden in, en de troost dringt zich aan ons op: hij komt ongezocht, ongeroepen, ongewild.</p>
<p>Als uwe vrienden, weken nadien, u bestormden, en door hun liefderijk gesprek en herhaalde pogingen om u op te beuren, u den eersten glimlach afdwongen, verweet gij u dien,
<pb n="154"/>als eene ongetrouwheid aan uwe smart, doch het ging met u als met allen, er kwam een tijd, dat gij getroost waart. Getroost, maar daarom niet minder te beklagen, want dan eerst gevoelen wij, dat onze verlorenen ons voor goed ontnomen zijn, als wij ons over hun verlies getroost hebben.</p>
<p>Gij waart wel ongelukkig en voeldet nu al het treurige uwer eenzaamheid, al den last van uwen toestand. Een der grootste nijveraars onzer stad, in handelsbetrekkingen met de verstafgelegene landen, voorzitter van het handelstribunaal, en weduwenaar met drie kinderen, waarvan het oudste nauw vier jaar telde,....ja die last was wel groot!</p>
<p>Zoo sukkeldet gij een paar jaren voort; de kinderen moesten aan vreemdelingen en dienstboden overgelaten worden, en als de eene of andere uwer getrouwde zusters, die beide eene andere stad bewonen, al eens overkwam om voor de kleederen der kleinen te zorgen en in de huishouding wat orde te brengen, klaagden zij veel, dat alles, alles verwaarloosd was, ofschoon men dat bij 't eerste zicht niet gewaar werd, en raadden u aan, in het belang der kinderen zelven, er eens aan te denken, of het niet best voor u ware te hertrouwen.</p>
<p>De eerste maal verwierpt gij die gedachte, als een beleediging der dierbare doode aangedaan; maar zij kwam weder, gij werdt er aan gewoon ze te gedoogen, en begont naar uwe verwanten en vrienden te luisteren, als zij er u van spraken.</p>
<p>‘Gij zijt geen mensch,’ zegden zij, ‘om uw vermaak buiten huis te zoeken, gij moet uw geluk aan uwen eigen haard vinden, gij mist het genot van 't huislijk leven, dat gij altijd op zulk eenen hoogen prijs hebt gesteld.’</p>
<p>Ja, dat was ook waar, gij hadt wel uwe gewone bezigheden, en zelfs zekere vermaken hernomen; men zag u in 't opera en in concerten. Elken avond gingt gij in uwe maatschappij uwe sigaar rooken, de nieuwsbladen lezen, op het biljart spelen, of stondt het spel van anderen na te zien: uw liefderijk gemoed had de bovenhand over uwen rampspoed gekregen; gij waart uw eigen zelf weder; maar te huis, te huis, waar ge toch het gelukkigst haddet moeten zijn, daar ontbrak u wel veel! Ja uwe naastbestaanden en vrienden hadden gelijk; daar ontbrak de meesteres des huizes, de moeder der kinderen; - en de gedachte aan een tweede huwelijk
<pb n="155"/>begon u min af te schrikken. Misschien wel, omdat, zonder gij het zelve wist, reeds een vrouwenbeeld duister en onduidelijk, en als door den nevel der toekomst gezien, u bij die gedachte voor den geest kwam zweven.</p>
<p>Bij uwen vriend en oudschoolmakker, den arrondissements-commissaris, woonde sedert een paar jaar eene jonge vreemdelinge, die daar als gouvernante voor de twee dochtertjes gekomen was. Deze hadden, in stad, op school, al hare klassen gedaan, en hare moeder, eene zenuwachtige, altijd ziekelijke vrouw, had er niet toe kunnen besluiten de meisjes naar eene kostschool te zenden, om er hare opvoeding te voltrekken. De vreemde juffer werd hiermede gelast, en daarna zou zij, wat de kranke moeder niet doen kon, hare leerlingen in de wereld opleiden.</p>
<p>Met deze jonge dame waart gij meer dan eens in gezelschap geweest, meer dan eens hadt gij hare niet machtige, maar liefelijke stem gehoord, en haar gezang had u steeds aangegrepen. Haar uitmuntend talent op het orgel wist gij, die een geoefend oor hebt, te waardeeren, en het deed u altijd genoegen haar uwe bewondering daarover uit te drukken. In het gesprek scheen zij u bescheiden zonder dwaze schroomvalligheid, en het was u immer lief, wanneer er bij den arrondissements-commissaris een dîner gegeven werd, uwe plaats aan tafel nevens de hare aangeduid te vinden.</p>
<p>Dat was de vrouw, die u voor den geest zweefde, telkenmale gij aan hertrouwen dacht, en hoe meer uwe natuurlijke sympathie voor haar toenam, hoe meer de rede zelve u zegde, dat dit de vrouw was, die u te huis ontbrak en waarnaar gij zocht.</p>
<p>Zij wordt door uwen vriend en zijne vrouw geacht en naar waarde geschat; zij spreken van haar met den grootsten lof; gij zelve ziet hoe zij de ziekelijke vrouw van alle mogelijke huiszorgen ontlast. De meisjes, wier opvoeding zij bestuurt, zijn haar innig verkleefd: een treffend voorbeeld, dat u duidelijk aantoont dat het niet onmogelijk is voor eene vrouw, kinderen lief te hebben die niet de hare zijn. Overigens zij is niet jong meer, en in dit geval schijnt het een voordeel te wezen; zij is wel vijf en twintig jaar oud, en dus ten volle geschikt om van den beginne af de rol van huismoeder te vervullen.</p>
<pb n="156"/>
<p>Een zonderling toeval: zij draagt den naam uwer eerste vrouw.</p>
<p>Gij houdt u zelven voor eenen braven mensch, en dat doen ook allen, die u kennen. Gij zoudt niet aan den geringsten uwer werklieden het minste leed willen toevoegen. Uwe kinderen hebt gij boven alles lief, en als gij aan een tweede huwelijk denkt, hebt gij ook altijd daarbij het geluk der weesjes voor oogen.</p>
<p>Als gij uwe twee zusters en uwen broeder bij u riept, en hun verklaardet op wie uwe keuze gevallen was, zegden alle drie te gelijk, ja, dat het wel dàt meisje was, dat ge moest ten huwelijk vragen, en geene andere. Gij waart verheugd en gerustgesteld; nu was het wel zeker, dat uwe aangroeiende genegenheid voor haar u niet verblindde, mits allen uwe keuze goed vonden, en zij de vreemdelinge met opene armen in de familie wilden aanvaarden.</p>
<p>Nu vraagt gij u af of zij uwe hand niet zal weigeren, en gij schrikt terug bij die gedachte. Gij denkt na wat gij haar aan te bieden hebt, en gij verheugt u over uwen rijkdom. Ja, gij kunt haar al den welstand en al de onafhankelijkheid teruggeven, die zij in haar ouders woon gekend heeft, en haar blijde dagen in uwen huiselijken kring bereiden.</p>
<p>Waarom zou dat meisje uwe hand weigeren? Gij wordt algemeen als een rechtschapen man aangezien, geacht en bemind; uw omgang is aangenaam, uw toestand schitterend. Zij hoort enkel goed van u, zij denkt enkel goed van u, en wil er gaarne in toestemmen de moeder uwer kinderen te worden. Uwe kinderen, och, dat is uw geliefkoosd gesprek met haar, en ofschoon zij weinig ondervinding heeft, en nooit met kleine kinderen heeft omgegaan, misschien omdat ze zoo weinig ondervinding van dien aard heeft, vindt zij er geene zwarigheid in, de jonge weesjes tot moeder te verstrekken. Gij vraagt haar, gij doet haar beloven, dat zij ze als hare eigene kinderen zal aanzien en behandelen en liefhebben. En dat doet zij: eene plechtige belofte, die zij nooit zal vergeten, want het plichtgevoel is bij haar diep ingeworteld.</p>
<p>Er was één man aan wien gij uwe bruid moest voorstellen en van wien gij bang waart; dat was de vader uwer eerste
<pb n="157"/>vrouw. Uw hart klopte wanneer gij met de jonge vreemdelinge in zijne tegenwoordigheid gebracht werdt, alsof deze ten minste u misprijzen moest. Maar hij ontvangt haar zeer gulhartig; op zijne trekken is zelfs geene ontroering te bespeuren. Is het uit goedheid, dat hij haar verbergt wat hij gewaar wordt bij het zicht der vrouw, die de plaats van zijn eenig kind gaat bekleeden, of is die man meer gewoon vóór zich in de toekomst te blikken, en te onderzoeken wat er te doen valt, dan steeds met weemoed in het verledene achteruit te zien? Althans hij schijnt met uwe bruid ingenomen, en zegt haar, dat gij hem altijd een ware zoon geweest zijt, en zij de gelukkigste vrouw der wereld zal wezen, aangezien er geen edeler hart dan het uwe bestaat.</p>
<p>Hij weet meer van uwe bruid dan gij denkt, hij heeft de beste inlichtingen over haar ingewonnen. Hij hoopt, dat ze gelukkig zal zijn en de anderen gelukkig zal maken, en: ‘Gij moet mij beloven,’ zegt hij, ‘dat gij waarlijk de moeder mijner kleinkinderen zult zijn.’ En dat doet zij, van ganscher harte, en zegt dat zij ook die kinderen zal leeren hunne eerste moeder niet te vergeten, en er hun alle dagen van spreken zal.</p>
<p>Maar de grootvader glimlacht: ‘Neen,’ zegt hij, ‘gij hebt mij niet ten volle begrepen; die kinderen moeten denken, dat gij de wezenlijke moeder zijt, die terugkomt, anders zal het niet gaan. Gij moet integendeel wel al de dienstboden aanbevelen nooit van de eerste vrouw te gewagen; want ik aanzie u voor mijne dochter, en voor de moeder der kinderen, niet als mijne schoondochter noch als hunne stiefmoeder.’</p>
<p>Die man zei dat in al zijne goedheid; maar aan het meisje scheen het toch een treurig lot voor eene stervende vrouw te moeten denken, dat men aan hare kinderen zoolang men kan zal verbergen, dat zij bestaan heeft. Zij durfde echter niets zeggen, want de beide mannen schenen het plan ten uiterste goed te vinden, en zij dacht, dat het ook kon zijn, dat zij gelijk hadden, en beloofde te doen wat men van haar verlangde.</p>
<p>Als die oude man alzoo sprak en u zegde, dat hij nu gerust zou zijn, en nog meer te uwent komen, en de kinderen op de blijde aankomst van moeder ging voorbereiden, dan was het wel eene echte zegepraal voor u, en gij verliet
<pb n="158"/>zijn huis, bijna bedwelmd van zooveel braafheid en zelfverloochening.</p>
<p>Hij kwam ook aldra zijne kleinkinderen vinden, en zegde hun, dat gig hunne moeder gingt terughalen, dat het dan wel vermakelijker in huis zou zijn, dat zij hun eene schoone pop en allerlei speelgoed zou medebrengen.</p>
<p>‘En zal het eene levende moeder zijn?’ vragen de kleine meisjes, want zij kennen er geene andere dan het portret in olieverf, dat in de woonkamer hangt, en waarvoor zij alle avonden vóór zij slapen gaan gebracht worden om te zeggen: ‘Goeden avond, moeder.’ Zij weten, dat deze nooit spreekt en hun blijft aanzien zonder zich te verroeren en zonder glimlachen.</p>
<p>Nu gaat er eene andere moeder komen, als anderer kinders moeders, die kan spreken, en gaan, en klavier spelen, en op wier schoot ze zullen mogen zitten. Och, dat is eene vreugde! Zij spreken van niets anders meer. Zij verwachten zich aan eene soort van verschijning. Zij dansen van vroolijkheid en blijde verwachting, en vragen alle dagen aan vader en grootvader of moeder morgen komen zal.</p>
<p>Op eenen ochtend omhelst de vader hen allen, en zegt dat hij weggaat voor heel veel dagen; maar dat hij moeder zal medebrengen, en dat grootvader dikwijls zal komen gedurende zijne afwezigheid, en zij hem moeten gehoorzamen. Dat was eene blijdschap!</p>
<p>Grootvader kwam en de tanten ook; men maakte toebereidselen voor een groot feest. De luchters werden verguld, nieuwe tapijten gelegd, en er werden alle soorten van zeldzame bloemen aangebracht, moeders portret werd van den wand genomen en naar grootvaders gedragen; er was een prachtig orgel binnengebracht en geplaatst. De kinderen mochten er aan niemand van spreken, zegde men hun, want dit was eene verrassing, die vader aan zijne tweede vrouw bereidde. Niets was te duur, niets te schoon voor haar.</p>
<p>Als de langbeloofde moeder eindelijk in hare woning verscheen, werd zij letterlijk door de kinderen overrompeld: zij trokken haar voort bij de hand om al de schoone bloemen te toonen, zij fluisterden haar in 't oor, dat zij iets wisten, dat zij niet zeggen mochten; de kleine verzekerde, dat hij de braafste was, en wilde van haar niet scheiden; zij ver-<pb n="159"/>drongen elkanderen, zij trappelden op haar fluweelen kleed, en lieten haar geenen oogenblik rust; men zou gezegd hebben eene groote pop, waarmede zij speelden.</p>
<p>Hunne blijdschap ontroerde haar, en deed haar goed. Zij voelde, dat het haar niet moeilijk ging zijn ze lief te hebben, en zij aanzag het als eene schoone taak voor haar den geest en de hartjes dier jonge kinderen te mogen vormen.</p>
<p>‘Ge zult ze zooveel slechte manieren moeten afleeren,’ zegt de vader glimlachend. ‘Zij zijn gewoon alle dagen met den huisknecht naar school gebracht en afgehaald te worden: ik geloof niet, dat zijne uitdrukkingen altijd zeer gekozen zijn, en ben overtuigd, dat het verkeer met alle soort van kinderen op school hun ook niet voordeelig is. ‘Zie,’ zegt hij alsof hij eene kleinigheid vroeg, ‘wilt ge mij eens recht gelukkig maken, onderwijs de kinderen zelve, dat zal de eerste vriendenband tusschen u zijn, en ze zullen mogen tehuis blijven. De aanraking van dienstboden en schoolmakkers moet, volgens mij, zooveel mogelijk vermeden worden.’</p>
<p>De jonge vrouw is van eene heel andere meening. Indien zij zelve kinderen had, zou zij de school bovenal verkiezen, omdat deze de samenleving in 't klein is, en de afzonderlijke opvoeding niet zelden de jonge lieden schuw en vreesachtig maakt; ook ziet zij niet waarom de omgang met de dienaars des huizes zoo zorgvuldig zou vermeden worden, waarom zou er van in de kindsheid af een scheidsmuur tusschen de hoogere en lagere klassen moeten staan? Maar indien zij hare meening over dit alles uitspreekt, zal de vader dier kinderen niet denken, dat zij ze van den beginne af van zich wil verwijderen, en aanvangt met hem het eerste te weigeren, dat hij haar vraagt?</p>
<p>Zij zegt, dat zij voor de kinderen alles zal doen wat in hare macht bestaat, en dit neemt zij zich ook voor; overigens, die vrouw is er aan gewoon les te geven en schrikt voor die taak niet terug. Maar hebt gij er wel aan gedacht, vader, wat het is kleine kinderen te leeren schrijven, en lezen, en tellen! Neen, dat hebt gij niet, gij meent, dat gij haar eene kleinigheid vraagt, en zij gelooft, dat zij u eene kleinigheid toestaat.</p>
<p>Och, zij heeft nog zooveel krachten te verliezen, en berekent niet hoe zij die besparen zal. Zij leert de kinderen, zij
<pb n="160"/>neemt deel aan hunne spelen, zij vertelt hun sprookjes en zingt voor hen. Zij is er trotsch op, dat zij haar zoo liefhebben, en altijd gereed zijn tegen dat de les gaat beginnen, en telkenmale zij van grootvaders komen te gelijk aan den knecht, die opendoet, vragen: ‘waar is moeder?’</p>
<p>Ook wanneer zij voor het bestuur van 't huis moet zorgen, of brieven te schrijven of te lezen heeft, en hen naar de kinderkamer zendt tot zij gedaan heeft, laten zij nooit na te vragen of het voor niet lang zal zijn, en komen met opene armkens naar haar geloopen, zoodra zij hen laat terugroepen.</p>
<p>Maar de kinderkamer wordt op vaders verzoek afgeschaft. Zoo iets misprijst hij ten hoogste. ‘Waarom de kleinen als ze niets misdaan hebben, daar alle dagen, als in ballingschap, naartoe te sturen?’ zegt hij. ‘Waarom zouden ze niet bij vader en moeder in de woonkamer mogen blijven?’</p>
<p>‘Bij moeder alléén,’ zoudt gij beter zeggen, want gij gaat naar uwe rechtbank en naar uwe bureelen, en uwe jonge vrouw blijft met de kinderen opgesloten, aangezien het te koud is om ze buiten te laten spelen; zij krijgt regelmatig alle namiddagen hoofdpijn van het gerucht, dat ze maken. Zij durft ze niet meer wegzenden, en weet dat ze niet stil kunnen zijn, dat gerucht maken voor hen eene behoefte is, als voor den vogel het zingen, het kraaien voor den haan.</p>
<p>Zij heeft beloofd de kinderen aan geene dienstboden over te laten, en zij houdt woord, maar zij gevoelt, dat hetgeen gij van haar vergt hare krachten te boven gaat.</p>
<p>Gij vindt haar voortaan altijd van de kleinen omringd. Zij komen haar gestadig storen, als zij leest of schrijft, zelfs wanneer zij met u aan het schaakbord zit, blijven zij nevens haar staan, om met de weggenomen figuurtjes te spelen; dat woelen treft haar op de zenuwen en trekt hare aandacht van haar spel af, maar zij hoopt, dat zij 't gewoon zal worden, en vreest zoozeer u te bedroeven, dat zij zich voorgenomen heeft nergens over te klagen.</p>
<p>Zal zij van uwe afwezigheid gebruik maken om die kinderen, welke haar zoo liefhebben, en die zij zedelijk aangenomen heeft, van zich te stooten? Neen, dat doet zij niet; het zou haar onrechtvaardig schijnen, en als huichelarij, moest zij hun, na uw vertrek, dingen beletten, die zij hun in uwe tegenwoordigheid toelaat?</p>
<pb n="161"/>
<p>Als gij weduwenaar waart, ontbrak alles aan de weesjes; nu gelooft gij hun door hunne tweede moeder alles te moeten teruggeven: zij is hunne meesteres en hunne speelgenoote; zij draagt al de lasten der huishouding, en behoort zich zelve niet meer toe. Zij moet meer doen voor uwe kinderen dan hunne eigene moeder ooit gedaan heeft, meer dan gij van deze of van iemand anders ooit haddet durven eischen.</p>
<p>Die vrouw voelt zich ongelukkig, en, als het ware, ondankbaar, ja zij verwijt zich haar lijden als eene misdaad, en zij spant verdubbelde krachten in om u en de kinderen te voldoen. Hoe komt het toch? Als zij in hoedanigheid van gouvernante bij den arrondissements-commissaris aankwam, vergde men van haar niets anders dan dat zij zich met de opvoeding der meisjes zou belasten. En toch kwam zoo natuurlijk de wederzijdsche achting tusschen haar en de anderen, de wederzijdsche verkleefdheid tusschen haar en hare leerlingen. Gij hebt haar doen beloven uwe kinderen boven alles te beminnen, ware het niet genoeg geweest haar te vragen rechtvaardig en redelijk met hen te handelen? Maar omdat gij haar liefhebt en zij niet klaagt, gelooft gij, dat haar niets tegengaat.</p>
<p>Hoe gelukkig maakt het u niet, als gij heel stilletjes de zware gordijnen der dubbele deur openschuift, en een oogenblik dat groepje van vrouw en kinderen blijft aanschouwen, vooraleer hen aan te spreken. Het kleintje zit op haren schoot en speelt met haar parelsnoer, de twee oudsten staan zoo dicht mogelijk bij haar met hun boekje in de hand, en wachten om voort te leeren, tot zij een weinig orde in heure haren brengt, die de kleine uitgetrokken heeft.</p>
<p>Er straalt zooveel geluk uit uwe wezenstrekken, dat al ware zij op het punt u te bekennen, dat zij te veel van hare krachten heeft gehoopt en het niet kan uithouden, zij van haar voornemen zou afzien.</p>
<p>Gij verwondert u soms over hare neerslachtigheid en wanneer gij haar vraagt wat haar scheelt, doet zij eene poging om opgeruimd te schijnen, en zegt, dat zij niets heeft: dat zij moede is, anders niet; dat zij alle avonden zoo moede is. Dit is een schuchter smeekschrift, dat zij indient; maar het wordt niet verstaan.</p>
<p>‘Moede,’ zegt gij en kunt uwen glimlach niet bedwingen,
<pb n="162"/>‘moede! Toch zeker niet van twee kleine meisjes de pen te leeren houden!’</p>
<p>De jonge vrouw heeft eenen broeder, die in de Ardennen woont, en als het zomer geworden is, geeft zij den wensch te kennen bij hem eenige weken te gaan overbrengen. Zij hoopt zich daar een weinig uit te rusten en hare afnemende krachten te herstellen.</p>
<p>‘O, voorzeker,’ zegt gij, ‘want ge zoudt haar niets willen weigeren; gij moogt gaan voor zoolang gij het goedvindt; ik zal alleen te huis wachten.’ - ‘Och neen,’ zegt zij, ‘alleen niet, ge zult de kinderen hebben.’</p>
<p>‘Wat?’ antwoordt gij en gelooft haar een kompliment te maken; ‘de kinderen mogen niet van hunne moeder gescheiden zijn, die gaan immers mede? Wat zou ik te huis met hen doen? Overigens ik ben maar gerust als ze bij u zijn.’</p>
<p>De vrouw verschrikt, het wikkelt zich hoe langer hoe meer in; zij heeft meer dan ééne reden om zonder kinderen te gaan, en brengt er eene aan, die zij bekennen mag: ‘Ik zelve, drie kinderen, en eene kindermeid!’ zegt ze, ‘ik durf mijne schoonzuster dien last niet aandoen.’</p>
<p>Gij aanschouwt haar met uwen gemoedelijken glimlach: ‘Niet durven,’ antwoordt gij, ‘o daar is middel mede! Vrouwen en kinderen hooren gansch goed samen: zie wat ik durf.’ En ge schrijft in haast een paar regelen aan uwen schoonbroeder om te vragen of uwe vrouw alleen moet komen, ofwel de kleinen mag medebrengen, en dat wordt zonder uitstel opgezonden. Dat de kinderen aan haar zelve een last zouden kunnen zijn, is u nog nooit in het hoofd gekomen.</p>
<p>Een paar dagen later ontvangt gij natuurlijk het beleefdste der antwoorden om de kleinen uit te noodigen. ‘Wij gaan mee, wij gaan mee!’ zeggen ze, rondhuppelend aan het kindermeisje, - dat nog den naam, maar geenen enkelen last harer bediening meer draagt, aangezien moeder ze allen overgenomen heeft. - ‘En gij ook, wij gaan allen mede naar onkels, heel ver!’</p>
<p>En in plaats van alleen, gaat de jonge vrouw met vijf naar haar broeders in de Ardennen.</p>
<p>Waarom vergt men van eene tweede vrouw meer dan van de eerste? Men zou van haar iets min moeten verlangen, en
<pb n="163"/>begrijpen, dat zij ook oogenblikken heeft, waar ze voor zich zelve zou willen leven, dat zij het recht bezit aan hare aangetrouwde kinderen niet geketend te zijn. Gij legt haar een gewicht op de schouders, dat zij niet dragen kan en dat hare menschelijke krachten te boven gaat. Als gij zoo handelt, schikt gij het derwijze, dat er noodzakelijk een of meer slachtoffers moeten zijn: de moeder of de kinderen. Indien uwe vrouw min plichtgevoel gehad had, en meer zelfzuchtig geweest was, zouden al uwe goede inzichten voor gevolg hebben gehad, dat zij verwijdering en afkeer voor uwe kinderen zou gekregen hebben, en eene soort van huistyran zou geworden zijn, die hen in korten tijd ten volle zou onderdrukt hebben. Hier is het omgekeerd: de kinderen zijn onschuldige tortuurwerktuigen die de krachten uwer jonge vrouw ondermijnen, en gij ziet niets, gij vermoedt niets, gij zijt de gelukkigste mensch der wereld!</p>
<p>Als weken nadien de jonge vrouw met de drie kinderen te huis kwam, konden deze aan vader niet genoeg vertellen van al het vermaak, dat ze genoten hadden, en van al de schoone dingen, die zij hadden gezien; maar moeder scheen onpasselijk te zijn, zij was zoo moede, dat ze naar bed moest en 's anderdaags niet kon opstaan. Zij had hevige koortsen, zegde de dokter. Eenige dagen nadien werd zij ijlhoofdig, het was de typhus, bekende hij. Zij kon niet het minste gerucht verdragen en herhaalde altijd, dat de kinderen moesten stil zijn, dat men de kinderen moest verwijderen; dat ze zoo niet met hunne voetjes mochten stampen; dat het haar op de zenuwen trof, dat zij op haar bed niet mochten komen zitten; dat zij te moede was om hen op den schoot te nemen. Ja, nu in hare ijlhoofdigheid spreekt zij al de klachten uit, die zij tot nu toe in haar hart heeft opgesloten gehouden.</p>
<p>De kinderen zijn weg en er is geen gerucht. De straat ligt vol run, en gij, gij staat bij het ziekbed uwer tweede vrouw, tusschen hoop en vrees, tusschen leven en dood. Indien zij geneest, zal zij het u durven zeggen, dat gij onwetend schuld aan haar lijden hebt, of zult ge 't misschien van nu af geraden hebben, waarom zij bijwijlen zoo droefgeestig was, en waarvan zij ziek geworden is?</p>
<p><hi rend="spat">Nevele</hi>, 1874.</p>
</div>
<div type="chapter">
<interpGrp>
<interp type="primair" value="brin017"/>
</interpGrp>
<pb n="164"/>
<head rend="h3">De ongelukken van den heer Montaland.
<lb/>
Door Dr. Jan ten Brink.<note n="*)" place="foot">Vervolg van blz. 76.</note></head>
<head rend="h4">IV.
<lb/>
De familie Montaland vestigt zich te Ranthooven en poogt betrekkingen aan te knoopen met deftige burgers.</head>
<p>De schoon gelegen stad <hi rend="spat">Ranthooven</hi> was gedurende de eerste dagen van Oktober in geene geringe spanning. Het algemeen gesprek in de talrijke sociëteiten en klubs, en in de bizondere bijeenkomsten liep over de plechtige opening van de nieuwe bizondere hoogere burgerschool met driejarigen kursus. In het algemeen keurde men de zaak uitstekend. De ijver van den Graaf <hi rend="spat">van der Boeckhorst</hi> dwong bij velen tot bewondering. Natuurlijk waren er ontevredenen, maar die zijn er altoos en overal - zelfs in <hi rend="spat">Ranthooven</hi>. De geestverwanten van den Graaf troostten er zich vooral mede, dat zij de meerderheid uitmaakten in de stad en dat er althands door de gemeente geene gelden zouden worden beschikbaar gesteld voor het ‘atheïstiesch’ middelbaar onderwijs. Maar de vrienden van Dokter <hi rend="spat">Berthout</hi> besloten plechtig de nieuwe onderneming in geen enkel opzicht te steunen. Ook hunne kinderen zouden naar hoogere burgerscholen gezonden worden,
<pb n="165"/>maar buiten <hi rend="spat">Ranthooven</hi>, waar men gemeentelijke of staatsscholen had geopend met vijfjarigen kursus.</p>
<p>De dag der opening en inwijding was zeer plechtig geweest. Het woonhuis van den heer <hi rend="spat">Qualler</hi> was uitverkoren tot gebouw voor de hoogere burgerschool. Men had drie vertrekken van de benedenverdieping ingeruimd en er een paar schooltafels en zwarte borden in geplaatst, men had een paar chronologische lijsten van de nederlandsche en israëlitische geschiedenis in de lokalen opgehangen en daarmee zou men beginnen. Zoodra het schoolbezoek het vereischte, zou men naar betere inrichting omzien. De dag der opening was gevallen op 1<hi rend="sup">o</hi> Oktober. Als leerlingen hadden zich aangemeld een vierentwintigtal knapen van <hi rend="spat">Quallers</hi> bizondere school voor meer uitgebreid lager onderwijs en een tiental uit den omtrek, die met eenig overleg en na voorafgaand onderzoek over de drie klassen zoodanig waren verdeeld, dat er 20 in de eerste, 10 in de tweede en 4 in de derde klasse werden geplaatst.</p>
<p>Graaf <hi rend="spat">van der Boeckhorst</hi> en de kuratoren van de latijnsche school, waaronder de Burgemeester Baron <hi rend="spat">Floris van Riemerszwaal</hi>, de belangstellende ouders, de leeraren en de leerlingen, waren allen verzameld in het grootste der schoollokalen en men was zeer ontroerd geweest over de uiterst gepaste toespraak van den nieuwen Direkteur, die herinnerde, hoe alom in Nederland de zucht ontwaakte, om de oude vroomheid der vaderen weer in eere te brengen, terwijl het ongeloof steeds stouter het hoofd verhief van eene zekere zijde, die hij niet nader behoefde aan te duiden. Binnen deze school zouden de leerlingen worden opgeleid in de vreeze des Heeren, daar zij door den doop reeds het eigendom van Christus waren geworden, terwijl overal elders het onderwijs der nieuwe middelbare scholen zou eindigen met ‘waereldwijsheid’ en ‘godloochenarij.’ De Direkteur zeide nog veel meer, maar dit waren de volzinnen, welke den levendigsten indruk maakten op <hi rend="spat">Van Winter</hi>, die naast <hi rend="spat">Montaland</hi> en een vuurrood manneken met eene witte das zat. De laatste was de leeraar in de nederlandsche taal en de algemeene geschiedenis, hij heette <hi rend="spat">Klock</hi> en was de boezemvriend van den Direkteur.</p>
<p>'t Sprak van zelf, dat de Graaf <hi rend="spat">van der Boeckhorst</hi>
<pb n="166"/>ook het woord nam en aantoonde, dat de nieuw gestichte school onder goede voorteekenen ging aanvangen, daar zich reeds 34 leerlingen hadden aangemeld, die allen geplaatst waren. Voorts wees de Graaf er op, dat deze geheel eigenaardige inrichting door bizondere krachten was tot stand gekomen en dat men onafhankelijk wilde blijven van allen vreemden bijstand in den vorm van subsidiën. Eindelijk hoopte de spreker, dat de leerlingen een dankbaar gebruik van het onderwijs zouden maken en dat de leeraren de aangenaamste vruchten van hun arbeid zouden oogsten. Men vernam daarbij, dat er nog twee leeraren binnen eenige weken zouden optreden, een voor de duitsche taal en een voor het handteekenen.</p>
<p>Daarna sprak de Direkteur een dankgebed uit, gelijk ook de plechtigheid met een gebed was geopend. De aanvang der lessen was op den volgenden morgen bepaald. De jongelui werden naar huis gestuurd, sommige ouders bleven met de kuratoren, die als kommissie van toezicht optraden, in het huisvertrek van <hi rend="spat">Qualler</hi> bijeen, om van gedachten te wisselen en madeira te drinken. <hi rend="spat">Van Winter</hi> en <hi rend="spat">Montaland</hi> ontvingen een genadigen handdruk van de heeren en konden huns weegs gaan.</p>
<p>Zoodra ze buiten de deur waren, vroeg <hi rend="spat">Montaland</hi>:</p>
<p>- ‘Wat beteekende dat alles?’</p>
<p>- ‘Dat beteekent, dat de heeren zeer tevreden zijn over hun werk en dat niet alle leeraren het volledig vertrouwen van den Direkteur hebben verworven.’</p>
<p>Vervolgens beschreef hij zoo beknopt mogelijk, wat er zoo al gezegd en verklaard was. <hi rend="spat">Montaland</hi> bleef glimlachen en andwoordde:</p>
<p>- ‘Nu, dat alles maakt me noch koud noch warm! Kom mee, mijn waarde <hi rend="spat">Van Winter</hi>! dan zal ik u aan mijne vrouw en mijne lieve <hi rend="spat">Violette</hi> voorstellen.’</p>
<p>Vroolijk pratend over zijne kleine familie wandelde de nieuwe leeraar met zijn vriend naar de buitenwijk, waar zijne woning stond. Er was reeds eene opmerkelijke verandering in zijn voorkomen. Hij droeg eene deftige zwarte jas, en eene onberispelijke zwarte das. Zijn zwarte cylinder blonk van den gloed der nieuwheid, ook de uitdrukking van zijn gelaat scheen in overeenstemming met zijne nieuwe betrek-<pb n="167"/>king, zoodat niemand in <hi rend="spat">Ranthooven</hi>, zelfs de knorrige majoor der infanterie van <hi rend="spat">Amicitia</hi> niet uitgezonderd, iets op zijn uiterlijk zou hebben kunnen aanmerken.</p>
<p>Toen zij voor het aardige huisjen stil stonden, bracht <hi rend="spat">Montaland</hi> met blijde zelfgenoegzaamheid den sleutel te voorschijn en opende de deur voor zijn vriend. Er waren maar drie vertrekken beneden en even zoo veel op de verdieping daar boven. De deuren der benedenvertrekken stonden open. Eenige meubelen waren hier en daar verspreid, maar alles zag er zeer verward uit. De heer des huizes bracht <hi rend="spat">Van Winter</hi> in de tuinkamer, waar op een houten vloer zonder tapijt een nieuwerwetsche divan, eene nette tafel en eene nieuwe pianino stonden. <hi rend="spat">Van Winter</hi> moest plaats nemen op den divan en <hi rend="spat">Montaland</hi> stak het hoofd uit de deur, om luide te roepen:</p>
<p>- ‘<hi rend="spat">Valentine</hi>! <hi rend="spat">Valentine</hi>!’</p>
<p>Eene heldere vrouwenstem andwoordde.</p>
<p>Er volgde een kort gesprek tusschen de beide vrienden en nogmaals stak de heer des huizes 't hoofd buiten de deur, om zijne echtgenoote te roepen.</p>
<p>Na nog eenig wachten verscheen madame <hi rend="spat">Montaland</hi> in verhuistoilet, zijnde een opgespelde bruine japon, die er niet zeer frisch uitzag, waarbij kwam, dat het fraaye, donkere hair in der haast was weggestreken zonder eenige zorg. Ondanks dit alles maakte mevrouw <hi rend="spat">Montaland</hi> een zeer gunstigen indruk. Haar levendige, fransche oogopslag, vriendelijke glimlach en cierlijke gestalte maakten haar tot eene zeer aangename verschijning, ondanks zekere in 't oog vallende slordigheid, die zelfs in de versleten en gescheurde kamermuilen op 't karakteristiekst om den hoek kwam gluren.</p>
<p>- ‘<hi rend="spat">Valentine</hi>! onze vriend <hi rend="spat">Van Winter</hi>!’</p>
<p><hi rend="spat">Valentine</hi> reikte <hi rend="spat">Van Winter</hi> glimlachend hare mooye hand.</p>
<p>- ‘Waar is het kind?’ - vroeg <hi rend="spat">Montaland</hi> in éen adem.</p>
<p>- ‘<hi rend="spat">Violette</hi> speelt boven op de slaapkamer - ze is niet gekleed, <hi rend="spat">Victor</hi>.’</p>
<p>- ‘Och, dat komt er niet op aan! Daar ziet <hi rend="spat">Van Winter</hi> niet naar!’</p>
<pb n="168"/>
<p>En haastig verliet de belangstellende vader de kamer.</p>
<p>- ‘Hoe bevalt het u hier in <hi rend="spat">Ranthooven</hi>, mevrouw?’ - begon de jonkman, die iets beleefds wilde zeggen.</p>
<p>- ‘Eigentlijk gezegd, niet best meneer!’ - andwoordde mevrouw <hi rend="spat">Montaland</hi> met een vroolijken lach, die de witset rij tanden deed schitteren, welke ooit in den mond eener <hi rend="spat">Parisienne</hi> hebben geprijkt. - ‘'t Is hier zoo geheel anders als in Parijs. Ik moet mijn huis in orde brengen, voor mijne kleine <hi rend="spat">Violette</hi> zorgen en zou zelfs eten moeten kooken, als ik niet een restaurateur had ontdekt, die zoo beleefd is ons diner gereed aan huis te zenden!’</p>
<p>- ‘Misschien zal u later wel eene dienstbode nemen, en dan gaat alles gemakkelijker!’</p>
<p>- ‘Och, meneer <hi rend="spat">Van Winter</hi>, ik versta nog geen enkel woord Hollandsch! maar u zal ons wel goeden raad willen geven, niet waar? <hi rend="spat">Victor</hi> heeft mij zooveel liefs van u verteld!’</p>
<p>Mevrouw <hi rend="spat">Montaland</hi> zag den witblonden <hi rend="spat">Van Winter</hi> met een uiterst vriendelijken blik uit hare schoone donkerbruine oogen aan en <hi rend="spat">Van Winter</hi> boog zich zoo hoffelijk mogelijk.</p>
<p>- ‘Daar is onze <hi rend="spat">Violette</hi>!’ - riep <hi rend="spat">Montaland</hi> triumfeerend uit, terwijl hij een zeer aardig meisjen van drie jaren op zijn arm naar binnen droeg.</p>
<p>Het kind was geheel het evenbeeld der moeder.</p>
<p><hi rend="spat">Violette</hi> had denzelfden lach, dezelfde mooye oogen en dezelfde cierlijke gestalte. Zij sprong vroolijk op den vloer en kwam <hi rend="spat">Van Winter</hi> haar fijn, maar morsig handjen aanbieden. Daarna zette ze zich op den divan tusschen hare moeder en den vreemden heer, terwijl haar vader met een flonkerenden blik uit zijne goedhartige blauwe kijkers het drietal zat aan te staren op de taboeret vóor de pianino.</p>
<p>- ‘Niet waar, <hi rend="spat">Victor</hi>!’ - ging mevrouw <hi rend="spat">Montaland</hi> voort - ‘Holland bevalt ons nog niet bizonder! We kennen hier niemand en staan zoo geheel alleen! Maar meneer <hi rend="spat">Van Winter</hi> zal ons wel goeden raad geven - nietwaar?’</p>
<p>- ‘Ja, mevrouw! om u de waarheid te zeggen, geloof ik, dat ik al een zeer slecht raadgever zal zijn. Ik woon od kamers boven een kleermaker in de Damstraat en heb zeer weinig kennis van huishoudelijke zaken; maar het zou 't best
<pb n="169"/>zijn, zoo u kennis maakte met eenige hollandsche dames, die zullen u wel inlichting kunnen geven over dienstboden en allerlei andere dingen!’</p>
<p>- ‘Maar hoe komen we aan die hollandsche dames?’ - vroeg <hi rend="spat">Montaland</hi>.</p>
<p>- ‘Me dunkt, <hi rend="spat">Victor</hi>! dat we de heeren en dames van het athenaeum moesten vragen, zoodra de voorkamer in orde is!’</p>
<p>- ‘Er zijn niet veel dames van die zijde!’ - riep <hi rend="spat">Van Winter</hi> - ‘of het zouden de dames van onzen Direkteur moeten zijn!’</p>
<p>- ‘Nu, de dochters van den Direkteur zijn zoo onaardig niet!’ - andwoordde <hi rend="spat">Montaland</hi>. - ‘Daar zijn er ten minste al drie!’</p>
<p>- ‘De vrouw van den Direkteur verstaat geen woord Fransch!’ - merkt <hi rend="spat">Van Winter</hi> op - ‘met de dochters zal het beter gaan!’</p>
<p>- ‘Ja, meneer <hi rend="spat">Van Winter</hi>! Wij, fransche dames zijn er zeer op gesteld onze vrienden van tijd tot tijd te zien. Daarom zullen we spoedig een dag vaststellen voor onze gewone receptie. Kennissen zullen we wel opdoen! We zijn pas een paar dagen hier in de stad! en daar herinner ik me iets, dat we vergaten, <hi rend="spat">Victor</hi>! onze huisheer....hoe heet hij ook weer?’</p>
<p>- ‘Dr. <hi rend="spat">Berthout</hi>!’</p>
<p>Mevrouw <hi rend="spat">Montaland</hi> verhaalde nu, dat ze bij hare komst in <hi rend="spat">Ranthooven</hi> een zeer beleefd bezoek van Dr. <hi rend="spat">Berthout</hi> hadden ontvangen, en dat deze in naam van zijne echtgenoot en dochter haar alle mogelijke hulp aangeboden had. 't Was zeer heusch, meende mevrouw <hi rend="spat">Montaland</hi>, maar ze had nog geen tijd gehad een bezoek bij die beleefde familie te brengen.</p>
<p>- ‘En juist’ - gaat ze voort - ‘omdat ik nu ook niet veel tijd heb, meneer <hi rend="spat">Van Winter</hi>! ga ik weer aan m'n werk en laat u met <hi rend="spat">Victor</hi> en <hi rend="spat">Violette</hi>!’</p>
<p>Vlug springt ze van den divan, reikt <hi rend="spat">Van Winter</hi> andermaal hare fraaye vingers en verdwijnt al glimlachend.</p>
<p>Nu vangt <hi rend="spat">Violette</hi> aan te babbelen. Het kind schijnt eenigszins bevreesd voor de vlugge moeder, maar met haar vader gaat ze om als met een speelkameraad. Ze wipt van
<pb n="170"/>den divan en springt op zijne knieën. Op haar vleyen moet de pianino geopend en moet <hi rend="spat">Montaland</hi> spelen. Weldra klinkt nu <hi rend="spat">Violettes</hi> lievelingswijsjen:</p>
<lg type="poem">
<l>‘<hi rend="spat">La donna è mobile</hi>...’</l>
</lg>
<p>door de tuinkamer. Daarenboven moet <hi rend="spat">Montaland</hi> zingen en <hi rend="spat">Violette</hi> zingt mee. <hi rend="spat">Van Winter</hi> is getroffen door den aangenamen klank der stemmen. De Franschman blijkt kunstenaar in zijn hart te zijn en zingt met hartstocht voort. Maar <hi rend="spat">Violette</hi> is veranderziek en nu moet het drietal naar den tuin.</p>
<p>Dit miniatuurtuintjen is een lankwerpig vierkant tusschen houten heiningen. Eenige slingerplanten zijn langs drie heiningen bevestigd, voor 't overige is het een zandwoestijn. <hi rend="spat">Violette</hi> heeft een tuinhoed genomen en begint met een houten spade in den grond te graven.</p>
<p><hi rend="spat">Montaland</hi> legt zijn vriend uit, hoe hij dat terrein zal bebouwen. Zijne ouders, verhaalt hij, hadden een buitengoed bij <hi rend="spat">Sèvres</hi> bezeten, daar had hij als knaap tot op 1851 gespeeld en getuinierd. Na den <hi rend="spat">coup d</hi>'<hi rend="spat">état</hi> waren zijne ouders naar Brussel uitgeweken, want de <hi rend="spat">Montalands</hi> zijn republikeinen van ouder tot ouder, en daarna is de villa verkocht. Maar nu zal hij naar hartelust zich aan den tuinbouw wijden. Hij heeft evenwel een tuinmansknecht noodig voor het grove werk....</p>
<p>Plotseling staat <hi rend="spat">Van Winter</hi> stil op en roept levendig uit:</p>
<p>- ‘Maar, beste vriend! daar valt mij iets te binnen. Morgen beginnen de lessen. Hebt ge de uren wel opgeschreven, die de Direkteur u aanwijst voor 't Fransch?’</p>
<p>- ‘Wel neen! De Direkteur zal mij wel eene aanwijzing zenden!’</p>
<p>- ‘Heeft <hi rend="spat">Qualler</hi> u dit beloofd?’</p>
<p>- ‘Neen, maar ik verwacht het zoo!’</p>
<p>- ‘Och, mijn waarde <hi rend="spat">Montaland</hi>! waar denk je aan! Ik heb van morgen allereerst mijn twaalf lesuren van de geschreven tabel gekopiëerd. Laat ons nu gaan zien, welke uren u zijn toegedacht.’</p>
<p>De fransche leeraar was liever in zijn tuintjen gebleven, had liever gespeeld met zijne lieveling, die ijverig in 't zand spitte, maar 't baatte niet, <hi rend="spat">Van Winter</hi> dreef hem om bestwil voort.</p>
<pb n="171"/>
<p>Toen ze de gang intraden, vertoonde zich het hoofd van mevrouw <hi rend="spat">Montaland</hi> over de leuning der trap.</p>
<p>- ‘<hi rend="spat">Victor</hi>!’ - klonk hare melodieuze stem - ‘als je uitgaat, kom niet te laat thuis, want het eten wordt om vijf uren gebracht. En neem wat <hi rend="spat">pralines</hi> mee voor mij en <hi rend="spat">Violette</hi>!’</p>
<div type="section">
<pb n="172"/>
<head rend="h4">V.
<lb/>
Eerste heldenfeiten van 't echtpaar Montaland binnen de muren van Ranthooven.</head>
<p>De eerste en eenige bizondere hoogere burgerschool met driejarigen kursus was geopend en in vollen gang. Acht dagen hadden de lessen reeds geduurd. De Graaf <hi rend="spat">van der Boeckhorst</hi> kwam bijna dagelijks de werkzaamheden bijwonen. Er ontbrak niets aan den ijver van dezen onnavolgbaren beschermheer. De kleinste bizonderheden werden door hem onderzocht. Op alles oefende hij invloed. Daar was bepaald, dat de lessen des morgens te 9 uur zouden worden geopend met een gebed en te 4 uur gesloten met eene dankzegging. Voor de lessen in de fransche taal had men een formulier gevraagd aan <hi rend="spat">Montaland</hi>, 't welk evenwel de goedkeuring van den Graaf-kurator niet had mogen verwerven, zoodat het merkelijk gewijzigd en herzien was teruggekomen. Op den derden morgen had <hi rend="spat">Montaland</hi> geheel onopzettelijk vergeten, om den eersten leerling dit gebed te doen uitspreken. Het feit kwam dien dag nog ter ooren van den Direkteur en van den Graaf.</p>
<p>Des namiddags te 4 uren wilde <hi rend="spat">Montaland</hi> met <hi rend="spat">Van Winter</hi> de school verlaten toen de Direkteur hem in den weg trad en beleefd vroeg om een kort, afzonderlijk onderhoud. De Franschman volgde met de meeste bereidwilligheid en vond den Graaf in de huiskamer van <hi rend="spat">Qualler</hi>. Met zekere plechtigheid nam het drietal plaats en ving de heer <hi rend="spat">van der Boeckhorst</hi> aan:</p>
<p>- ‘Meneer <hi rend="spat">Montaland</hi>! U zal het ons ten goede houden, zoo wij u beleefd vragen, of u zich ook herinnert wat er van morgen te 9 uur in de tweede klasse is geschied? Is het gebed uitgesproken, ja of neen?’</p>
<p>De fransche leeraar keek eenigszins onthutst in 't ronde. Hij bedacht zich een oogenblik.</p>
<pb n="173"/>
<p>- ‘Om u de waarheid te zeggen meneer de Graaf! geloof ik, dat het van morgen is verzuimd!’</p>
<p>- ‘Wij wisten het reeds! Daarom juist wilden wij u spreken. De zaak is zeer ernstig. Wij twijfelen er niet aan: dit verzuim is niet opzettelijk gepleegd, maar wij vragen ons af, hoe is 't mogelijk, dat een leeraar aan onze school zoo iets vergeet?’</p>
<p><hi rend="spat">Montaland</hi>, die van nature en voor een Franschman vrij verlegen van aard was, had het zeer kwaad. Met een blos, als een kind, dat op een misstap betrapt is, begon hij zich te verontschuldigen. Hij was geheel vervuld geweest met het onderwerp van zijne aanstaande les, en in de haast om aan te vangen, had hij niet aan het gebed gedacht. In Frankrijk was dit geen gebruik aan de <hi rend="spat">collèges</hi> en de athenaeën; zoodat hij geheel zonder opzet had gehandeld...</p>
<p>De heer <hi rend="spat">van der Boeckhorst</hi> had een scherp onderzoekenden blik op den spreker gericht. Zeer bedaard andwoordde hij:</p>
<p>- ‘Ik begrijp, meneer <hi rend="spat">Montaland</hi>! dat het een toevallig verzuim is, maar ik wilde van deze gelegenheid gebruik maken, om u het hooge gewicht der zaak onder 't oog te brengen. Voor onze leerlingen is verheffing tot God de hoofdzaak, daar alle wetenschap uit God is en naar God leiden moet! Dit mogen we nooit vergeten, allerminst tegenover jongelieden, vooral omdat in onze dagen zoo menig van de wetenschap misbruik maakt en haar goddelijken oorsprong ter zijde stelt.’</p>
<p>De Graaf glimlachte zeer bitter.</p>
<p>Dien morgen had zijn zoon <hi rend="spat">Alfred</hi> hem verlaten, om naar de rezidentie te vertrekken en daar in de kringen zijner schaarsche geestverwanten zijne gevaarlijke leer te prediken.</p>
<p>Na nog eenige verlegen verontschuldigingen van den franschen leeraar, stond de Graaf op en had hij de goedheid aan dezen een vinger toe te reiken met de vermaning:</p>
<p>- ‘Zoo als afgesproken is, meneer <hi rend="spat">Montaland</hi>! Wij begrijpen elkander, niet waar?’</p>
<p>Aan deze geheele plechtigheid had de Direkteur luister pogen bij te zetten door overvloedig gebruik van snuif en door zeer welsprekende gebaren bij ieder woord van den Graaf.</p>
<p>Den volgenden morgen, juist te 9 uren, was de heer <hi rend="spat">van</hi>
<pb n="174"/><hi rend="spat">der Boeckhorst</hi> tegenwoordig in de eerste klasse, waar <hi rend="spat">Montaland</hi> les kwam geven. De Direkteur en de Kurator wachtten reeds eenige minuten, toen onze Parijzenaar, wederom verlegen door de tegenwoordigheid van het tweetal, haastig binnentrad. Reeds had hij bijna 't woord op de lippen om te beginnen, toen de houding van den eersten leerling aan de eerste tafel hem aan zijne vergissing van den vorigen dag herinnerde. Het gebed werd nu aanstonds uitgesproken. De les ving aan in tegenwoordigheid van den Graaf. De jongelui waren zeer bevreesd en schuchter voor dezen aanzienlijken heer, met zijn sneeuwwit hoofd en scherpe, karaktervolle trekken. Zij deden daarom hun uiterste best om net te lezen en de verbeteringen, welke de leeraar met voortdurende bedeesdheid in 't midden bracht, te volgen. Het kwam daarbij uit, dat de leerlingen zich nog zeer gebrekkig in 't Fransch uitdrukten en meermalen de woorden van <hi rend="spat">Montaland</hi> volstrekt niet begrepen. Toen de Graaf en de Direkteur zich verwijderd hadden, haalden de leerlingen ruimer adem. <hi rend="spat">Montaland</hi> ging zeer bedaard verder, maar ze luisterden niet meer en vingen weldra aan gesprekken in hunne eigen taal te voeren. Herhaaldelijk klonk nu eene waarschuwing of vermaning, maar dit baatte niet veel, omdat het <hi rend="spat">prestige</hi> van de beide aanzienlijke bezoekers verbroken was en de onhandige Franschman met zijne schutterige verlegenheid geen grooten indruk maakte op de twintig levenslustige knapen.</p>
<p>Nadat de eerste acht dagen verloopen waren, had Mevrouw <hi rend="spat">Montaland</hi> hare benedenvertrekken in orde en was zij zoo ver gekomen, dat zij met behulp van Mevrouw <hi rend="spat">Berthout</hi> een vrij geschikt dienstmeisjen had gevonden, dat een paar woorden Fransch sprak en des daags voor <hi rend="spat">Violette</hi> zorg kon dragen. In het midden van de tweede week verscheen <hi rend="spat">Montaland</hi> met zeer deftig geschreven uitnoodigingen voor zijne ambtgenooten, waarin vermeld stond, dat mevrouw en meneer <hi rend="spat">Montaland</hi> de eer hadden u uit te noodigen, om Maandag avond den 15 Oktober en volgende Maandag-avonden ten hunnent te komen doorbrengen. De Direkteur zag het papiertjen vluchtig in en klemde de lippen op elkaar. Insgelijks de heer <hi rend="spat">Klock</hi>, die aanstonds in gebroken Fransch verklaarde, dat hij al zijn Maandag-avonden bezet had.</p>
<p>In den huiselijken kring der <hi rend="spat">Quallers</hi> deed het briefjen
<pb n="175"/>van den franschen leeraar een klein oproer binnenskamers uitbarsten. De waardige vrouw van den Direkteur vond, dat men met dien ‘franschen wind’ niets van nooden had, maar de dochters <hi rend="spat">Emma</hi> en <hi rend="spat">Nelly</hi> meenden, dat het alleraardigst zou zijn eens op te nemen, hoe die fransche madam eigentlijk was en wat er op het partijtjen zou voorvallen. Ze hadden haar al op straat zien loopen, zoo dwaas opgeschikt en met zoo'n gek model van een hoed - al de menschen keken haar na. In de Damstraat waren twee officieren blijven staan, om de Française na te kijken en daarom waren de jonge dames <hi rend="spat">Qualler</hi> zeer nieuwsgierig die madam eens van naderbij te ontmoeten. Doch de grimmige moeder maakte zich zeer boos en beweerde, dat zoo'n vreemd mensch niet te vertrouwen was en dat haar dochters er geen voet in huis zouden zetten. Nu volgde er eene geweldige uitbarsting van de beide jonge dames. Nooit gingen zij eens uit; des Zondags mochten ze wel driemaal naar de kerk, maar dat was ook alles, met een bezoek van den heer <hi rend="spat">Klock</hi> op den koop toe. In vijf jaren waren ze maar een keer of vier uit geweest en dat wel, om de Zendingfeesten of de bevestiging van een predikant bij te wonen - nu werden ze gevraagd en zouden weer thuis moeten blijven.....</p>
<p>De Direkteur mengde zich thands in de beraadslagingen. Vrij barsch legde hij alle drie het zwijgen op. Dat waren ze gewoon. <hi rend="spat">Qualler</hi> was zeer gestreng in het handhaven der huiselijke tucht. Hij sprak nu de beslissing uit. Ditmaal en bij uitzondering zou het gantsche gezin de uitnoodiging aannemen. Hij was als Direkteur verplicht zooveel mogelijk eene goede verstandhouding met zijne leeraren te onderhouden en nu was <hi rend="spat">Montaland</hi> wel niet meegevallen, maar hij was er nu eenmaal en daarom ging het niet aan hem voor 't hoofd te stooten. Men zoude alleen voor deze gelegenheid gebruik maken van de vriendelijkheid, later nooit meer.</p>
<p>&nbsp;</p>
<p>Mevrouw <hi rend="spat">Montaland</hi> was zeer opgeruimd. Ze vond het in de laatste dagen nog al dragelijk in <hi rend="spat">Ranthooven</hi>. Ze had kennis gemaakt met de familie <hi rend="spat">Berthout</hi>, die allervriendelijkst hare nieuwe en vreemde huurders had geholpen. Mevrouw <hi rend="spat">Berthout</hi> en <hi rend="spat">Betsy</hi>, des dokters eenige dochter, kon-<pb n="176"/>den haar zoo uitmuntend begrijpen en spraken zoo vriendelijk en zoo goed Fransch, dat ze zich bijna al thuis gevoelde bij den dokter. Des nademiddags van den veelbelovenden Maandag wandelde zij in de stad, om kleine inkoopen te doen. Tegen vier uren nam zij haar weg langs de schilderachtige wandelingen, die door een of ander geestverwant van <hi rend="spat">Zocher</hi> op het terrein der stadsvesten waren aangelegd. De kleine <hi rend="spat">Violette</hi> was met de nieuwe <hi rend="spat">bonne</hi> daar gezonden, om tegen vijf uren door moeder zelve te worden afgehaald. Mevrouw <hi rend="spat">Montaland</hi> had iets zeer bizonders in haar voorkomen. Haar kleed bezat dien eigenaardigen vorm, welke terstond als zijn oorsprong de stad Parijs aanwees; zoo was haar hoed buitengewoon klein, niet onbevallig, maar uiterst in 't oog springend en vreemd. Hoewel ze zich opzettelijk gekleed had voor hare wandeling, bleef zeker waas van slordigheid haar onderscheiden - niet het minst voor den dag komende door de zonderling verwarde wijze, waarop het mooye donkerbruine hair langs hare slapen golfde.</p>
<p>Toen zij nu uiterst tevreden haren tocht door de fraaye lanen en boschjes voortzette, om <hi rend="spat">Violette</hi> af te halen, bemerkte ze op eens, dat in de verte haar dochtertjen op eene bank gezeten was, terwijl de nieuwe <hi rend="spat">bonne</hi> naast haar stond in druk gesprek met twee officieren. Behalven <hi rend="spat">Violette</hi> hadden allen den rug gewend naar hare zijde. Nieuwsgierig verhaast zij haar stap.</p>
<p>- ‘Daar is mama!’ - roept het kind.</p>
<p>Mevrouw <hi rend="spat">Montaland</hi> stond plotseling voor de heeren.</p>
<p>'t Scheen of ze wat verlegen waren, maar even snel herstelden ze zich. De nieuwe <hi rend="spat">bonne</hi> zag, dat er een rups op <hi rend="spat">Violettes</hi> jurk liep en hield zich bezig, om het insekt met een zakdoek te verjagen.</p>
<p>- ‘Mevrouw!’ - spreekt de grootste en knapste der officieren - ‘vergun mij u van harte mijn kompliment te maken over uw allerliefst dochtertjen. Wij zaten hier een oogenblik uit te rusten, toen ze bij ons kwam en zoo alleraardigst aansprak, dat we een kwartiertjen saam hebben gekeuveld. Ze heeft ons verteld, dat zij <hi rend="spat">Violette Montaland</hi> heet, dat zij met papa en mama van Parijs naar Holland gekomen is - allerliefst, mevrouw! allerliefst!’</p>
<p>De officier had aanstonds begrepen, dat hij tegenover eene
<pb n="177"/>vreemde dame stond, dat zijne dubbelzinnige vrijmoedigheid misschien voor eene aangename beleefdheid zou worden opgenomen. Bovendien drukte hij zich in zeer beschaafd Fransch uit en stond zoo eerbiedig te buigen, dat men wel zeer bizonder preutsch van aard had moeten zijn, om al die beleefdheid onbeandwoord te laten. Ten minste....dat was de meening van mevrouw <hi rend="spat">Montaland</hi>, die nu ook boog en <hi rend="spat">Violette</hi> bij de hand nemend zich wilde verwijderen.</p>
<p>Doch de knappe officier kon zich in deze ontknooping niet schikken.</p>
<p>- ‘Wij hebben immers de eer te spreken met Mevrouw <hi rend="spat">Montaland</hi>, echtgenoot van den nieuwen leeraar in de fransche taal hier ter stede? Mag ik u voorstellen, mevrouw! mijn vriend <hi rend="spat">Van Stralen</hi>, officier der artillerie!’</p>
<p>En onmiddellijk nam de voorgestelde het woord, om er bij te voegen:</p>
<p>- ‘Ik heb de eer u voor te stellen, mijn vriend <hi rend="spat">Flobert de Quincy</hi>, officier der artillerie!’</p>
<p>Mevrouw <hi rend="spat">Montaland</hi> knikte met haar gewonen, vroolijken glimlach. Daarna andwoordde zij:</p>
<p>- ‘Het zal mijn echtgenoot zeer aangenaam zijn de heeren te leeren kennen. Wij zullen maandagsavonds thuis zijn, om onze kennissen te ontvangen - Kranskade No. 10!’</p>
<p>Mevrouw <hi rend="spat">Montaland</hi> neeg voor 't laatst en liet de heeren met de vriendelijkste buigingen aftrekken.</p>
<p>Zij had wel lust de <hi rend="spat">bonne</hi> uitvoerig te ondervragen, maar deze scheen het weinige Fransch, 't welk zij voorgaf te kennen, geheel te zijn vergeten.</p>
<p>Zeer opgewekt verhaalde zij aan <hi rend="spat">Victor</hi> van de overwinning door <hi rend="spat">Violette</hi> op het nederlandsche leger behaald en niet minder opgewekt deelde zij mee, dat zij eene kostelijke taart bij den banketbakker had besteld, die te 9 uur zou bezorgd worden voor de receptie. In dit alles vond haar <hi rend="spat">Victor</hi> stof tot juichen, zoodat hij zich na den maaltijd uiterst te vreden naar de societeit <hi rend="spat">Amicitia</hi> begaf, om tot een uur of 9 de fransche dagbladen te lezen. Nadat hij vertrokken was, gaf zijne <hi rend="spat">Valentine</hi> aan de <hi rend="spat">bonne</hi> last haar te helpen in 't opruimen van de beide kamers, waar de groote receptie moest plaats grijpen. Geen kleed lag op den stoffigen, wit planken vloer, alleen waren er een tweetal hard roode
<pb n="178"/>tapijten onder de beide tafels gelegd, maar de beide schoorsteenen in voor- en tuinkamer, die <hi rend="spat">en suite</hi> verbonden waren, prijkten met ontelbare aardige vaasjens van <hi rend="spat">biscuit</hi>, kristal en ivoor. Behalven den reeds genoemden divan en de pianino bevond zich in deze beide vertrekken niets anders, dan een betrekkelijk groot aantal stoelen en een paar nette handtafeltjens. Zoodra dit alles met groote drukte in orde geschikt was, trok <hi rend="spat">Valentine</hi> met hare <hi rend="spat">Violette</hi> naar de bovenverdieping, om de kleine ter ruste te leggen, en zich zelf nog een weinig netter te kleeden - daar zij ruimschoots den tijd had tot half negen, op welk tijdstip zij hare gasten verwachtte.</p>
<p>Nog geen kwartier was zij aan 't werk of er werd gebeld. De <hi rend="spat">bonne</hi>, die <hi rend="spat">Mietjen</hi> heetten, maar thans <hi rend="spat">Mimi</hi> gedoopt was, kwam berichten, dat een oud heer en dame met twee jonge meisjens waren aangekomen. Zij had ze beneden in de salons gelaten. 't Was even over zeven. Madame <hi rend="spat">Montaland</hi> was radeloos. Wie kwam nu ooit op eene receptie om zeven uur. Ach, die Hollanders! Spoedig moest <hi rend="spat">Mimi</hi> naar beneden de lampen aansteken en de gasten berichten, dat mevrouw bezig was zich te kleeden, dat mevrouw de familie zoo vroeg niet verwacht had.</p>
<p>Beneden stonden <hi rend="spat">Qualler</hi> met echtgenoot en dochters.</p>
<p>De jonge meisjens zagen er vrij zwierig, waereldsch en bont uit, maar de ouders waren zoo statig mogelijk in 't zwart. Eerst stonden ze zwijgend in 't schemerdonker, toen kwam de meid met de lampen en het bericht van mevrouw. De Direkteur zag met zeer ontevreden gelaat in 't rond, zijne echtgenoote nam den inventaris van de meubelen op en lachtte schamper. De beide dames <hi rend="spat">Nelly</hi> en <hi rend="spat">Emma</hi> bekeken de ornamenten op de beide schoorsteenen. Weldra waren <hi rend="spat">Qualler</hi> en wederhelft op twee stoelen tegen den muur aangevallen en snuffelden de beide meisjens voortdurend in 't ronde. 't Ontbrak niet aan ontevreden gefluister van de zijde der ouders en aan onderdrukt gelach van de zijde der jonge dames. Een luid geschrei van een kind boven hun hoofd vermaande hen tot geduld. Zoo verliepen bijna drie kwartiers.</p>
<p>Luide werd weer aan de voordeur gebeld.</p>
<p><hi rend="spat">Mimi</hi> haastte zich te openen en aanstonds vernam men
<pb n="179"/>wapengekletter in de gang. De deur werd geopend en de twee luitenants der artillerie: <hi rend="spat">Van Stralen</hi> en <hi rend="spat">Flobert de Quincy</hi> traden cierlijk buigend binnen. Eene niet gemakkelijk te onderdrukken verbazing maakte zich van alle aanwezigen meester. <hi rend="spat">Nelly</hi> en <hi rend="spat">Emma</hi> waren plotseling hoog ernstig gestemd, hare ouders schenen niet gezind een enkel woord te spreken. Met voorbeeldigen takt vingen de beide oorlogsmannen aan vrede te stichten door op zeer bescheiden wijze een gesprek aan te knoopen, waarbij zij uitsluitend het woord richtten tot hun geachten stadgenoot <hi rend="spat">Qualler</hi>. Snel werd nu de deur van de tuinkamer geopend en onder een vloed van verontschuldigingen ruischte mevrouw <hi rend="spat">Montaland</hi> de kamer binnen.</p>
<p>Er mocht beweerd worden, dat de gastvrouw er zeer bevallig uitzag. Het altijd eenigszins verwarde hair was nu in nette, glanzige vlechten langs de frissche wangen gelegd. De eenvoudige zwarte zijden japon, zeer smaakvol van vorm, stond haar uitmuntend bij de prachtige armen en blanken hals, die onder zedige zwarte kant nog fraayer uitkwam. Jammer alleen, dat zij in de haast een scheur in den schoot van 't zijden kleed had gekregen, die ze kortheidshalven met een paar spelden had gehecht.</p>
<p>Mevrouw <hi rend="spat">Qualler</hi> keek haar van 't hoofd tot de voeten aan en glimlachte zoo droog mogelijk, toen de gastvrouw het woord tot haar richtte. Spoedig begreep <hi rend="spat">Valentine</hi>, dat de dame uit louter beleefdheid kwam, maar geen woord Fransch verstond. Beter ging het met <hi rend="spat">Nelly</hi> en <hi rend="spat">Emma</hi>, die redelijk verstaanbaar een gesprek konden voeren en haar best deden zoo vriendelijk mogelijk te zijn. De heer <hi rend="spat">Flobert de Quincy</hi> nam nu de vrijheid de beide dames aan te spreken, en <hi rend="spat">Van Stralen</hi> ving een onderhoud aan met de gastvrouw. De vrouw van den Direkteur, beet op de tanden van verkropte boosheid, want ze had wel gemerkt, dat die twee officieren kwamen, om hare dochters 't hoofd op hol te brengen. De waardige Direkteur zelf snoof, verveelde zich en wenschte nooit gekomen te zijn.</p>
<p>Gelukkig verschenen tegen half negen de Gastheer en <hi rend="spat">Van Winter</hi>. Beide hadden elkander op <hi rend="spat">Amicitia</hi> gevonden en <hi rend="spat">Van Winter</hi> had er op aangedrongen aanstonds te gaan, daar de hollandsche gasten waarschijnlijk veel vroeger zouden
<pb n="180"/>verschijnen, dan mevrouw <hi rend="spat">Montaland</hi> lief was. Het eerste woord van den Direkteur was:</p>
<p>- ‘Zoo, meneer <hi rend="spat">Montaland</hi>! ik ben zeer in mijn schik u nog even te zien, want wij staan op 't punt te vertrekken!’</p>
<p>- ‘Vertrekken! Maar dat gaat niet aan, meneer de Direkteur! Wij wenschen nog een paar uurtjens gezellig te kouten!’</p>
<p>En aanstonds begon de gastheer met dringend betoon van vriendschappelijkheid te bewijzen, dat men in Frankrijk elkaar nooit anders ontmoette dan na negen uren des avonds. Hierop volgde de voorstelling der beide officieren, die zich zeer innemend toonden tegenover den heer <hi rend="spat">Montaland</hi>. De heer <hi rend="spat">Flobert de Quincy</hi> wist op zeer aangename wijze te kennen te geven, dat hij van franschen oorsprong was en zich dus onder landgenooten meende te bevinden.</p>
<p>De dames <hi rend="spat">Emma</hi> en <hi rend="spat">Nelly</hi> werden volkomen in beslag genomen door de uiterst beleefde jongelui der artillerie. <hi rend="spat">Montaland</hi> poogde den Direkteur zooveel mogelijk bezig te houden en <hi rend="spat">Van Winter</hi> legde aan de gastvrouw uit, dat men in <hi rend="spat">Ranthooven</hi> en overal elders in Nederland gewoonlijk te 7 of 8 uur kwam thee drinken. Mevrouw <hi rend="spat">Qualler</hi> zat alleen op den divan en beet zich van spijt op de lippen.</p>
<p>Nieuwe gasten verschenen nu: Dokter <hi rend="spat">Berthout</hi> met vrouw en dochter. De arts trad binnen met zijne gewone beweeglijkheid en schudde de gastvrouw hartelijk de hand. De ontmoeting met den Direkteur was vrij zonderling. <hi rend="spat">Qualler</hi> scheen onthutst en verlegen, de dokter trad hem stijf groetend voorbij. De dames <hi rend="spat">Berthout</hi> wikkelden zich in een opgewekt gesprek met <hi rend="spat">Valentine</hi> en schenen op de andere gasten niet te letten. Nu kwam mama <hi rend="spat">Qualler</hi> zeer bedaard hare dochters aanzeggen, dat men ging vertrekken. <hi rend="spat">Nelly</hi> en <hi rend="spat">Emma</hi> durfden niet pruilen, maar traden woedend en zwijgend naar de gastvrouw.</p>
<p>- ‘Nu al vertrekken!’ - riep <hi rend="spat">Valentine</hi> - ‘tot het verzamelde gezin van den Direkteur. - ‘De thee zal aanstonds komen. Nog een oogenblik geduld!’</p>
<p>Mevrouw <hi rend="spat">Qualler</hi> had het woord thee niet te vergeefs gehoord.</p>
<p>- ‘In onze familie wordt om zeven uur thee gedronken!’ - riep ze luid en in goed Nederlandsch.</p>
<p>Niemand scheen zich om dien uitval te bekommeren.</p>
<pb n="181"/>
<p>Er werd van alle zijden zeer deftig gebogen en juist met het slaan van negen uur op de groote stadsklok vertrok het gezin van den Direkteur uit de gastvrije woning van den nieuwen franschen leeraar, terwijl het moeilijk zou te zeggen geweest zijn, wie van dat viertal met de meeste verbittering, boosheid en ergernis den weg naar huis aannam.</p>
<p>De gasten der <hi rend="spat">Montalands</hi> bekommerden zich niet bijster veel om dit overhaast vertrek, of het moesten de beide officieren zijn, die zich den tijd ten nutte hadden gemaakt om de beide jonge dames <hi rend="spat">Nelly</hi> en <hi rend="spat">Emma</hi> de aardigste en dringendste vleyerijen te zeggen. Het gesprek werd nu meer algemeen en was recht levendig, toen te half tien de thee verscheen in de gedaante van een servies door <hi rend="spat">Mimi</hi> op de tafel in de voorkamer geplaatst, vergezeld van een karaf met konjak en cierlijke miniatuurglaasjens.</p>
<p><hi rend="spat">Valentine</hi> preste de beide oorlogsmannen tot hulp en zoo geschiedde het, dat de thee werd geschonken onder allerlei vroolijke scherts. <hi rend="spat">Van Winter</hi> had zich een weinig op den achtergrond gehouden, daar hij de gasten niet kende, maar weldra had hij het gewaagd mejuffrouw <hi rend="spat">Betsy Berthout</hi>, eene geestige brunette met tintelende zwarte oogen, aan te spreken en daarom had hij zeer weinig deel genomen aan de evolutiën bij de theetafel, weldra nog belangrijk uitgebreid - de evolutiën namelijk - door de komst van eene veelbelovende taart.</p>
<p>'t Schijnt, dat in vele gezelschappen het levendigst verkeer ontstaat, zoo de verschillende gasten bezig zijn met elkander iets te gebruiken. De thee had ook hier een opmerkelijken invloed. De vroolijke, levenslustige en vrijmoedige Dokter <hi rend="spat">Berthout</hi> had het woord gericht tot zijn ‘<hi rend="spat">locataire</hi>’ <hi rend="spat">Montaland</hi>. Hij was bezig hem de schaduwzijde der bizondere hoogere burgerschool met driejarigen kursus aan te toonen. Op den voorgrond bleef gehandhaafd het eerbiedwekkende van den ijver, door den Graaf <hi rend="spat">van der Boeckhorst</hi> aan den dag gelegd. Maar de praktische uitkomsten zouden geene andere zijn, dan die van eene gewone school van meer uitgebreid lager onderwijs, daar men de voornaamste nieuwe wetenschappen van het middelbaar onderwijs niet of nauwelijks zou aanroeren. Scheikunde, Geologie, Botanie, Mineralogie, Staats- en Handelswetenschappen zijn geschrapt.
<pb n="182"/>Wat zal een leerling aan een getuigschrift hebben, als hij zulks een kursus met goeden uitslag heeft gevolgd? En wie is de bestuurder, de direkteur? Dokter <hi rend="spat">Berthout</hi> wendde het hoofd naar het oor van <hi rend="spat">Montaland</hi> en voegde er fluisterend bij:</p>
<p>- ‘'t Is niet om kwaad te spreken van mijne stadgenooten, maar om u, die geheel onzijdig kunt zijn in dezen strijd en aan wien ik hoogachting toedraag, in te lichten omtrent den waarachtigen toestand der zaken. De heer <hi rend="spat">Qualler</hi> scheen zoo even wat onrustig bij mijn binnentreden. Dat is niet zeer verwonderlijk. Sints jaren heb ik geijverd voor goed lager onderwijs in deze stad en tot voor twee jaar was ik lid der schoolkommissie. Voor twintig jaren ongeveer was <hi rend="spat">Qualler</hi> hulponderwijzer en werd hij tweemaal geschorst wegens ergerlijk gedrag. Hij nam toen vrijwillig zijn ontslag en werd plotseling een vurig voorstander der konfessioneele richting. Sints heeft hij les gegeven aan bizondere scholen en een getrouw voorstander gevonden in den Graaf <hi rend="spat">van der Boeckhorst</hi> - maar met dit al blijf ik huiverig om den man de hand te geven - 't is misschien onbillijk van mij, maar zijn uiterlijk boezemt mij weinig vertrouwen in.’</p>
<p>Hier kwam <hi rend="spat">Valentine</hi> haar <hi rend="spat">Victor</hi> verzoeken de gasten iets voor te dragen bij het klavier. Hij was aanstonds gereed en zong zeer zuiver:</p>
<lg type="poem">
<l>‘<hi rend="spat">Salut demeure chaste et pure</hi>’.....</l>
</lg>
<p>In de voorkamer stonden <hi rend="spat">Valentine</hi> en de heer <hi rend="spat">Flobert de Quincy</hi> ieder een stuk taart te eten en zachtkens tot elkander te fluisteren. De jonkman keek daarbij de schoone fransche dame zoo driest in de oogen, dat zij niet beter wist te doen, dan hem het leege bord in de handen te geven en eene toevlucht te zoeken op den divan naast mevrouw <hi rend="spat">Berthout</hi>.</p>
<p>&nbsp;</p>
<p>(<hi rend="i">Slot volgt.</hi>)</p>
</div>
</div>
<div type="chapter">
<interpGrp>
<interp type="primair" value="mane004"/>
<interp type="primair" value="admi001"/>
<interp type="secundair" value="hube009"/>
<interp type="secundair" value="niev001"/>
<interp type="secundair" value="mult001maxh01"/>
<interp type="secundair" value="lode017"/>
</interpGrp>
<pb n="183"/>
<head rend="h3">Nieuwe uitgaven.</head>
<head rend="h4">De Schipbreuk van den Chancellor, naar het fransch van Jules Verne door Dr. W.J.A. Huberts. Prijs f 1.60.
<lb/>
Nederland en zijne bewoners, door Edm. de Amicis. Uit het Italiaansch vertaald door D. Lodeesen en met een voorrede van Dr. Jan ten Brink. Prijs f 2.25.
<lb/>
Fragmenten. Winter- en Zomerbeelden, door C. van Nievelt. Prijs f 2.25.
<lb/>
Verleden en heden. Een tocht langs de kusten van de Zuiderzee, (Villes Mortes) door Henry Havard. Prijs f 2.25.</head>
<p>Wat houdt gij voor 't pleizierigst in 't reizen? Een warme en stuivende ruime plaats in een spoorwagen of een hoekje van drie graden in een propvollen omnibus? Een open tafel, waar gij tusschen twee personen zit die telkens het beste uit de schoteltjes zoeken, zoodat ge er nooit iets goeds uit krijgt, van welken kant ze ook komen, of een voor u alleen aangericht maaltje van aangebrande koteletten met aardappeltjes zonder zout? Een flesch steenzuurrijke Bordeaux, cantemerleprijs, of eenige glazen lauwen rijnwijn? Gij hebt het voor 't kiezen; op reis kunt ge alles krijgen. Er zijn veel reizende menschen geweest die met deze keuzen verlegen zaten en onderweg klaagden en jammerden, zoodat een steenen hart hen tuis wenschte. Men mag vragen: Wat deden ze op reis te gaan? 't is elks werk niet. Hoewel de meeste menschen, eenmaal tuisgekomen, zich beroemen op reis te zijn geweest, is het toch een feit dat zij op reis martelaars waren. Hun edelmoedigheid gaat dan uiterlijk wel zóó ver,
<pb n="184"/>dat zij enkel de genoegens vertellen, het schoone, het wonderbare, ja zelfs van een tegenspoed, zooals een dag hongerlijdens, nu ook een pretje maken, maar in hun binnenste hebben zij besloten, niet meer zoo ver van huis, en altans niet meer dáárheen te gaan. 't Volgend jaar zijn zij echter daar weder en doorleven de zelfde lijdensgeschiedenissen.</p>
<p>Wonderlijke gemeente, die pelgrimsgemeente. Zij groeit tegen de verdrukking in. Zoo kunnen de prijzen jaarlijks niet stijgen, de gevaren niet toenemen, de open tafels niet magerder worden of steeds grootere karavanen pelgrims reizen en trekken heen en weder en vertellen later dat zij 't zoo bijzonder goed hebben gehad. Ja, sommigen gaan zoover, dat zij een keus doen tusschen geriefelijkheden als die hier boven werden opgenoemd! Zij kiezen met wellust.</p>
<p>Zonder ons in hun keus te verdiepen, niet waar? mag ik uw aandacht vestigen op het verschijnsel dat het genot komt na de reis, bij verreweg de meesten. Niemand die 't weet, reist in de verwachting dat hij rustiger leven, beter spijs en drank zal hebben dan tuis, maar dat hij meer zien, meer beleven zal dan tuis. Hij gaat dus niet zoozeer uit ten bate van zijn lichaam maar van zijn geest. De verstandige reiziger - daar zijn er immers onder? - weet dat hij meer van zijn stoffelijk aanzijn gaat vergen dan hij tuis deed. Hij gaat meer dan ooit zijn lichaam gebruiken om zijn geest te sterken en uit te breiden, want, teruggekomen, moet hij meer weten, beter en sterker zijn voor zijn doelwit in 't leven. Er wordt beweerd dat er ook zijn die voor uitspanning of herstel van lichaam en geest reizen, maar wie dit beoogen, gaan niet zoo zeer op reis als wel naar een ander tuis. Het reizen toch is op zich zelf vermoeiend. Aan den reismoed van velen hebben wij schoone boeken te danken. Onderzoekingen, indrukken, werkelijke of denkbeeldige ontmoetingen werden uitgewerkt en tot een schoon geheel verzameld, als zoovele bewijzen dat het zoogenaamd ongerief eener reis geheel ondergeschikt is aan hetgeen voor den geest wordt verkregen. Hoe moeilijk werd voor Sterne de toestand door den dooden ezel en welk een onsterfelijk stuk bezitten wij van zijn hand over dat wonderbaar ongeval! Welk een bekrompen reistuig was de Sainte-Vierge en hoe onvergetelijk is de ontmoeting met den monnik en 't vroolijk fransch echtpaar op dat zelfde
<pb n="185"/>scheepje ons door Multatuli beschreven! 't Is alsof juist kleine en groote tegenspoeden ons zulke liefelijke beelden moeten schenken. En niet enkel reisbeelden. Wij zijn aan dien zelfden moed, aan die zelfde zucht tot reizen en de tegenheden er aan verbonden, groote ontdekkingen, groote kennis, uitgebreide velden van bearbeiding voor den geest verschuldigd. En indien er een volk is op de wereld dat daarin een woord mag meespreken, dan is 't het Nederlandsche. Van Houtman tot Freule Tinne mag het op een reeks van reizigers bogen, gelijk maar weinigen. Zij hebben de wereld aan zichzelf ontdekt. 't Zijn dan ook die soort van reizigers waardoor wijzelf als volk de aandacht sterk getrokken hebben; waardoor wij vele vreemde reizigers naar ons land lokten. Immers ons volk maakte zich beroemd door die reizigers, die onze geschiedenis over de geheele wereld verkondigden, meer dan boeken vermochten, zoodat zij onder onze en vreemde zeelieden overal van mond tot mond ging. Dit volk wilde de vreemdeling leeren kennen en heeft eeuwen lang pogingen gedaan tot dat doel. Er kwamen steeds meer vreemdelingen in ons land. Steeds meer werd ons land en volk een voorwerp van belangstelling voor alle natiën. Reizigers uit het Zuiden hebben onze mist en koude getrotseerd; die uit het Noorden hebben onze vochtigheid verdragen. Allen zijn vol van klachten over onze duurte en ander ongerief en allen beschrijven ons land en volk met een achting en eerbied, die wij overdreven zouden willen noemen uit bescheidenheid. Het Nederlandsche volk mag gerust zeggen dat het bereisd is. Het is bereisd, omdat sints vier eeuwen zijn vlag waait aan alle hoeken der wereld tot in de binnenlanden; het is bereisd; want sints weinig minder tijd kwamen duizenden vreemdelingen bij ons om ons leven en werken van nabij te zien. Daarom zeker wordt het reizen bij ons in eere gehouden; worden de tegenspoeden niet geteld en zijn Pieters Spa ten onzent onsterfelijk. Ja, wij zijn, hoe kalm en gezeten
we er mogen uitzien, een vlottend volk, dat meer dan eens gereed stond om zijn land weder tot water te maken en op de groote zeeën te gaan varen.</p>
<pb n="186"/>
<p>Dien indruk, alsof wij elk oogenblik op een Pascha voorbereid waren, heeft ons land en volk op alle reizigers gemaakt die voor volkenkunde bij ons kwamen. In hun oog staan wij tot de afreis gereed. Edmondo de Amicis zegt dat wij, wel is waar, op voet van oorlog met de zee verkeeren, maar dat wij bij elke gelegenheid bij haar onze toevlucht zoeken. Niets is zoo waar. Ons zelf, door den sleur en de gewoonte van gezichtsscherpte beroofd, valt onze verhouding tot het water zoo niet in 't oog als den opmerkzamen vreemdeling; terecht merken zij op, dat wij geen rust en vrede kennen; dat wij steeds ons gereed houden tot verdediging tegen de zee, aan wie we ons land ontnamen; en als zij 't ooit van ons terugnam, zouden wij haar op den rug springen en naar een andere wereld varen.</p>
<p>Ieder Nederlander zal zeker met genoegen <hi rend="spat">Nederland en zijn bewoners</hi> van d'Amicis lezen. Zijn reisverhaal vloeit over van waardeering van ons land en volk, terwijl er het strenge oog, het ernstig woord van critiek niet aan ontbreekt. De jonge vreemdeling (volgens Jan ten Brink is hij negen en twintig jaar oud, woonde als officier den slag van Custozza bij en leeft nu geheel voor de italiaansche letteren) heeft zonder vooroordeel niet alleen maar met den blik van een bereisd man ons land doorkruist. Hij heeft onze steden in- en uitwendig goed bekeken. Zijn plaatsbeschrijvingen zijn in een hooge mate juist en zijn opmerkingen gezond. 't Is moeilijk - of men moest in heel kleine bizonderheden vervallen, - hem op onnauwkeurigheid, onjuistheid, laat staan onwaarheid te betrappen. Men zou zich hoogstens kunnen verwonderen dat hij, ‘bij nacht’ de stad Rotterdam inrijdend, voor een opgehaalde brug moet blijven staan; of dat hij over ‘oostindische litteratuur’ ten onzent sprekende, Max Havelaar vergeet, zooals de vertaler terecht opmerkt; of dat hij de amsterdamsche Jodenwijk een babylon van smerigheden noemt. Over 't geheel is zijn beschrijving zoodanig dat elk beschaafd Nederlander ze lezen moet om zich een zuiver begrip te vormen van het land waarin hij leeft, van den indruk dien hij maakt en van de kennis die hij aangaande zijn eigen volk te kort komt.</p>
<p>D'Amicis heeft echter meer gedaan dan de steden beschreven; hij heeft een onderzoek ingesteld naar onze ont-<pb n="187"/>wikkeling in kunsten en wetenschappen. Hij heeft onze museums bezocht en gesproken met mannen die onze letterkunde en haar geschiedenis kennen. Daar nu zijn werk in 't Italiaansch geschreven is en dus over de geheele wereld kan gelezen worden, is 't van hoog belang voor ons, welke denkbeelden d'Amicis omtrent onze geestontwikkeling heeft opgedaan. Want wat hij van onze lichaamszorg vertelt, gaat ons minder aan omdat hij daar in algemeenheden vervalt, die reeds daarom niet opgaan omdat zij algemeenheden zijn. Veel reizigers onder vreemde volken hebben het zwak, wat zij bij toeval of bij uitzondering zien gebeuren, als een doorgaanden karaktertrek of slender bij dit volk te laten gelden. Ik verval waarlijk niet in algemeenheid als ik dit zwak aan alle reizigers wijt. Ik wil gaarne gelooven dat een noordsch volk meer eet dan een zuidelijk volk. 't Spreekt immers van zelf dat in ons klimaat meer zuurstof wordt omgezet dan in dat van Italië. Maar de Italiaan moet juist zijn eigen landszeden eerst vergeten, eer hij die van vreemde volken beoordeelt, want anders maakt hij vergelijkingen en laat ze ten nadeele der vreemde uitvallen. Zoo viel het hem hier op, dat er zooveel werd gegeten, lees: meer dan in Italiê. Hij zag dit in een restaurant.</p>
<p>Wie verzekert hem dat daar enkel Hollanders waren? Volgens de natuurlijke historie moeten er veel meer Duitschers en andere vreemdelingen geweest zijn. Toch vonnist d'Amicis dadelijk: ‘<hi rend="spat">de Nederlanders eten veel</hi>.’ ‘Zij zijn niet lekker, maar gulzig.’ ‘Zij hechten meer waarde aan veel dan aan hoe.’ ‘Zij eten gewoonlijk vijf maal per dag.’ Een wonderlijk gevoel overvalt mij hier, mij arm schrijver, die nooit meer dan driemaal, <hi rend="spat">in den regel</hi> twee maal per dag en zoo gaarne lekker eet. Ziet gij, Hollanders! deze algemeenheden van d'Amicis willen wij maar niet rekenen. Zoo hebben alle reizigers bij alle volken van 't enkele tot het algemeene besloten. Met onzen geest, die uit onze muzeums en onze boeken spreekt, is dit anders. Verdient hij een vonnis, dan spreekt hijzelf het uit; de vreemdeling heeft hier alleen de stellige feiten.</p>
<p>‘Het realisme, dat aan de hollandsche schilderkunst haar groote oorspronkelijkheid en kracht geeft, is aan de andere zijde ook de wortel harer grootste gebreken. De hollandsche
<pb n="188"/>schilders, niet hun jagen naar de waarheid der stof, hebben hun beelden slechts de uitdrukking gegeven der natuurlijke zinnelijke gewaarwordingen. De smart, de liefde, de geestdrift en zooveel andere teedere gewaarwordingen waarvoor bijna geen naam is, stellen ze zelden of in 't geheel niet voor. Voor hen klopt het hart niet, weent het oog niet, trillen de lippen niet. Op hun doeken ontbreekt een gansch deel der menschelijke ziel en wel het machtigste en het edelste. Bovendien, met dat getrouw nabootsen van alles, ook het ruwe en leelijke, ja dit bij voorkeur, maken zij de eigenaardigheden tot gebreken en de portretten tot caricaturen. Zij lasteren alzoo hun eigen volk, door aan alles iets leelijks en grofs te geven. Om dit te kunnen voorstellen zijn zij genoodzaakt, platte onderwerpen te kiezen. Van daar die overvloed van schilderijen, die kroegen en drinkers met roode en domme gezichten, en in de malste houdingen, of dubbelzinnige vrouwspersonen, of oudjes van de bespottelijke zijde vertoond; kortom allerlei tooneelen, waar men het ruwe schelden en de liederlijke taal meent te hooren. Als men alleen op die schilderijen afging, zou men zeggen, dat Nederland door het leelijkste en liederlijkste volk ter wereld bewoond werd. Ja, de schilders gaan in dit opzicht nog verder. Steen plaatst midden op een schilderij een klisteer; Potter schildert een pissende koe, Rembrandt teekent personen die hun behoefte doen; Brouwer dronken lui die overgeven; Torrentius brengt stukken in de wandeling die zoo smerig zijn, dat de Staten van Holland ze laten ophalen en verbranden. Maar al laat men deze uitspattingen in 't midden, in een hollandsch museum vindt men niets dat het gemoed verheft, niets dat tot hooge en edele gedachten stemt. Men bewondert, men heeft genot, men lacht, men blijft een tijdlang peinzen voor het een of ander landschap; maar als men het museum verlaat, vindt men dat men geen volledig genot heeft gehad: men mist iets; men heeft behoefte om schoone
dingen te zien, bezielde verzen te lezen, en zonder het te weten of te willen, komt een “Rafaël boven!” over onze lippen.’</p>
<p>Ziedaar d'Amicis over onze museums. Dit is geen algemeenheid. Het is feitelijk waar of niet waar. En althans zijn dit de indrukken van onze schilderstukken op een Italiaan. Zelfs
<pb n="189"/>'t beste wat hij er van zegt, is nog schraler dan een pijp Macaroni: ‘twee uitstekende eigenschappen’ noemt hij ze: ‘hun verscheidenheid en hun belangrijkheid als kenbron van land en volk.’</p>
<p>Nu laat d'Amicis op zijn reis wel eens meer doorschemeren, dat hij onze puriteinsche manieren niet kan verdragen. In de kerken stijgt dit zelfs tot afkeer. Op de museums mist hij derhalve nog veel meer de zuidelijke piëteit, het waas van geheimzinnigheid dat in zijn vaderland over zooveel kunstwerken verspreid ligt. Niets is natuurlijker dan dat hij aan Rafaël denkt, hem diep mist, verzuchtingen tot zijn schildermuze opzendt. Ik wil terstond erkennen, dat al onze volkspoëzie - wáárin ook zij zich uiten moge - veel hartstocht der werkelijkheid ademt. Inzonderheid zijn de meeste onzer schilders sterke realisten. Zij kunnen een vroom gemoed niet bevredigen. Maar dat zij een hart, dat naar idealen zoekt, dikwijls rust geven en zijn streven bekronen, ik geloof het zeker. D'Amicis heeft boven aangehaalde klacht geschreven na zijn bezoek aan al onze museums; ook dus na 't Trippenhuis en van der Hoop te hebben gezien. Eilieve! Had hij dan Potgieters lied van Da Costa zich eens laten voorlezen; hij kent dien dichter. Had hij eens mogen gevoelen den gloed, waarvan deze dichter elk hart doet ontbranden dat da Costa heeft gekend en ‘'t Lied van 't jaar 40’, - dat hij voordroeg in de zaal, waar van der Helst en Rembrandt uit hun meesterstukken tot hun nageslacht spreken. Er zijn landschappen van Jacob van Ruisdael, die 't menschelijk gemoed diep treffen of met de liefelijkste aandoeningen vervullen. De meeste portretten doen, bij 't minst dat de beschouwer van hun geschiedenis kent, zooals dat van Uytenbogaerd te Haarlem, die van de oranjehelden, de de Witten, de Groot, de Ruyter te Amsterdam, zooveel andere ook voor vreemdelingen onvergetelijke mannen, het hart weemoedig aan of geven een rijkdom van gedachten die ons schier overstelpt. Hoe kon d'Amicis koud blijven bij het aanschouwen van de familiën der Graven van Egmont en Hoorn? Waarom trof Dow's avondschooltje alleen den kunstminnaar en kunstrechter in hem? Zegt
die leerling bij 't kaarsje niets tot hem, daar de knaap toch gisteren de donders van Kijkduin hoorde of daar straks den jubel zijns vaders over den
<pb n="190"/>Theemsbrand? Ik zou dit den braven Italiaan niet vragen, als hij zich niet zoo welwillend had betoond, ons volk lief en onze geschiedenis bestudeerd te hebben om zijn lijden en strijden, om zijn vlijt en kracht, om zijn kunst en poëzie. Dat hij zoo koud uit onze museums is gekomen, is altans geen bewijs voor de kracht van Rafaëls idealen op zijn gemoed; want die kracht zou hem geholpen hebben om warm te worden voor die andere kracht, die uit de nederlandsche kunst tot hem sprak. Hij zegt wel, gerild, geweend, gedweept en gedroomd te hebben na zijn Trippenhuisbezoek, maar zijn bede aan het slot is zoo nuchter: ‘dan blijve mij de deugd om te werken, met overleg en spaarzaamheid te leven, als een echte Nederlander!’ dat wij volkomen recht hebben om zijn allereerste beschouwing over onze kunst voor zijn ware meening te houden. Onze schilderkunst heeft hem niet blijvend getroffen. Wij hebben op het Trippenhuis o.a. van Bol; ‘Een moeder met twee kinderen’, een allerliefst, teeder tooneeltje; een portret van Joan van Oldenbarneveldt door Michiel Miereveld; italiaansche landschappen met vee van Dirk van den Bergen, van de gebroeders Both en van de Heusch, allerschoonstê natuurtafereelen uit des bezoekers geboorteland; van Frans van Mieris, den vader, een schilderij der vergankelijkheid; van Thomas Wijck ‘de Alchimist.’ Al die stukken, om van honderd andere te zwijgen, zijn wereldberoemd om hun schoonheid en kracht. En zij hebben geen indruk op den Italiaan gemaakt? Zij brachten niets in hem voort dan dat naakte gebed om den vlijtigen Hollander gelijk te worden! Toch spreekt hij plechtig zijn zegen uit over de hollandsche schilderkunst; - 't getuigt van zijn dankbaar hart, zooveel te geven voor zoo weinig zielsgenot.</p>
<p>Het is waar dat de hollandsche kunst leeft van den hartstocht der werkelijkheid, maar dat leven is zoo krachtig, het kunstenaarsoog ziet de werkelijkheid met zoo grooten glans van verhoogd leven omstraald, het kunstgevoel is zoo weldadig warm, dat in de meeste werken het ideaal der werkelijkheid is gemaald met een gloed die u aangrijpt, ondanks u. D'Amicis is door geen enkel werk aangegrepen, veel minder meegesleept; is dit niet een kaart van onvermogen uitgereikt aan de schilderkunst zijns lands, die zijn gemoed den gloed niet wist mee te deelen om den noorschen gloed
<pb n="191"/>te gemoet te komen? Maar er kan een andere reden voor zijn: familie van die, waardoor hij de jodenbreestraat onverkwikkelijk en erger vond. Was er dan niemand om hem Wouter Pieterse meê te geven naar Racheltjes vader, Roebe Roebes?.....'t Is een eigenaardig iets, dat bezoeken van een vreemd volk, dat beschrijven van vreemde kunst en zeden, en menigmaal beseft een reiziger niet, welk een geduchte rol zijn persoonlijkheid er in speelt. ‘Al den tijd,’ schrijft d'Amicis nadat hij de ui naverteld heeft van het kamerlid, dat een verhandeling over 't schaatsenrijden zal schrijven, ‘al den tijd dien ik in den Haag heb doorgebracht, heb ik de voornaamste societeit der stad bezocht die meer dan twee duizend leden telt en een volledig paleis bezit dicht bij het Binnenhof. Daar heb ik mijn opmerkingen aangaande het nederlandsche karakter gemaakt.’ Jawel. Er zijn Nederlanders en kroegnederlanders. En ook deze laatsten hebben soms karakter.</p>
<p>Behalve deze gewone reizigersmethode om een volk te leeren kennen, is d'Amicis geen gewoon bezoeker. Zijn oogen staan helder en kloek en niet altoos is zijn italiaanschheid hem in den weg om een diepen blik te slaan in het vrije huiselijke van ons land en volk; zijn ‘Nederland’ is een voortreffelijke gids voor landzaat en vreemdeling, behalve nog dat het boekje een hulde is aan onze nationaliteit. 't Is met hem als met Henry Havard. Beiden bezochten ons land uit zuivere liefde voor den grooten naam dien ons volk zich in de geschiedenis van Europa heeft verworven, - voor de volharding waarmede Nederland zich handhaaft tegen de zee. Onze waterstaat maakt de bewondering van alle vreemdelingen gaande. Als zij spreken van onze verhouding tot de zee, dan noemen zij haar onze eenige casus belli. Wij liggen lager dan de zee en toch houden wij haar uit onze polders niet alleen, maar wij snappen haar telkens wat af: dat is een wonderlijk geval en zij komen er zich gaarne over verbazen. D'Amicis heeft den voet van oorlog, waarop wij steeds met de zee verkeeren, op geestige wijze geschetst. Het doet hem blijkbaar goed, dat het Nederlandsche volk van heden kunst en wetenschap wijdt aan het behoud van 't zoo duur gekochte land; hij ziet er levenskracht, hij ziet er een toekomst voor ons in. Deze goede meening is bij hem boven verden-<pb n="192"/>king, omdat hij ons - gij hebt het uit dit verslag begrepen - geen kastijding spaalt. Havard huurde een schipper en schip om de Zuiderzee rond te zeilen en de steden aan haar kusten te bezoeken. ‘In geheel Europa, zoo verdedigt hij die moeilijke doch eigenaardige onderneming, is wellicht geen reis te maken die, uit een wijsgeerig en volkenkundig oogpunt beschouwd, zooveel belangrijks oplevert als een reis rondom de Zuiderzee.’ Ook deze franschman heeft, even als onze italiaansche vriend, ons land meermalen bezocht en dit watertochtje vooral gemaakt uit liefde voor ons volk. Hij gaat uit van waardeering en
met waardeering besluit hij. 't Is een schoon boekje, dat <hi rend="spat">Villes Mortes</hi>, dat reeds (Jan ten Brink wijst er in zijn voorrede gaarne op) in de <hi rend="spat">Revue Brittanique</hi> de aandacht van geheel Europa had getrokken. Ik wenschte dat het ook bij ons door duizenden werd gelezen, want ons ontbreekt als alle volken zelfkennis. Hier is een spiegel. De spiegel van Havard heeft op dien van d'Amicis dit voor, dat hij vroolijker is. 't Is mij voorgekomen, dat Havard Woutertje Pieterse niet noodig heeft, zooals d'Amicis, om in de amsterdamsche Regulierskwartieren wat schoons, wat gedenkwaardigs te zien. Men kan dus begrijpen, wat hij op de Zuiderzee waarneemt. 't Is dikwijls liefelijk, in den geest met hem te zijn, want Havard is kunstenaar. Zijn oog glanst van veredeld zien en zijn blik verhoogt dus de voorwerpen. Zoo doen schilders altoos. Gij moet zijn oponthoud in Molkwerum lezen en zijn beschrijving van 't onweder, dat hem daar overviel. Hoe schoon is het tooneel der Zuiderzee toen zij in 't gezicht van Stavoren lagen. ‘Weinig dat dieper indruk maakt, schrijft Havard, dan de aanblik van de zee in een schoonen zomernacht. Maar vooral op de Zuiderzee bereikt de natuur, door de vreemde kleurschakeeringen, het hoogste toppunt van schoonheid. 't Zal ongeveer middernacht geweest zijn, toen wij in 't gezicht van Stavoren kwamen. De geheele zeebocht was door 't heerlijke, zachte licht der maan als overgoten. Het water, slechts even bewogen door de nachtelijke zefiers, weerkaatste de tooverachtige stralen der maan; duizenden sterren schenen zich met welgevallen te spiegelen in die groote verzilverde schaal. Onder dit bescheiden licht nam het water een paarlsnoeren weerschijn aan. De licht bewogen oppervlakte scheen te trillen van genot; 't was alsof
<pb n="193"/>de geheele natuur zwijgend en met aandoening den blauwen hemel en de grijze golven gadesloeg en stille zweeg, om zooveel statigen luister niet te storen. Aan onze linkerzijde verhieven zich van tijd tot tijd groote zwarte schaduwen, die eenige verzilverde stralen opvingen. Dat was de kust met haar seinen.’ Schoon, niet waar? Zoudt gij dit gezegd hebben van welk punt ook aan de Zuiderzeestranden? Van dergelijke schetsen op allerlei gebied vloeit dit boekje van Havard over. Het is een trots voor Nederland. Met liefde en eerbied heeft hij de geschiedenis der doode steden geschreven; met die zelfde hooge aandoeningen schetste hij de natuur en de bewoners, terwijl de juistheid waarmede hij alles bespreekt, ook dat wat niet door hem zelf kon worden waargenomen, uw verbazing wekt. Slechts zelden, hoogst zelden schrijft hij verkeerd en dan nog maar daar, waar menig Nederlander 't ook doen zou. Zoo heeft hij op het wapen der stad Monnikendam den monnik gezien met een knods; vele Nederlanders houden 't voor een bezem, maar de monnik heeft een roerpen op den schouder. Hij noemt het een sprekend wapen en verwondert er zich, bij den toren gekomen waar hij andermaal den monnik aantreft, weder over. ‘Er moet eenig verband bestaan tusschen dit gewaad des vredes en dat oorlogswerktuig; de voorstelling is zeker naar een of andere legende genomen die nu vergeten is.’ Maar nu gij weet, mijn vriend Havard! dat het geen oorlogswerktuig maar een roerpen, dus 't vreedzaamst ding ter wereld is, nu behoeft ge u alvast daar mede 't hoofd niet te breken. Hadt gij den bekwamen stadsonderwijzer Hoefman maar eens uit zijn school gehaald, hoe gaarne had hij u beter onderricht en er bij verteld: dat aan de abdij <hi rend="spat">Marriengarde</hi> in Friesland een gedeelte van het eiland <hi rend="spat">Marcken</hi> was afgestaan. De conversen en leeken van dat Convent hadden tegenover Marken (alwaar een hogen dijc ofte wegh was) zekere buurt gebouwd en van huizen
voorzien, welke, toenemende door den aanloop der conversen die een tijd lang op Marken gewoond hadden, begiftigd werd met stadsrechten. Dit geschiedde in de tweede helft der 13<hi rend="sup">de</hi> eeuw. Men vermeldt dat de monniken, als zij hun schuiten verlieten, de roerpen medenamen opdat anderen niet met hun vaartuig zouden vertrekken en dat dit in het wapen der stad
<pb n="194"/>werd afgebeeld als herinnering harer grondlegging. Aangaande de kleeding der Markensche vrouwen vertelt mij een geloofwaardige monnikendamsche dame dat de rok altoos uit één stuk is van donker blauw; slechts omboord met breed roodbruinwollen band; het bovenste gestreepte gedeelte dat hier wordt beschreven, behoort aan een soort jakje dat onder het bruine lijf zonder mouwen uitkomt. Ook meent zij te hebben opgemerkt, dat jonge markensche gelieven liefst pink aan pink wandelen. In de kerk bevindt zich de graftombe, in prachtig marmer, van Nieuwenhuys, den stichter der M.t.N.v.t.A. Hoe komt het dat Havard die niet gezien heeft en dat hij niets zegt van het koor beroemd om zijn hek-snijwerk? Daar zijn ook de wapenborden der familiën Nahuys en Leme van Middelstum. Maar vooral zal hij de Monnikendammers tegen zich krijgen, als hij een getal van 2 reizigers iets ongehoords noemt in deze merkwaardige stad. Er zijn zomers bijna dagelijks bezoekers, zoowel om naar Marken als naar Broek en Waterland te gaan. En dan het Stadhuis! Het oude bestaat niet meer dan als brandspuithuisje, maar het nieuwe is een groot en schoon gebouw in 't midden der stad. Havard! Havard! Pas toch op, want de monniken nemen de roerpen uit uw schip, gij kunt niet weg, en wat wordt er dan van u te midden eener verbolgen stad?</p>
<p>De beurs immers stelt ge ook veel te klein voor. Er kunnen wel zes maal twaalf menschen staan achter die zes zware steenen pilaren.</p>
<p>Ik kan moeilijk van deze schoone reisbeschrijving zwijgen. Hoe hartelijk en liefelijk is dat Marken beschreven. Enkhuizen. Medemblik. (Deze naam heeft echter niets met Medea te maken; de oudheid- en taalkundigen zeggen dat het is: het middelste lok of lek, dus Meden-lik; die <hi rend="i">b</hi> is voor de verbinding van twee onverbindbare medeklinkers). Hoe heerlijk schetst hij Nieuwediep en Helder, hoewel hij niet genoeg in 't oog heeft gehouden, dat <hi rend="spat">den Helder</hi> de eigenlijke gemeente is. Die hotelhouder van de herberg den Burg is nu dood; hij kan dus zijn lof niet meer vernemen; maar de kellner, nu zeker eigenaar, kan veel uit dit boekje leeren. Alleen is mij deze alinea niet helder: ‘De prachtige dijk die den Helder beschermt, vormt een zeer fraaie wandeling. Aan de eene zijde ziet men de stad met hare lage platte
<pb n="195"/>huizen, die het voorkomen bezitten of zij zich willen verbergen achter den wal die hen beschut; aan den anderen kant bevindt zich de zee met haar heerlijke tinten, haar afwisselende kleuren en in de verte ontwaart men de duinen van Texel, boven welke de kleine klokketoren van het logement den Burg uitsteekt.’ Is dit laatste een vertaal-lapsus of hoe is dit, daar de reiziger zich bevond vlak bij zijn logement den Burg? Natuurlijk bedoelt hij den toren van het dorp den Burgt op Texel. Ik begrijp dit niet<note n="1)" place="foot">Gij begrijpt het heel goed, heer Admiraal! verander het woord ‘logement’ in ‘dorp’, dan is alles in orde. Beter zelfs dan wanneer de schrijver of vertaler u gevolgd ware in de thans verouderde schrijfwijze ‘den Burgt.’ Beide, het logement te Nieuwediep en het dorp op Texel dragen denzelfden naam.
<lb/>
Red.</note>. Ook plaatst Havard den zeeslag bij Kijkduin te noordelijk.</p>
<p>Het zal, dunkt mij, den Franschman groot genoegen doen als hij dezer dagen in de bladen leest, wat Wijbenga, in de tweede kamer van 9 December '75, zeide van de westkust van Friesland en wel van het stadje Hindeloopen: ‘Aan de westkust van Friesland is een punt, waar men 't stedeke Hindelopen vindt, een plaats die, wat zijn welvaart en bedrijvigheid betreft, helaas tot de zoodanige behoort, die zich daarin niet meer mogen verheugen, maar in 't bezit is van een haven die het voordeel heeft van zeer toegankelijk te zijn en zeer geschikt liggende om met elken wind weder te worden verlaten. Zeer te recht is dan ook <hi rend="spat">dat punt</hi> steeds aangewezen als het doelmatigste tot inrichting eener zoogenaamde <hi rend="spat">vluchthaven voor de Zuiderzeevaart</hi>.’ Havard zal wel begrijpen wat Wijbenga bedoelt. 't Is tweedekamerstijl en daarin wordt alles zoo omslachtig mogelijk gezegd, anders is men geen geacht spreker; Havard zal 't begrijpen en er zich over verblijden. Wat had hij te stellen met dien orkaan bij Stavoren en hoe moest de schipper daar weer van armoê binnenloopen en als de Zuiderzee drooggemaakt is tot Harlingen, wat zal dan dat Hindeloopen gelukkig zijn! Spot niet, zegt gij, en Havard zegt ook dat het Vrouwezand, vóór de Stavorensche haven, dat hem zooveel angst heeft bezorgd, dan juist kans heeft om te verdwijnen. 't Zal dan althans blijken of er nog levenskracht zit in die
<pb n="196"/>vervallen steden; er is kans, want de oorzaak van den val, zoo schoon neergelegd in de legende van 't Vrouwezand, bestaat in ons volk maar zwak meer: d'Amicis zeide: ‘Rotterdam vermeert, Amsterdam beheert, den Haag verteert’ het geld der Nederlanders; den Haag is een klein, heel klein gedeelte van ons volk. Wij zijn nog altoos tuis van vermeeren en beheeren. Deze volksdeugd zal toenemen in sterkte en adel, als wij menigmaal worden bezocht door mannen als d'Amicis en Havard, die door waarheidsliefde en eerbied gedreven, ons onze gebreken ondubbelzinnig aantoonen. Zij zullen ons wakker houden, zoodat wij opmerkzaam worden op onszelven en onszelven beter leeren kennen in onze zwakheid en onze kracht. Laat de verzuchting niet waar zijn, die Havard ontboezemt bij gelegenheid van zijn gezicht op den omtrek van Monnikendam: ‘Welk een reeks van gedachten wekken stad en landschap hier bij mij op! Hoe verrukkend schoon is 't schouwspel dat gij hier geniet! En toch slaat niemand er acht op. Zij die aan den voet van dezen fraaien toren wonen, beseffen er voor 't meerendeel de waarde niet van. De zware, ruige spinnewebben, die den doorgang op den trap bemoeilijken, getuigen genoeg, hoe weinig personen tot aan dien hoogen omgang opklimmen, de steenen treden raken uit hun voegen zonder dat iemand er acht op geeft. Op zekeren dag zal wellicht een hevige orkaan of de bliksem of misschien slechts een zware windstoot dit heerlijk belvedere nêervellen en vele inwoners zullen eerst dan weten dat Monnikendam dien prachtigen klokketoren bezat, als hun zal aangekondigd worden dat hij is ingestort.’ Het zal niet waar zijn. Wij hooren nog de weemoedsklacht van Simons als een beschuldiging ons in de ooren klinken:</p>
<lg type="poem">
<l>‘Dan zal de zeeman op die baren</l>
<l>Door uw gezonken steden varen</l>
<l>En vragen: waar lag Nederland?’</l>
</lg>
<p>Maar wij hebben door noeste vlijt zijn dichterzucht beschaamd. Nederland bloeit door kracht van orde en nijverheid: de vreemdeling getuigt het met liefde. Wij zullen handhaven: met onzen hartelijken dank en groet aan hen die hier kwamen om onze gebreken te zien en te zeggen. Zij zullen, als 't onze, menig volk ten zegen zijn.</p>
<pb n="197"/>
<p>Toen ik bij Havard de verzuchting ontmoette dat wij onze schoonheden niet zonden missen voor zij verwoest waren, dacht ik op 't zelfde oogenblik aan onzen landgenoot C. van Nievelt, dien ik somtijds Jakob van Ruisdael noem. Men kan zich geen dankbaarder toerist in zijn eigen land voorstellen dan hem. En hij beschaamt elke klacht die er na zijn <hi rend="spat">Zomer</hi>- <hi rend="spat">en Winterbeelden</hi> nog zou op durven gaan over ons blind zijn voor de schoonheden van ons land: Gij moet in die Zomerbeelden eens <hi rend="spat">op de Veluwe</hi> lezen. Wellicht kent gij 't schoone stukje uit <hi rend="spat">Los en Vast</hi>, afl. 2. Lees 't nog maar eens. 't Kan u niet anders dan verkwikken. Hoe liefelijk, hoe lachend, hoe warm, hoe zonnig, hoe glanzig, hoe frisch, hoe vriendelijk! ‘Schuif een stoel zóó, dat ge turen kunt door een der laantjes van beukeboomen, zie evenwijdig aan den weg, eerst zacht afwaarts, dan zacht opwaarts glooiend. Zulke laantjes zijn er twee aan beide zijden en elk van hen gelijkt een lange tunnel, die uitloopt op een helder lichtend venstertje, een klein vierkant aan de roodgloeiende westerkim. Goudglans overdekt de wanden, die de dichtaaneengesloten stammen vormen; goudglans trilt en wemelt door 't loofgewelf en over 't zacht bewogen grastapijt.’ Deze schets is vol natuurbeschrijvingen in de soort zooals Havard ons niet toedacht. En als gij deze <hi rend="spat">beelden</hi> hartelijk tot de uwe maakt, erken dan dat d'Amicis groot ongelijk had toen hij, van onze zeventiende eeuwsche schilderschool zeggende dat zij plat realistisch was, beweerde dat wij na dien tijd geen schilders van beteekenis meer hadden. Gesteld dat wij Israëls, Bles, Verveer, Bosboom, Mesdag, Blommers, Roelofs, Gabriël, niet hadden, dan zouden de <hi rend="spat">Zomer</hi>- <hi rend="spat">en Winterbeelden</hi><note n="1)" place="foot">Dien bijnaam ‘fragmenten’ vind ik onuitstaanbaar valsch.</note> van C.v.
Nievelt ons borg zijn, dat er nog dichtergloed in ons volk woont, die de schoonheid onzer landschappen niet alleen waardeert, maar ze bezielt en verheerlijkt. Herinner u Nievelts schildering van den Milligerstraatweg: ‘Westwaarts verliest hij zich als lijnrechte witte streep, in 't peilloos grauw van de heide. Oostwaarts stijgt hij, even recht, even wit, tegen de hooge heuvelkam op, langs wier kruin de zoom van 't Soerensche bosch zich noordelijk en zuidelijk uitstrekt. Ziet ge die nauwe gleuf,
<pb n="198"/>die enge groene poort in 't geboomte op de hoogte? Waar de weg 't zware hout binnenglipt? Kijk nu eens! Drie donkere stippen zijn uit het bosch daarboven te voorschijn gekomen en kruisen traag langs de helling afwaarts. Zijn 't vliegen, mollen, ratten? 't Zijn reusachtige huifkarren, elk met twee paarden bespannen. Zij schijnen maar zoo klein, haar voortgang schijnt maar zoo langzaam omdat de afstand zoo groot is van hier tot aan den heuveltop.’ Zoo is 't ook met het Uddelermeer. Met de Hunnenschans. Ja zelfs met de schrikkelijke dorpsherberg van Garderen. Het woord dat hij richt tot den schoolmeester bij het Godenmeertje is bekoorlijk als een sprookje. Overal volgt gij den dichter, en als gij niet kunt van vermoeienis, hitte en veluwzand, dan sleept hij u mee en gij offert er alles voor op. Hij is een echt reiziger en zelfs als hij 's winters in huis moet zitten neemt hij zijn kleine meid op de knieën en reist met haar de wereld rond in een atlas. Hoewel ik moet bekennen dat ik met zulk een kleine meid bij me, niet zulke groote reizen maken en haar vooral niet vermoeien zou met turksche en sjineesche onreinheid, vind ik toch het denkbeeld, op deze wijze kinderen aardrijkskunde te leeren, voortreffelijk en den dichter waardig. Ik voeg er echter terstond bij, dat het Eiland der Eenzaamheid mij even geheimzinnig heeft aangetrokken als het Godenmeertje en de echo in de wei. Wie de reis meemaakt gevoelt, dat het meisje oneindig liever met papa op den vogel Rok zit dan op de schoolbanken van matres Linialia Griffelius. Hoe menig kind zou met meer liefde aardrijkskunde leeren, als de onderwijzers wat meer Robinsons uitvonden en althans de Staten wilden bevolken met beelden, die de afmattende geheugen-toeren deden vergeten en glans en leven gaven aan de nu doodsbeenderachtige lijsten van bergen, steden, meren, rivieren en middelen van bestaan! Het eerste middel van bestaan voor een kind bij het dreigen der grijnzende namen van kapen is een
stukje Leviathan of een ei van den vogel Rok. Ik wenschte de bundels van van Nievelt: deze <hi rend="spat">Zomer</hi>- <hi rend="spat">en Winterbeelden</hi> en zijn vroegere <hi rend="spat">Phantasiën</hi> vooral in handen van onderwijzers. Ik weet zeker dat zij ze liefelijk zullen vinden en van dezen voortreffelijken natuurschilder veel zullen leeren en gaarne. Zij zullen den ernst waardeeren, de poëzie liefhebben, de schoone
<pb n="199"/>taal vereeren om der kinderen wil. Velen onder de leiders der jeugd gevoelen dat het dorste onderwijs aangenaam en vruchtbaar kan zijn door poëzie. Zelf trachten zij er in te voorzien maar niet altoos gelukt het hun. Zij zullen de eersten zijn om te erkennen dat de schrijver van <hi rend="spat">Phantasiën</hi> en <hi rend="spat">Zomer</hi>- en <hi rend="spat">Winterbeelden</hi> den waren toon heeft aangeslagen niet alleen om de schoonheden van ons eigen land te leeren liefhebben, maar ook om bij het jonge Holland lust op te wekken om dat alles te zien, om dat alles bij name te kennen: wat wil een leeraar in aardrijkskunde meer?</p>
<p>Zal hij aan Jules Verne de voorkeur geven? Zal hij met hem jagen naar <hi rend="spat">de kinderen van Kapitein Grant</hi> of op de <hi rend="spat">Chancellor</hi> schipbreuk lijden? Jules Verne is een voortreffelijk leeraar in de aardrijkskunde, maar hij spot met zijn leerlingen, dat is niet aardig; dat kunnen zij niet verdragen op den duur. Zij willen wel lachen, wel in de hoogste spanning den leeraar volgen, dwars door Zuid-Amerika zelfs heen, over de Andes alsof 't een Zaandamsch tuinpad was, maar bespot willen zij niet zijn zooals in de <hi rend="spat">Schipbreuk van de Chancellor</hi>. Inderdaad is hier een grof misbruik gemaakt van de toegefelijkheid der jeugd in zake gevaren. Het middel om de reis van Charleston naar Liverpool te vertragen of liever het schip door een idioot bevelvoerder in een verkeerde richting te doen sturen is beneden Verne-zelf. Ik zal van de beschrijving der schipbreuk geen kwaad spreken: zij is in haar soort niet onverdienstelijk; Verne's verhaaltalent houdt zich hier staande, maar zijn poging om er toe te komen wekt erbarmen. Ik heb hem nog zelden zoo arm gezien. Ik ben er zeker van dat de lieve jeugd al dit bedrog, met een ernstig gezicht voorgedragen, hartelijk kwalijk neemt en er niets van wil weten. Bij zulk een pots past het rijm van den schoolmeester; hij beschrijft ook een dergelijke onmogelijke schipbreuk maar laat u in elke regel weten, dat hij er met u om lacht. Dit is een groot verschil dat ten nadeele van Verne uitvalt met zijn melankolieke familie Letourneur en geen enkelen clown. De Kapitein liet bij ‘den schoolmeester’ ook de passagiers en bemanning vergaderen op het dek dat er niet meer was en vroeg:</p>
<p>‘Wat wij hier in deze omstandigheden moeten verrichten:</p>
<pb n="200"/>
<p>Hier blijven, dan wel het verloren anker van het uiteengeslagen schip maar lichten?’</p>
<p>Het spijt mij dat de geleerde Huberts zijn voortreffelijke vertaalgave aan dezen verongelukten kanselier verspild heeft. Ik zou er niet van gesproken hebben als zijn naam niet op den omslag had gestaan en ik hoop dat hij voortaan aan <hi rend="spat">de schipbreuk</hi> van ‘den schoolmeester’ zal denken als er weer zoo iets flauws van Jules Verne in aantocht is. Wij hebben Verne met genoegen leeren kennen, dat dit genoegen blijve.</p>
<p>Reizen is niet elks gave, niet elks deel; daarom is 't een groot voorrecht, menschen te hebben die voor ons reizen en het talent hebben ons mee te nemen zonder kosten en gevaren. Zij verdienen reeds daarvoor onzen dank, maar hoeveel te meer, als zij verheven gedachten, edele, liefelijke gewaarwordingen in ons opwekken voor natuur en kunst in de landen, waar zij ons heenvoeren; dat heeft <hi rend="spat">van Nievelt</hi> gedaan; dat deden <hi rend="spat">d</hi>'<hi rend="spat">Amicis</hi> en <hi rend="spat">Havard</hi>, ons rondvoerende onder ons eigen volk.</p>
<p><hi rend="sc">Aart Admiraal</hi>.</p>
<div type="section">
<head rend="h4">Max Havelaar of de koffieveilingen der Nederlandsche Handelmaatschappij door Multatuli. Vierde druk. Eerste door den auteur herziene uitgaaf. Amsterdam, G.L. Funke, 1875.</head>
<p>Omstreeks zestien jaren geleden verscheen het boek. Wie toen leefde, herinnert zich den indruk, dien het maakte en....het proces dat weldra volgde. Havelaar - de slordige Havelaar, waar het de behartiging zijner eigen belangen gold - moest boeten voor zijne onbeholpenheid in het acht geven op schijnbaar minder gewichtige, toch inderdaad vaak eerste plichten, die den profeet en den huisvader gelijkelijk heilig behooren te zijn. De heer van Lennep had - ‘met prijzenswaardige bedachtzaamheid,’ zeiden zijne vrienden; ‘neen, maar op laaghartige, slinksche wijze,’ verklaarden 's mans tegenstanders - den stormachtigen voortgang der ‘Koffieveilingen’ gestuit. Het boek mocht niet populair worden.</p>
<p>Maar alle lofzangen hebben een einde. Ook die der schranderste mannen van het behoud en de krassende jubelkreten
<pb n="201"/>der vreesachtigen. Jaren gingen voorbij; en de stroom was niet meer te keeren. De ban werd opgeheven. Het werk verscheen in nieuwen vorm en kwam in de handen der duizenden, die het of nog niet gelezen of, nadat zij dit genot door tusschenkomst van derden hadden gesmaakt, vruchteloos hadden beproefd, er een exemplaar van in hun bezit te krijgen. Een tweede herdruk der oorspronkelijke uitgave voorzag in den nood, die ondanks de kwistige poging om in aller behoeften ruimschoots te voorzien, bleef bestaan. Slechts ter vervanging van zoek geraakte of vuil geworden exemplaren, en ten behoeve van het opkomende geslacht, zal de uitgever van tijd tot tijd voor een nieuwen druk behooren zorg te dragen.</p>
<p>De <hi rend="spat">Max Havelaar</hi> is en wordt gelezen, bewonderd, genoten. Voor een Nederlandsch tijdschrift een aankondiging van het alom bekende werk te schrijven,....wie zal dwaas genoeg zijn, aan een dergelijken arbeid zijne krachten te verspillen, terwijl hij feitelijk weinig meer zou doen dan zichzelf belachelijk maken?</p>
<p>Waarom wij dan toch te dezer plaatse den vierden druk van Multatuli's meesterwerk vermelden? De nauwkeurig afgeschreven titel heeft reeds het antwoord gegeven: omdat deze uitgaaf de ‘eerste door den auteur herziene’ is.</p>
<p>‘De vervloekte puntjes waarmee de heer van Lennep goed vond m'n werk te bederven’ - het is de bijzonder gevoelvolle, zachtaardige Havelaar-Multatuli, die na ruim vijftien jaren aldus spreekt over den eersten uitgever van zijn boek - ‘zijn in deze uitgaaf natuurlijk door <hi rend="spat">leesbare woorden in letters</hi> vervangen. De pseudoniemen Slymering, Verbrugge, Duclari en Slotering heb ik onveranderd gelaten omdat die namen nu eenmaal populair zijn geworden. Mijn vermoorde voorganger heette Carolus. De namen van den kontroleur Verbrugge en den kommandant Duclari waren van Hemert en Collard. De resident van Bantam heette Brest van Kempen en Michiels was de naam van 't Napoleonnetje te Padang. Wat mij bewoog tot verandering dezer namen in 't handschrift dat ik aan den heer v.L. toevertrouwde? Met verwijzing naar 't slot van 't XIX<hi rend="sup">e</hi> hoofdstuk, zij hieromtrent de opmerking voldoende, dat ik den eerlijken, maar niet heldhaftigen kontroleur wilde vrijwaren tegen rankune. Al steunde hij me niet in m'n streven, hij had me dan toch
<pb n="202"/>niet tegengewerkt en zelfs, waar ik 't verzocht, ronde verklaringen afgegeven. Dit was reeds zeer veel, en zou hem kunnen aangerekend zijn als misdaad. De benaming Slymering voorts diende mij tot het typizeeren van m'n model. En 't veranderen eindelijk van de namen Carolus en Collard in Slotering en Duclari vloeide uit de vorige substitutiën voort. Geheimhouding was waarlijk m'n zoeken niet,’ enz.</p>
<p>Wij kunnen tevreden zijn. De veranderingen in den tekst hebben weinig gewicht. Dit geldt zoowel van haren omvang als van haar gehalte. Wij hebben niets wezenlijks verloren, en zelfs Slymering, wiens Urbild zoozeer verdiende bij name den volke te worden genoemd, naast Batavus Droogstoppel - Lauriergracht N<hi rend="sup">o</hi> 37, zaliger gedachtenis! - en Stern's onvergetelijken Saïdjah behouden.</p>
<p>Of wij daarentegen veel hebben gewonnen met de verwijdering der ‘vervloekte puntjes,’ zou ik niet onvoorwaardelijk durven toestemmen. Zeker, zij hebben den eersten indruk verzwakt. Wij kunnen ons de rechtmatige verbolgenheid voorstellen van den auteur, toen hij zag hoe men zijne plaatsnamen onkenbaar had zoeken te maken en daarmede een nieuwe bijdrage had geleverd tot het veranderen der ijzingwekkende waarheid in een boeienden roman. Maar deed de heer van Lennep, wien Multatuli in ieder geval het recht tot dergelijke handelingen had toegekend, wel iets meer dan een enkele schrede verder gaan op den weg, dien de voormalige Adsistent-Resident van Lebak zelf had gewezen?</p>
<p>Laatstgenoemde heeft zich beklaagd, bij herhaling, in den <hi rend="spat">vierden druk van Max Havelaar</hi> voor de honderd en zooveelste maal, dat men in zijn boek een boek heeft gezien, een ‘roman’ nog wel! Aan wien de schuld? mogen wij blijven vragen. Wat gaf den heer Douwes Dekker het recht, een historischen roman te schrijven en te gelijker tijd stilzwijgend van zijne lezers te eischen, dat zij het romantische kleed onopgemerkt zouden laten? Hij wilde al de voordeelen plukken van het door hem gekozen voertuig zijner gedachten, doch weigerde de lasten, zelfs maar eenige der lasten te dragen, die daaraan onvermijdelijk waren verbonden. Het is de vloek van den historischen roman, dat hij de geschiedenis onkenbaar maakt en den meest onpartijdigen lezer gedurig doet aarzelen tusschen: waarheid of verdichting?</p>
<pb n="203"/>
<p>Al had de zetter der ‘vervloekte puntjes,’ reeds bij het gereed maken van den eersten druk, voor ‘leesbare woorden in letters’ gezorgd, dat zou niet een der ‘van Twisten’ hebben bewogen, minder luid van den ‘Max Havelaar’ als van ‘maar een roman’ te spreken. Evenmin zouden de oogen ‘der Natie’ daardoor eensklaps zijn opengegaan voor de naakte waarheid, die haar in hulselen gewikkeld, was voorgehouden.</p>
<p>Intusschen: zij hebben den eersten indruk verzwakt, ongetwijfeld, die ‘vervloekte puntjes.’ Of daarom de ‘leesbare woorden in letters’ <hi rend="spat">nu</hi> dieper zullen snijden door de ziel van den lezer? Ik twijfel. Er is zooveel gebeurd, en geschreven, ook door Multatuli, sedert 1860. De held van de ‘Koffieveilingen’ is geen vreemdeling meer in Nederland. Men kent hem....misschien meer en beter dan wenschelijk is voor de oprechte waardeering van zijn werk.</p>
<p>Bovendien: de <hi rend="spat">Max Havelaar</hi> is een klassiek boek geworden. Doet men goed aan den vorm van dergelijke geschriften eenige beduidende verandering te brengen?</p>
<p>‘Iets gewrongens in den zin’ heeft Mr. Vosmaer, naar het schijnt, doen spreken van ‘nog onvolkomen beheersching der taal en van 't worstelen om vormen voor de veelvuldige stof.’ De auteur heeft zich ‘onder de korrektie herhaaldelijk’ aan denzelfden steen gestooten en de fout naar zijn ‘beste weten verbeterd.’ Zoo verzekert hij ons en ik zie niet in, waarom wij die verklaring niet dankbaar zouden aannemen, al zijn wij voor het oogenblik niet in staat, door vergelijking ons een voorstelling te vormen van den omvang der aangebrachte verbeteringen.</p>
<p>Behoudens het genoemde is in den tekst schier niets veranderd. Het groote verschil tusschen de oorspronkelijke en deze vierde uitgaaf van den <hi rend="spat">Max Havelaar</hi> ligt in een bundel aanteekeningen en ophelderingen, die de auteur aan zijn werk heeft toegevoegd.</p>
<p>Die iets dieper doordenken dan de groote menigte der lezers, zullen daarnevens fluisteren van de opdracht ‘aan de diep vereerde nagedachtenis van Everdine Huberte baronesse van Wijnbergen, der trouwe gade, der heldhaftige liefdevolle moeder, der edele vrouw.’</p>
<p>‘<hi rend="spat">Diepvereerde</hi>’........Tine? Neen, dan ware de harmonie tusschen het boek en de opdracht volkomen en de
<pb n="204"/>demon van den mensch Douwes Dekker had de pen van den dichter Multatuli niet vergiftigd. Maar dan had ook niemand gevoeld, hoe de satan zich de handen wreef van pret en met zijn helsche vrienden schaterde toen de zoogenaamde Multatuli besloot den nieuwen druk van zijn meesterwerk te wijden aan de nagedachtenis van haar, die eenmaal werkelijk zijn echtgenoote was geweest, aan vrouwe Everdine Huberte baronesse van Wijnbergen; en dat nadat de wereld den afstand had leeren meten, dien haar lot van dat der aangebeden Tine scheidde; en nadat Dr. van Vloten zijn ‘Onkruid onder de tarwe’ in het licht had gezonden.</p>
<p>Onteerender protest tegen die brochure is niet denkbaar. Onteerender, wel te verstaan, voor den protestant zelven en diens beklagenswaardige, gelukkig overleden eerste vrouw en hare familie.</p>
<p>Welk een diepte van gevoel!</p>
<p>De werkelijke Multatuli, niet de Havelaar der sage, maar de man van vleesch en bloed, die eens als adsistent-resident in Lebak woonde, was zoo lief niet voor zijn Tine en haar kleinen Max. Hij heeft vrouw en kinderen verlaten, aan honger en gebrek ten prooi gegeven en zich in zijne eenzaamheid getroost door het gezelschap te zoeken van een andere....</p>
<p>Zoo luidde de beschuldiging.</p>
<p>‘Zwijg, lasteraar, zwijg.’......</p>
<p>‘Aan de diepvereerde nagedachtenis van Everdine’....</p>
<p>Wie rukt den huichelaar het masker af?</p>
<p>Multatuli heeft zijn boek ontwijd en aan zijn ‘Havelaar’ een brevet van zedelijk onvermogen uitgereikt door den onbesproken naam zijner overleden <hi rend="spat">eerste</hi> gade aan het hoofd zijner ‘vertelling’ te plaatsen.</p>
<p>Wat zullen wij zeggen van de noten? Hebben zij de waarde van het oorspronkelijk werk verhoogd?</p>
<p>Ja en neen.</p>
<p>Bevestigend luide het antwoord, voor zoover zij inderdaad strekken om op te helderen wat in den tekst verklaring noodig had. Een heirleger vreemde woorden te moeten slikken, zonder van hunne beteekenis meer dan iets bij benadering, en vaak niet eens dat, te vatten, is hoogst onaangenaam voor den lezer. Gelukkig daarom als hij achter in het boek, bij een bepaald cijfer, de verklaring kan vinden van wat
<pb n="205"/>hem abracadabra toeschijnt. 't Is waar, het ware nog wel zoo aangenaam, indien de uitheemsche woorden of volzinnen in den tekst zelf door verstaanbare klanken waren vervangen. In den regel, zou een gewoon mensch zeggen, kon dat zonder bezwaar geschieden. Maar een gewoon mensch is niet in Indië geweest. Hij zou anders weten, dat het tot den goeden toon behoort en bewijst, dat men op de hoogte der behandelde zaken is, over Indische toestanden in gebroken Hollandsch, anders gezegd: in twee talen te spreken, nog juister uitgedrukt: zijn Hollandsch te laten overvloeien van woorden en spreekwijzen aan de taal der Inlanders ontleend. Die gewoonte is in den grond der zaak wel even belachelijk als wanneer wij in onze moedertaal over Londen sprekende, alle daar aanwezige voorwerpen noemden met de namen bij de Engelschen in gebruik; en Multatuli is een man, die meent, dat wij op geen gebied verkeerde praktijken behoeven te handhaven. Maar, wat zal ik u zeggen? De auteur is in Indië geweest en er zijn meer punten, waaromtrent zijne gedachten bij uitstek behoudend schijnen. Men herinnere zich 's mans oordeel over het kultuurstelsel en den vrijen arbeid. Hij acht de oude bepalingen volstrekt niet verwerpelijk mits ze eerlijk worden uitgevoerd, en, om een ander staaltje te noemen: ‘het weder invoeren van de rottingstraf in Indiën, <hi rend="spat">in</hi> 't <hi rend="spat">belang van den Javaan</hi>, dringend noodzakelijk.’</p>
<p>Naast de noten, die de plaats van een woordenboek innemen, staan nog andere aanteekeningen, die de waarde van deze uitgaaf, bij de voorgaande vergeleken, verhoogen. 't Zijn die, waar de puntjes op de i's worden gezet en de schrijver nader toelicht wat in den tekst slechts werd aangestipt. Nu en dan ontwaakt de oude Havelaarsgeest en dingen tintelend vernuft en zeggingskracht om den voorrang. Maskers worden afgerukt en zieldoorborende blikken geworpen in den chaos der geheime bedoelingen van hooger en lager geplaatsten.</p>
<p>Over het geheel evenwel zijn de aanteekeningen weinig geschikt om Multatuli en zijn <hi rend="spat">Max Havelaar</hi> te verheffen. Ik zwijg van den onhebbelijken dwang, den leergierigen lezer van 332 bladzijden opgelegd, om niet minder dan 179 maal te zien wat de auteur goed vond aan het slot van zijn boek ter opheldering, toelichting, zelfverheerlijking of afrekening met derden te zeggen. Ik glijd heen over de teleurstelling,
<pb n="206"/>hem nu en dan bereid, als het blijkt, dat het cijfer alleen diende om te verwijzen naar een ander cijfer, dat betrekking heeft op een ander, juist niet altijd bij de hand liggend geschrift van denzelfden auteur. B. v. N<hi rend="sup">o</hi>. ‘131) <hi rend="spat">En</hi> “<hi rend="spat">dus</hi>” <hi rend="spat">in brand stond</hi>. Om deze uitdrukking te rechtvaardigen beroep ik me op de toelichtingen in <hi rend="i">Ideen</hi> 304 en (<hi rend="spat">oud nummer</hi>) 705.’</p>
<p>Ik laat onopgemerkt voorbijgaan, wat, al te veelvuldig, doet denken aan een onnoodige uitstalling van geleerdheid of wat als zoodanig moet gelden. B. v. N<hi rend="sup">o</hi>. ‘112) <hi rend="spat">Saudien</hi> of <hi rend="spat">Soedien</hi> voor: <hi rend="spat">Si Oedien</hi>: een zeer dikwijls voorkomende maleische naam. <hi rend="spat">Oedien</hi>, <hi rend="spat">Oedin</hi> ('t arabische <hi rend="spat">Eddin</hi>) is waarschijnlijk verwant met gelijksoortige noordsche benamingen in Europa. Over 't zeer algemeene prefix <hi rend="spat">si</hi> ware veel te zeggen, meer dan me thans de ruimte toelaat.’</p>
<p>Wat aan de aanteekeningen en ophelderingen het karakter geeft van onoogelijken ballast, is dat daar doorloopend het woord wordt verleend aan Multatuli, den miskende, den eenige, den alleen ziende onder de duizenden blinden, den alleen rechtvaardige, den bij uitsluiting zedelijke en waarheidlievende, den gevoelvolle, den fijn gevormde, die toch zoo straatjongensachtig schelden, met slijk, steenen en al wat hem voor de hand komt, gooien kan.</p>
<p>Het is niet mogelijk, met de belangstelling van het jaar '60 den <hi rend="spat">Max Havelaar</hi> ten einde toe te lezen, indien men door het naslaan der noten telkens gedwongen wordt, vergelijkingen te maken tusschen den held van het boek en den later meer algemeen bekend geworden heer D. Dekker.</p>
<p>De auteur poseert schier onophoudelijk.</p>
<p>Men zie de eerste ongenommerde aanteekening. De uitgaaf van dezen druk, heet het daar, is vertraagd, door de schuld van Multatuli en toch niet door zijne schuld. De correctie was hem een ‘marteling’ en vervulde hem met een ‘bijna onverwinnelijken tegenzin om, bladzij voor bladzij, woord voor woord, letter voor letter, op-nieuw het treurig drama te doorleven, dat aan dit boek 't aanzijn gaf.’ Telkens, zegt hij, ontviel de pen aan zijn hand, telkens schemerde hem 't oog bij 't herlezen der - nog altijd onvolmaakte en verzachte! - schets van wat er nu bijna twintig jaren geleden voorviel in 't vroeger onbekende plekje gronds dat <hi rend="spat">Lebak</hi>
<pb n="207"/>heet. Weken en soms maanden lang had hij ‘den moed niet, de gezonden proefvellen in te zien.’</p>
<p>Humbug, mijn waarde. Indien gij inderdaad zooveel moest lijden bij en door het nazien der proeven van het drukwerk, dan hadt gij zonder de minste moeite dat lastige en tijdroovende werk aan een uwer vrienden kunnen opdragen. Gij verlangt wel dat zij u tegen van Vloten zullen verdedigen en noemt dat werk ‘niet moeielijk,’ terwijl gij er geen lust in hebt.</p>
<p>‘Holland zal Indie verliezen omdat men mij geen recht heeft gedaan in mijn streven om den Javaan te beschermen tegen mishandeling.’</p>
<p>‘Dewijl men echter bij voortduring weigert mij de plaats in te ruimen, die me zou toekomen indien ze (de in Havelaar opgenomen officieële stukken) voor echt worden erkend,’ enz.</p>
<p>De toon, waarop sommige publicisten zich sedert eenigen tijd, over Multatuli's werken en persoon uitlaten, ‘is gewoonlijk wat te laag voor 't onderwerp.’</p>
<p>De auteur denkt van zeker stuk, dat het voor den dag zal komen na zijn dood, als hij er niet meer zijn zal om te vragen hoe men er aan gekomen is? Dat er overigens, meent hij verder, ‘zal gespekuleerd worden in nagemaakte posthume artikelen, spreekt in onze eeuw van vervalsching vanzelf.’</p>
<p>‘Om te doen blijken, <hi rend="spat">comment on écrit l</hi>'<hi rend="spat">histoire</hi>, hier de opmerking dat zekere Bloemlezer nu reeds, slechts zeven en dertig jaren na m'n vertrek naar Indie, goedvindt’ - o gruwel! onvergeeflijk anachronisme! - ‘dat vertrek 'n paar jaar te verschuiven.’ Inderdaad, het geval is gewichtig genoeg om te vragen: ‘welke stiptheid is er te wachten in de chronologische rangschikking der chinesche dynastyen, en vooral welke wetenschappelijke en moreele integriteit in karakterbeschrijving? Toch is er leering te trekken uit de hier bedoelde fout. De lezer gewenne zich door 't opmerken van zulke <hi rend="spat">blunders</hi>, aan de vraag: ‘man, bloemlezer, <hi rend="spat">weet</hi> je wel wat je beweert ons te willen leeren? Zoo neen, waar bemoei je je mee?’</p>
<p>Als tusschen haakjes zij opgemerkt, dat Multatuli op de volgende bladzijde, 349, sub N<hi rend="sup">o</hi> 8, van zeker in den Havelaar vermeld gebouw aanteekent: ‘Ik weet niet of dit nog
<pb n="208"/>zoo is, en zelfs niet of die inrichting nog bestond in den tijd waarvan Droogstoppel verondersteld wordt te spreken, d.i. een paar jaar na den datum’ enz.</p>
<p>‘Ook lust het me niet, bij voortduring onbeloond les te geven aan de haagsche politici.’</p>
<p>‘Het wederzien van dien arbeid uit m'n jeugd (de “Bruid daarboven”), van nu nagenoeg drie-en-dertig jaar geleden, wekte meer herinneringen in mij op, dan m'n gemoed verslikken kon. En dan 't nagaan van alles wat er in en om mij voorviel in dat lange tijdvak van m'n gevuld leven!....Is de <hi rend="spat">toon</hi> dien heden ten dage zekere publicisten tegen mij aanslaan, wel in overeenstemming met den eerbied dien we gewoon zijn toe te kennen aan ancienneteit in rang?’</p>
<p>Doch genoeg. Max Havelaar is zeer nederig, zeer.</p>
<p>Hij hield van zijn vrouw en leefde op den besten voet met zijn kind, zijn jongske wel te verstaan; van zijn dochtertje werd juist niet veel gesproken.</p>
<p>Maar kan het beeld van den teeder minnenden echtgenoot en vader ons nog gelijk in '60 bekoren, wanneer wij zien, hoe Multatuli in 1875 durft schrijven: ‘En....bij al 't verdriet over de aanhoudende mislukking van m'n pogingen, de smart over 't verlies van háár die aan m'n zijde zoo heldhaftig den strijd tegen de wereld opnam, en niet dáár wezen zal wanneer eindelijk 't uur van triumf geslagen is!’</p>
<p>Een onoverwinbare afkeer vervult ons, bij het lezen van deze en dergelijke frasen, tegenover den man, die wil dat wij in hem niet den schrijver, maar den mensch, niet den dichter, maar den zederechter zullen begroeten.</p>
<p>Heeft Dr. van Vloten schuld aan de giftige woorden en onwaardige uitvallen, waardoor de Havelaar's noten worden verontreinigd? Men kon het meenen, indien de schrijver van Multatuli's hoofdwerk sedert 1860 in het publiek had gezwegen. ‘Onkruid onder de tarwe’ was bitter, vaak noodeloos scherp, onmeedoogend hard. De ‘karakterstudie’ miste de voor den eisch van welslagen onmisbare waardeering.</p>
<p>Had de man wiens maatschappelijk en huiselijk verleden, waarheidsliefde, letterkundige kracht en zedelijk gehalte hier op de pijnbank werden gelegd en met blijkbaar helsch genot ontleed, een verachtelijk stilzwijgen op den onbesuisden aanval bewaard; Dr. van Vloten had zijn verdiende loon en
<pb n="209"/>eenige anderen hadden het twijfelachtige genoegen gehad, van een veelbeteekenend zwijgen te kunnen gewagen. ‘Onkruid onder de tarwe’ zou, als tegenhanger van Vosmaer's ‘Zaaier’, een treurig monument zijn gebleven van hartstochtelijke overdrijving, geboren uit reactie en door bespottelijke vergoding geprikkelde verguizing. Nu blijkt de pijl maar al te goed doel te hebben getroffen.</p>
<p>Hij, Multatuli, moest zich niet verwaardigen, van Vloten te beantwoorden, schrijft een groot bewonderaar van den dichter. En dat hij het doet, voegt dezelfde hand er aan toe, stelt ons niet omtrent hem gerust, nietwaar?</p>
<p>Inderdaad, zoo is het. De manier waarop Multatuli zijn tegenstander bij de kraag vat en een duw of wat geeft, is afgezien van de straatjeugd, die verbitterd is op den vlegel, wiens groote mond eenige harde waarheden uitstootte, waartegen niets viel in te brengen.</p>
<p>Men oordeele. ‘Dat de van Vlotens e.d. zulke manoeuvres noodig hebben om 'n uitgever te bewegen tot het riskeeren van “Overdrukjes” uit hun niet zeer verspreide tijdschriften, is begrijpelijk. Ook vereert het me zeer, zóóveel opgang te maken dat daarvan wat kan afvallen om 'n ander te helpen aan wat <hi rend="spat">relief</hi>, al schikt het me niet altijd dat teeren op afval in de hand te werken door serieuze beantwoording van dergelijk geschrijf. Toch verbind ik me niet tot voortdurend zwijgen, maar 't zou me aangenaam zijn indien anderen de niet moeielijke taak op zich namen....'t verschil te doen in 't oog vallen tusschen wespen en ooft. <hi rend="spat">Mij</hi> wordt door zulke ál te goedkoope bewijsvoering de stemming bedorven, en dit is jammer voor mezelf en den lezer. Men begrijpt immers hoe ik, bezig met het schetsen van iets liefelijks, met viesheid de pen wegwerp zoodra me de gedachte overvalt dat wezens als v. Vloten zich gereed maken m'n werk te bevuilen? Ik meen te goed te zijn om zulk volkjen aan verkoopbare kopie te helpen, en zeker zou 't mij twintig jaar geleden, toen ik den Lebakschen strijd streed, bevreemd hebben indien iemand mij voorspeld had dat er nà 't openbaren van m'n pogen en streven, aanleiding zou bestaan tot zoo'n verklaring! Het prouveert waarlijk niet voor 't lezend Publiek, dat sommigen een toon tegen mij durven aanslaan alsof <hi rend="spat">Havelaar</hi> een der hunnen was. Zoolang dit
<pb n="210"/>opgaat, beweer ik dat men - ouder gewoonte - slecht gelezen heeft. Anders toch zou men niet gedoogen dat 'n strijd die zoo ridderlijk werd aangevangen en voortgezet, ten behoeve van zeker soort van belanghebbenden werd overgebracht op 'n mestvaalt. Hartelijk dank!’</p>
<p>‘Wat hebben de van Vlotens e.a. ooit verricht, dat hun 't recht geven zou den mond tegen mij te openen? Men behoorde die heeren hun <hi rend="spat">staat van dienst</hi> af te vorderen.’</p>
<p>Vergelijk met die snorkende taal, waarvan het mij niet lust meer af te schrijven, het door Multatuli - en te recht! - bewonderde gedrag van den jeugdigen Havelaar, die, nauwelijks mondig, wat hem waarheid en recht toescheen durfde staande houden tegenover personen die in leeftijd en rang ver boven hem stonden. Eén maand in Lebak en hij wederstaat den Resident, die sedert jaren de afdeeling kende en bestuurde!</p>
<p>Plaats u het beeld voor oogen van den onbaatzuchtigen ambtenaar, die voor zijne schoone beginselen alles op het spel zet gelijk wij het uit den <hi rend="spat">Max Havelaar</hi> kennen; en lees dan in de noten, de eindelooze klachten over het niet betalen van de diensten die Multatuli aan de natie heeft bewezen, of in zijne onuitsprekelijke lankmoedigheid nog bewijzen wil, indien men hem beloont naar de waarde van den prijs, waarop hij zich schat.</p>
<p>Denk u den Nederlander in Java's binnenlanden, wiens borst gloeit van liefde voor het moederland; en zie hoe, tal van jaren later, dezelfde man den Atjinees verheft en bewierookt, terwijl zijn vaderland met hem in oorlog is.</p>
<p>Merk op, hoe Havelaar althans den schijn aanneemt, als wist hij steeds zich binnen de grenzen der hem passende bescheidenheid te houden; en laat uw oog dan rusten op het aangeteekende over ‘zekeren Fransen van de Putte,’ of ‘dat immoreel en onpraktisch thorbeckiaansch vod,’ onze Kieswet geheeten.</p>
<p>Raadpleeg zoo doorloopend, bij het lezen van den Havelaar, de daaraan toegevoegde noten en ik zal u gelukkig achten, indien gij niet telkens en telkens weer gevoelt dat het boek veel, ontzettend veel heeft verloren door den rijkdom der aanteekeningen en ophelderingen.</p>
<p>&nbsp;</p>
<p><hi rend="spat">Zierikzee</hi>, Dec. 75.</p>
<p>W.C. <hi rend="sc">van Manen</hi>.</p>
</div>
</div>
<div type="chapter">
<interpGrp>
<interp type="primair" value="huge001"/>
</interpGrp>
<pb n="211"/>
<head rend="h3">Hamerlings Aspasia.
<lb/>
Door P.H. Hugenholtz Jr.</head>
<p>‘Wat dunkt u van Hamerlings Aspasia?’ - dat is, sinds de laatste twee, drie maanden de question brûlante in alle letterkundige kringen. De verschijning van dat boek is voor 't oogenblik het evenement bij uitnemendheid in de literarische wereld. Met hoe groote spanning hebben wij 't tegemoet gezien!</p>
<p>Toen zich 't gerucht verspreidde dat de geniale Oostenrijksche dichter een roman onder handen had, toen bereidde elk bewonderaar van zijne werken zich al aanstonds voor op een nieuw en edel kunstgenot. Wat zou de man, die zoo plastisch weet te schilderen en zoo dramatisch weet voor te stellen, die zulk een rijkdom van schitterende kleuren heeft op zijn palet en zijn beelden zoo tooverachtig weet te groepeeren, niet kunnen leveren ook in dezen kunstvorm!</p>
<p>Waarlijk, we hebben wat den roman betreft in den laatsten tijd niet te klagen! Is er waarheid in de vrees van onze pessimisten dat da ijzeren eeuw ophanden is en ‘que la poésie s'en va’ (ik ben nog altijd zoo vrij er niets van te gelooven) dan is 't zeker dat zij 't langst en 't krachtigst voortleeft in den modernen roman. Nog genieten wij van de frissche bosch- en berglucht die ons de Geyer-Wally deed inademen. Nog staan ons voor den geest de Penserosa en de
<pb n="212"/>Oudvelders, twee frissche pennevruchten van verdienstelijke onbekenden. Nog zijn we onder den indruk wellicht van de roerende schets die Miss Thackeray ons gaf van het tragisch leven van Angelika Kaufmann. En zie, daar liggen weer twee kolossale werken voor ons: de Sinjeur Semeyns van Schimmel en de Aspasia van Hamerling.</p>
<p>Over den eersten spreken we thans niet. Schimmel kennen we van ouds als een uitnemend romancier en wij weten bij ervaring dat, als hij ons een gerecht voorzet, het met alle aandacht geproefd en met de grootste kalmte gedigereerd moet worden. Maar Hamerling levert hier zijn eersteling. Tot nog toe ontmoetten wij hem enkel op het terrein van de poëzie, in den engeren zin van 't woord. In de lyriek, in het epos, in het drama had hij zijn meesterschap getoond. Onwillekeurig slaan wij zijn vroegere werken nog eens op.</p>
<p>Wij bladeren weer in zijn ‘Venus im Exil’ dat wonderbaar gedicht - is 't een lierzang of een epos? - waarin de dichter, in hoe zwevende en nevelachtige vormen ook, toch reeds het evangelie verkondigde, dat hem nog altijd de blijde boodschap is, het evangelie ‘van het naderend rijk der schoonheid.’ Wij luisteren naar zijn ‘Schwanenlied der Romantik,’ dat prachtige lied, waarin de idealist en de realist kampen om den voorrang, waarin de Romantiker toont dat hij de poëzie van 't heden, van handel, nijverheid en stoom volkomen weet te waardeeren, en waarin hij naar zijn eigen verklaring niets anders wou geven dan een poëtisch ingekleede waarschuwing tegen een eenzijdige verstandsrichting en tegen de gevaren van het realisme.<note n="1)" place="foot">Zoo bericht ons Van Hamel in zijn keurige studie over Hamerling onlangs verschenen in de ‘Mannen van beteekenis.’ Na 't geen hij omtrent Hamerlings leven en werken met zooveel zorg heeft verzameld en meegedeeld, acht ik mij ontslagen van de verplichting om daaromtrent in bijzonderheden te treden.</note> Wij verdiepen ons in den ‘Germanenzug’ de heerlijke banzone, waarin de roeping van Germanië's zonen, hun door moeder Asia opgedragen, om naast de eenheid de vrijheid te handhaven, beide licht en liefde helder te doen stralen, wordt ontvouwd. Wij mijmeren en droomen met den dichter als wij zijn ‘Sinnen und Minnen, ein Jugendleben in Liedern’ opslaan en zien hem, be-<pb n="213"/>stormd door de raadselen van het leven, nu eens troost zoeken in 't geloof aan de macht der waarheid en aan den zegen der smart en dan vergetelheid in de armen van de min.</p>
<p>Maar vooral genieten wij als we weer ter hand nemen zijn ‘Ahasver in Rom,’ dat ontzaglijk stoute heldendicht, waarin Nero, de man van ongetemde zinnelijkheid en heerschzucht, met zijn onstuimigen levensdrang staat tegenover Ahasveros, den wandelenden jood der mythe, den type der rusteloos zoekende menschheid, zwervensmoe en levensmoe. Tegenover den bruisenden levenslust van Nero-Dionysos, wiens bacchanaal ons in de kleinste bijzonderheden tot walgens toe wordt afgeschilderd, blijft de bleeke figuur van den somberen Ahasveer in nevelen gehuld en voelen we telkens dat het den dichter niet gelukt een genoegzaam concrete gestalte te geven aan zijn mythologische schepping.</p>
<p>Neen, dan is zijn ‘König von Sion,’ Hamerlings meesterstuk in mijn oog, veel meer gegrepen uit het werkelijk leven. Hier zijn 't figuren van vleesch en bloed die mij voor oogen staan, maar tegelijk - hoe kan 't anders bij een zoo wijsgeerig dichter? - vertegenwoordigers van bepaalde ideën. In 't rijk van de wederdoopers der zestiende eeuw zien we ons verplaatst. Tegenover Matthijszen, den somberen boetprofeet, die een rijk van stroeve zedelijkheid wil stichten staat hier Jan van Leiden, die de heerschappij van 't goede ja, maar ook van 't schoone wil, voor wien de samensmelting van reine zedelijkheid en zonnige vreugd 't hoogste ideaal is. Helaas, zijn heerlijk ideaal gaat onder in een poel van zinnelijkheid en wellust, maar ook in zijn ondergang blijft de Koning van Sion een aantrekkelijke en tragische figuur, die tot het laatste toe onze sympathie en deernis wekt.</p>
<p>Bij den glans van dit heerlijk gedicht verbleekt Hamerlings drama ‘Danton und Robespierre,’ het minst geslaagde onder zijne werken en is zijn ‘Teut, ein Scherzspiel in zwei Akten,’ hoe geestig ook, nauwelijks noemenswaard.</p>
<p>Maar onverwelkbare frischheid behoudt, voor elken vriend des dichters, zijn cantate ‘Die sieben Todsünden’, waarin elke der hoofdzonden in haar bijzonder demonisch karakter zoo scherp en aangrijpend is geteekend, dat ge er beurtelings bij glimlacht en huivert. Ja, veel dieperen indruk laten die zeven demonen bij u achter dan de hemelsche geesten,
<pb n="214"/>die ten slotte op aarde nederdalen doch niet bij machte zijn den pessimistischen grondtoon waarin 't lied geschreven is, te overstemmen.</p>
<p>Nadat door dit alles onze verwachting hoog en telkens hooger is gespannen, ligt daar nu op onze schrijf- of leestafel Hamerlings roman. We hebben hem gelezen en herlezen wellicht, maar 't kost ons moeite onze indrukken te verzamelen en weer te geven. We zijn verrast, verbaasd, verrukt maar....ook hier blijft het ‘maar’ niet achterwege...teleurgesteld, dankbaar maar niet voldaan. Zoo althans gaat het mij. We weten zelf aanvankelijk niet waar 't aan ligt, maar dit is zeker: er schort, er hapert iets. 't Boek laat ons niet los, zoolang wij 't niet ontcijferd hebben en omgekeerd, wij laten het niet los, tenzij we weten wat wij er aan hebben. En onze weifeling neemt toe door de uiteenloopende oordeelvellingen die 't boek alreeds heeft uitgelokt<note n="1)" place="foot">Ik denk aan de critiek van Mr. Levy in een feuilleton van de Nieuwe Rotterd. Courant (het N<hi rend="sup">o</hi> is mij ontgaan), aan de aankondiging of verheerlijking van 't boek door Mr. Vosmaer in den Spectator van 15 Jan. en aan de artikelen van Dr. Jan ten Brink in het Zondagsblad van 't Nieuws van den Dag die, terwijl ik dit schrijf, nog bezig zijn te verschijnen.</note>.</p>
<p>Ik wil trachten rekenschap te geven van de tegenstrijdige indrukken die de Aspasia op mij maakte en de aandoeningen zoowel van bewondering als van onvoldaanheid pogen te verklaren die 't boek bij mij achterliet. Wellicht ben ik daardoor dezen of genen lezer behulpzaam in 't vestigen van zijn opinie. Maar vooraf ga, tot orienteering, een overzicht van den inhoud van het boek<note n="2)" place="foot">Ik gebruik de Duitsche uitgave. De vertaling van Dr. van Deventer die ik hier en daar nasloeg, schijnt mij uitmuntend geslaagd. Zeer verheugt het mij dat hij zich niet heeft laten overhalen, om in navolging van den Heer Enklaar, door de toevoeging van aanteekeningen de frischheid van het boek te bederven.</note>.</p>
<p>&nbsp;</p>
<p>Op den weg van Athene naar den Piraeus vinden we op een schoonen zomerdag twee mannen in een druk gesprek gewikkeld, den strateeg Perikles en den beeldhouwer Pheidias. Zij nemen de bondskas van Delos, die juist door het Atheensche staatsschip Amphitrite wordt aangevoerd, in ontvangst en wandelen naar de stad terug. Nauwelijks heeft Pheidias
<pb n="215"/>de Akropolis met de Athene Promachos, zijn meesterwerk, dat prijkt op haren top in 't oog gekregen, of zijn blik die dof en onverschillig op 't gewoel nabij de haven had gerust, wordt vurig en bezield. Hij spreekt van een nieuw ideaal dat in den laatsten tijd hem voor den geest zweeft, eene Pallas Athene des vredes, die de Voorvechtster nog in de schaduw stellen moet en boven wier hoofd hij op de Akropolis een marmeren tempel zou willen welven met honderdvoudig beeldhouwwerk versierd. Terwijl de Olympier zich verdedigt tegen de verdenking alsof hij voor dit ideaal en in 't algemeen voor 't schoone ongevoelig wezen zou, zijn de beide mannen de stadspoort weer ingetreden en op 't punt van uiteen te gaan. Maar Pheidias noodigt zijnen vriend tot een bezoek aan zijne werkplaats, waar een gewichtige wedstrijd moet worden beslecht. Twee zijner leerlingen Agorakritos en Alkamenes hebben elk een beeld van Aphrodite gehouwen en nu zal door een jury van kunstenaars moeten worden uitgemaakt, wie van beiden de overwinning heeft behaald. Als op een wenk van Pheidias de linnen omhulsels van de beelden weggevallen zijn, vertoonen zich twee vrouwengestalten, beide van merkwaardige schoonheid maar van geheel uiteenloopend karakter. Hier de trotsche, strenge Aphrodite, wier gewaad haar in breede plooien om de leden golft, maar zonder een glimlach op de lippen, zonder crocus- en hyacinthengeur, het werk van Agorakritos. Daar dezelfde kyprische godin, maar door Alkamenes voorgesteld als opkomend uit het schuim der golven in den glans der weelderigste schoonheid.</p>
<p>Zij geeft de vormen weer eener schoone Milesische vrouw, die straks op de Agora door Perikles in 't voorbijgaan werd bewonderd, van Aspasia. Deze is, gelijk Sokrates, een steenhouwer in Pheidias' werkplaats, bericht, juist in de nabijheid, voorzien van een lauriertak en een roos, om de eerste aan den overwinnaar, de laatste aan den overwonnene te bieden. Men leidt haar binnen. Perikles legt haar de vraag voor of 't geoorloofd is eene godin voor te stellen onder 't beeld van eene schoone, Grieksche vrouw.</p>
<p>‘Gewis,’ zoo antwoordt Aspasia. ‘Gelijk het land zoo de tempel, gelijk de mensch zoo zijne goden. Toonen de Olympische goden 't niet dat het hun wil is en hun lust zich
<pb n="216"/>te spiegelen in de ziel van den Athener? Hebben zij hem niet boven allen den geest der beeldhouwkunst verleend, hebben zij niet aan de Attische aarde 't beste leem, den onvergelijkelijksten steen tot bouwen en beeldhouwen toevertrouwd?’ ‘Welnu, Athene is rijk geworden, niet te vergeefs is haar de gouden schat van Delos toegevoerd.’</p>
<p>- ‘Maar er is, zoo oordeelt Perikles, met dien schat nog zooveel anders te doen; allereerst moet hij worden aangewend om Athene grooter macht en invloed in Hellas te verzekeren.’</p>
<p>- ‘Dat gemeenebest, meent Aspasia, zal 't meest tot macht en aanzien geraken, waar men 't bekoorlijkst weet te dansen, 't schoonst op de cither te spelen, 't best te bouwen, te beeldhouwen en te schilderen, en waar men de voortreffelijkste dichters vindt.’</p>
<p>‘De tijd om 't groote en schoone te scheppen, zegt de Milesische, is dan gekomen, als er mannen zijn in staat om het te scheppen.’</p>
<p>Dat woord, bezield door Aspasia's vurigen blik, grijpt Perikles in de ziel. Intusschen is door deze gesprekken de aandacht van de beide beelden afgeleid. Als Aspasia ze bewondert, houdt zij de strenge Aphrodite van Agorakritos voor eene Nemesis.</p>
<p>Op de vraag van Perikles wien zij den lauwer, wien de roos reikt, luidt Aspasia's antwoord: beide aan u. En terwijl ze hem beide toereikt, ontmoeten hunne blikken elkaar.</p>
<p>Perikles verdeelt den lauwer tusschen de beide jongelingen maar behoudt de geurige roos voor zich.</p>
<p>Nog staat daar de nadenkende steenhouwer in mijmering verdiept. Hij wenscht te weten of alleen door 't schoone aan te kweeken een staat zich den voorrang kan verwerven, dan of daartoe ook de zorg voor 't goede en al wat waarlijk voortreffelijk is vereischt wordt.</p>
<p>‘Ik denk, antwoordt de Milesische, dat het goede één is met het schoone; was 't dat echter niet maar streed het daartegen, dan zou ik 't niet geschikt achten voor dat doel.’ 't Gezelschap gaat uiteen en eerst nu bespeurt Perikles dat die mijmeraar den naam van Sokrates, die Milesische vrouw dien van Aspasia draagt.</p>
<p>Stonden we bij dit tooneel als veelbeteekenend voor geheel
<pb n="217"/>den roman uitvoerig stil, thans maken wij, in hare woning, vluchtig kennis met Telesippe, de vrouw van Perikles. De bijgeloovige vrouw is hevig verontrust door een éénhoornig lam, dat haar van 't landgoed van haren heer gebracht is en heeft den ziener Lampon ontboden om dat raadsel te ontcijferen. Deze verkondigt in 't bijzijn van Perikles en den wijsgeer Anaxagoras, die hem kwam bezoeken, zijn orakeltaal en ziet in dien éénen hoorn de profetie van Perikles' alleenheerschappij.</p>
<p>Anaxagoras glimlacht om die profetie tot groote ergernis van Telesippe en van Elpinike haar vriendin, een bedaagde spijtige schoone, die Perikles' vrouw stijft in haar bekrompenheid, maar bijzonder behagen schept in Alkibiades, Perikles' kweekeling die zijn beide zonen, Xantippos en Paralos in de schaduw stelt.</p>
<p>Intusschen begeeft zich Perikles naar de Agora en Hamerling vergast ons op een schitterende beschrijving van 't bont gewoel der Atheensche markt, waar visch en groenten, kleederen en aardewerk, fluitspeelsters zelfs en danseressen in bonte mengeling zijn uitgestald. Hij voert ons naar de Pnyx, waar Perikles in eene volksvergadering Pheidias' plan tot den bouw van een schitterenden Pallastempel op de Akropolis voordraagt en doet aannemen, waarop een man uit het volk, een marskramer van Halimos, t'huis komt met den naïeven uitroep: ‘wij hebben alles toegestaan.’</p>
<p>Zoo vangt nu onder Aspasia's invloed de strijd aan tusschen het oude en het nieuwe Athene.</p>
<p>'t Eerste wordt vertegenwoordigd door Diopeithes den priester van Erechtheus, den ouden stamheld van Attika, wiens ziel, naar 't volksgeloof, voortleefde in een slang die bestendig werd gevoed in een oud, vervallen heiligdom. Met leede oogen ziet hij met den ziener Lampon de toebereidselen aan tot den bouw van 't Parthenon en, verteerd van innerlijken wrevel, beluistert hij de gesprekken van Perikles en Sophokles die, vergezeld van een jongen citherspeler uit Milete, den architekt Kallikrates ontmoeten.</p>
<p>Die citherspeler is niemand anders dan Aspasia, die nu en later telkens onder die vermomming Perikles vergezelt. Ook thans dwalen zij samen verder en vleien zich neer in een koele grot aan den god Pan gewijd en, terwijl de avondzon
<pb n="218"/>den Hymettos hult in purpergloed, drukt Perikles de eerste gloeiende kus op Aspasia's lippen.</p>
<p>Uitnemend komisch is het thans volgend tooneel. We aanschouwen er den wedstrijd tusschen twee aanzienlijke Atheners: Hipponikos den adellijken gastheer van Aspasia en Pyrilampes, den parvenu, een rijk geworden wisselaar uit den Piraeus. Was de eerste van een vorstelijke mildheid en had hij geheel zijn huishouding ingericht op den weelderigsten voet, de laatste bootste hem in alles na, ja trachtte hem te overtreffen. Toen Hipponikos zich b.v. op de teelt van prachtige Sikelische duiven had geworpen, stak Pyrilampes hem de oogen uit door den aankoop van een paar sierlijke pauwen die zich alras vermenigvuldigden. Die pauwen trekken de bewondering van heel Athene tot zich. Ook Aspasia is er door bekoord. En Perikles, die er op uit is al haar wenschen te voorkomen, koopt haar op zekeren dag een jongen pauw.</p>
<p>Intusschen heeft Hipponikos, jaloersch op de gunsten die Aspasia aan anderen bewijst, terwijl hij haar vroeger te Megara uit een dreigend gevaar heeft gered, haar uit zijn huis verdreven en Aspasia, niet wetende waarheen zich te wenden, zoekt een toevluchtsoord in 't huis van Perikles.</p>
<p>Daar heeft middelerwijl de nijdige Elpinike haar vriendin op de hoogte gebracht van de liefde die haar man voor Aspasia heeft opgevat en van den aankoop van den pauw voor de Milesische. Juist is zulk een vreemde vogel, op last van Hipponikos, die er niets van weten wou, bij Telesippe aan huis bezorgd en Elpinike geeft haar den welgemeenden raad den pauw te slachten en aan haar echtvriend voor te zetten.</p>
<p>Op eens meldt zich een jongeling van bijzondere schoonheid aan, aan 't huis van Perikles. Hij geeft zich uit voor een Spartaan en wordt door de beide vrouwen met groote hartelijkheid begroet. Maar nauwelijks ontdekken zij dat ze te doen hebben met een vrouw, nauwelijks vermoeden zij dat de gehaate Milesische daar voor haar staat, of Aspasia wordt door het vriendinnenpaar onder een vloed van scheldwoorden ten deure uitgedreven en Perikles ziet straks op zijn disch den pauw verschijnen dien hij aan zijn vriendin had toegedacht.</p>
<p>‘Geef - zoo voegt hem Telesippe toe, aan de Milesische boeleerster, zoo gij wilt, uw hart, maar in dit huis handhaaf ik mijn recht. Hier ben ik meesteres, <hi rend="spat">ik alleen</hi>!’</p>
<pb n="219"/>
<p>‘'t Zij, zoo als gij zegt, Telesippe!’ antwoordt Perikles koel.</p>
<p>Straks daarop ontvangt hij van Aspasia een briefje van dezen inhoud: ‘Ik heb het huis van Hipponikos verlaten. Veel heb ik u mee te deelen. Bezoek mij, zoo ge kunt, in 't huis van de Milesische Agariste.’ En Perikles antwoordt: ‘Kom morgen in het landhuis van den dichter Sophokles aan den oever van den Kephissos. Daar zult ge mij vinden, kom verkleed of laat u zonder vermomming in een draagstoel daarheen brengen.’</p>
<p>Aspasia geeft gretig gehoor aan dien wenk. In Kolonos, waar Sophokles zich in rustige afzondering aan zijn Muze wijdt, slijt het minnend paar een idyllischen dag. In 't lommer vleien zij zich neer op een plek nabij de beek, waar 't geklots der golven met het gezang der vogelen samensmelt, en onder kussen en kozen - te smeltend haast voor den statigen Olympiër - verhaalt Aspasia aan Perikles haar levensgeschiedenis.</p>
<p>Tot afwisseling zingen Sophokles en Aspasia, met begeleiding van den cither, liederen van Anakreon en Sappho. Dan weer ontvangt hen de gastheer in zijn tuinhuis, in 't bijzijn van zijn schoone vriendin Philainion, en onthaalt hen ten slotte op een koor aan Eros den god der liefde gewijd, uit zijn Antigone die hem juist bezig hield.</p>
<p>Uit dat vreedzaam oord zien wij ons op eens verplaatst in 't drukst gewoel. In 't pas voltooide Lykeion zal de worstelschool worden ingewijd en wij zijn er getuigen van allerlei wedspelen die ons de schoonheid en vlugheid der Atheensche jongelingschap doen bewonderen.</p>
<p>Ook Aspasia is er tegenwoordig maar, daar 't haar als vrouw niet voegt den worstelstrijd der ontkleede knapen mee aan te zien, heeft ze zich op een verwijderde plek neergezet, waar zij met Sokrates in een vertrouwelijk gesprek is gewikkeld.</p>
<p>Op eens zoekt Alkibiades zijn toevlucht bij den wijsgeer. De ongetemde knaap heeft in een vlaag van woede een ander mededinger den werpschijf naar 't hoofd geslingerd, maar de rustige wijs waarop Sokrates hem zijn dwaasheid doet inzien, brengt hem tot kalmte en boezemt hem een onbegrensd vertrouwen op dìen zonderlingen mijmeraar in.</p>
<p>Doch de mijmerende wijsgeer is tegelijk op zijn manier
<pb n="220"/>beeldhouwer. In Pheidias' werkplaats, waar druk gearbeid wordt aan de Pallas Athene des vredes, terwijl Perikles en Aspasia het nadenkend hoofd bewonderen van 's meesters nieuwe schepping, uit Sokrates zijn voornemen om een groep van Chariten te beitelen en die als wijgeschenk aan de godin van Pheidias op de Akropolis aan te bieden. Doch wie zal hem daarbij dienen tot model? Gelukkig biedt Alkamenes hem de gelegenheid om zijne hetaere Theodota te zien en te bewonderen. Deze, een onovertroffen danseres, stelt in drie kunstige dansen voor hoe Aphrodite, Hera en Pallas dingen om den appel van Paris en zoo meesterlijk weet ze, bij de voorstelling der drie godinnen, telkens een geheel ander karakter aan te nemen dat Socrates zijn bewondering uitdrukt in de woorden: ‘Ik zal dansen gaan leeren. Tot nog toe kende ik alleen een wijsheid van het hoofd en van de gedachten; nu weet ik dat er ook een wijsheid van handen en voeten bestaat en als zijn vrienden daarom glimlachen vervolgt hij: ‘De rhythmus is maat en de maat is zedelijkheid. Een zoo schoone rhythmus van 't lichaam als Theodota ons heeft getoond, moet noodzakelijk 's menschen geheele wezen met zin en liefde voor de schoone maat vervullen. Als men dit eenmaal gezien heeft moet men noodwendig al wat plomp, ruw, gemeen, onbehouwen is verachten. Ik benijd u, Theodota, om den schoonen rhythmus dien gij hebt van lichaam en ziel!’</p>
<p>Aspasia gaat henen zich levendig bewust van den grooten afstand die haar, de voorstanderes der vrije, vroolijke liefde, van Theodota, de veile hetaere, scheidt en Sokrates keert huiswaarts dankbaar voor 't geen hij heeft geleerd uit Theodota's drievoudigen dans. Ondertusschen heeft Sophokles zijne Antigone voltooid.</p>
<p>Op het aanstaande feest der Dionysiën, dat natuurlijk ook door een tooneelwedstrijd zal worden opgeluisterd, zal die tragedie onder leiding van den choreeg Hipponikos worden opgevoerd. Achtereenvolgens worden ten tooneele gebracht een komedie van Kratinos, waarin tegen Aspasia en Perikles als de nieuwe Hera en Zeus, als Omphale en Herakles giftige pijlen worden afgeschoten, een tragedie van Ion, een andere van Philokles, een werk van Euripides en eindelijk - last not least - Sophokles' tragedie der liefde. De over-<pb n="221"/>winning van den laatsten is niet twijfelachtig en Sophokles en Hipponikos ontvangen voor de oogen van de juichende menigte den zegekrans uit de handen der scheidsrechters.</p>
<p>Maar wat nog nimmer voorkwam op het Grieksche tooneel heeft heden plaats gehad. Voor 't eerst, van de dagen van Thespis af, is eene der vrouwenrollen werkelijk door een vrouw vervuld. Aspasia, die ook hierin met de oude zeden breken wil, is opgetreden als Eurydike. Over de vervulling dier rol heeft zij onderhandeld met Sophokles en Perikles' tegenpartij vindt daarin de welkome aanleiding om een verdenking tegen haar, een eerste zwarte schaduw, te werpen in de ziel van den Olympiër.</p>
<p>Nogtans zitten zij eenige dagen later samen aan een schitterend feestmaal door Hipponikos gegeven, ter eere zijner overwinning. De keur van Athene's wijsgeeren en kunstenaars is vereenigd aan dien disch. Men vindt er Protagoras den jeugdigen sophist, wiens geestige dialektiek algemeen wordt bewonderd en Hippokrates den scherpzinnigen arts, een neef van Perikles; den waarheidszoeker Sokrates naast den wijzen Anaxagoras; den beeldhouwer Pheidias aan de zijde van zijn vriend den bouwmeester Iketinos; den dichter Sophokles naast den tooneelspeler Polos; Polygnotos den schilder, zoo ingetrokken en somber naast Kratinos den komediedichter, zoo satyriek en dartel; aan 't hoofd van den maaltijd Aspasia, gezeten tusschen Hipponikos en Perikles. Mochten enkelen zich nog verbazen over de tegenwoordigheid dier hetaere aan dit gastmaal, ver de meesten erkennen hare macht en hebben opgehouden zich ten haren opzichte over iets te verwonderen. Dat Hamerling zich in de schildering van dezen maaltijd, zoowel in de karakteristiek en de groepeering zijner personen, als in de gesprekken die hij hun in den mond legt weer in al zijn meesterschap vertoont, spreekt van zelf voor ieder die hem kent. Deze dialogen moet men genieten in het boek, 't zou heiligschennis zijn ze fragmentarisch mee te deelen. Aan 't einde van het feest wischt Aspasia ieder spoor van achterdocht uit Perikles' ziel door op zijn vraag: ‘Gij hebt altijd wat voor iedereen, wat hebt gij over voor Perikles?’ te antwoorden: ‘mij zelve!’ en zich vertrouwelijk te werpen aan zijn borst.</p>
<p>Doch de Olympiër heeft nog iets anders te doen dan van
<pb n="222"/>liefde te droomen. Samos is met Milete gewikkeld in een geschil dat het weigert te onderwerpen aan Athene's beslissing. Samos moet dus getuchtigd worden. Perikles onderneemt een expeditie tegen 't eiland en heeft Sophokles tot zijn medeveldheer benoemd. De groote tragicus laat zich die opdracht welgevallen. Perikles en Aspasia stellen zich voor hun scheiding schadeloos door een levendige briefwisseling. Het trotsche Samos buigt na een wederstand van negen maanden 't hoofd en nauwelijks verneemt Aspasia die blijmare of zij snelt op vleugelen der liefde naar Milete in de armen van Perikles, die haar op 't landgoed van zijn gastheer Artemidoros onverwachts ontmoet en met haar in Ionië de weelderigste wittebroodsweken slijt.</p>
<p>Op hun terugtocht brengen zij een bezoek op 't eiland Chios aan den dichter Ion, waarbij Aspasia als slaaf vermomd is - een der schitterendste partijen uit den roman - en begroeten bij de nadering van Athene het Parthenon dat inmiddels op de Akropolis verrezen is en zijn marmeren tinnen in de lucht verheft. Doch hoe vroolijk ook de toejuichingen van 't volk den overwinnaar in de ooren klinken, hoezeer de aanblik van het Parthenon hem ook verrukken moge, in zijn eigen woning komt Telesippe hem met afgunstigen en wreveligen blik te gemoet en de gedachte om den band die innerlijk niet meer bestaat ook voor 't uiterlijke te verbreken dringt zich hoe langer zoo meer aan Perikles op.</p>
<p>Voor 't oogenblik evenwel wordt zij verdrongen door 't feest der Panathenaeën, dat ditmaal bijzonder schitterend wezen zal. Als de gebruikelijke wedstrijden zijn afgeloopen begeeft men zich in statigen optocht naar de Akropolis, om eerst den peplos, het prachtgewaad waarmee naar eeuwenoud gebruik het heilige houten beeld van Athene in 't Erechtheion werd bekleed, daarheen te voeren. Men offert ook thans aan dat aloud gebruik, maar nauwelijks is die plechtigheid volbracht of aller oogen wenden zich naar 't schitterende Parthenon. Nadat Perikles van de trappen van den tempel 't volk heeft toegesproken, dringen allen naar binnen om de nieuwe schepping van Pheidias te bewonderen.</p>
<p>Daar staat de reusachtige godin wier vleesch in 't elpenbeen, wier kleederen in 't goud zijn weergegeven; onder den zwaren gouden helm vertoont zich het diep-denkende gelaat
<pb n="223"/>en golft een stroom van lokken naar beneden. Haar schild, niet meer ten strijde opgeheven, maar vreedzaam neergelaten rust aan haar linkerzijde; niet meer de strijderes, de overwinnaresse is zij.</p>
<p>Terwijl allen niets dan lof hebben voor den tempel en het beeld, slaat Aspasia dit alles zwijgend gade. Ten laatste verbaast zich zelfs de ingetrokken Pheidias over haar stilzwijgendheid en lokt haar tot spreken uit. In welsprekende taal vermeldt zij den lof van Pheidias' werken maar, zoo voegt ze er bij, ‘'t is zoo de manier der vrouwen om, even als de kinderen, als zij met de eene hand een voorwerp van haar begeerte in ontvangst nemen, de andere reeds naar iets anders uit te strekken en een derde misschien met de oogen te vervolgen. Ware ik een man, zoo zou ik me op dit oogenblik er mee vergenoegen, Pheidias vol geestdrift als den eersten, den grootsten aller Hellenen te prijzen. Als vrouw echter heb ik nog een wensch, ja zelfs een aanklacht tegen hem uit te spreken. Vreest gij, o Pheidias, den toorn niet van de gouden Aphrodite? Gij schijnt me altijd alleen het hooge, het reine, het goddelijke te zoeken, om dat in menschelijke gedaante te belichamen, en ware 't goddelijke niet toevallig ook altijd schoon, zoo zoudt gij u, geloof ik, om 't schoone niet bekommeren. Want nooit zoekt gij het en wat de zinnen streelt en 't hart ontvlamt, dat vindt geen weerklank in uw ziel. De bekoorlijkheid van 't vrouwelijke om haars zelfs wil voor te stellen, zooals dichters 't vol geestdrift doen, als zij van Aphrodite zingen, dat versmaadt gij. In heiligen ernst zijn steeds uw gedachten gedompeld en, den adelaar gelijk, zweeft uw ziel alleen over de hoogste toppen.</p>
<p>‘O Eros, hebt gij geen pijl voor dezen man? Waarom, o Kyprische godin, slaat ge hem niet in uwe gouden boeien, opdat bij aan uw bekoorlijkheid zijn beitel wijde en daardoor eindelijk ook uw innigst wezen zoo openbaar worde, als de ware natuur van Pallas Athene thans aan 't licht getreden is in deze beelden?’</p>
<p>Pheidias antwoordt dat hij, ook al mocht hij 't willen, zich thans onmogelijk aan Aphrodite wijden kan, aangezien de Lemniers hem juist hebben opgedragen weer een nieuw, metalen beeld van Pallas Athene te vervaardigen. Dat bericht
<pb n="224"/>vervult Aspasia met nieuwe hoop. ‘Hoe zou, zoo vraagt ze, de Lemnische Pallas niet weer hooger staan dan die van 't Parthenon? Nadat gij de strijdende <hi rend="spat">manvrouw</hi> en de diepzinnige <hi rend="spat">jonkvrouw</hi> hebt geschapen, wat blijft u thans nog over dan de <hi rend="spat">vrouw</hi>?’</p>
<p>‘Of ik voorwaarts schrijd of afdwaal, zegt Pheidias, wanneer ik aan de inblazingen van een schoone vrouw gehoor geef, 'k weet het niet. Maar wat gij verlangt, schijnt op mijn weg te liggen.’</p>
<p>‘Gij, aan wiens oog geen Grieksche vrouw haar bekoorlijkheden zou ontzeggen, antwoordt Aspasia, stel gij <hi rend="spat">de vrouw</hi> voor in haar bekoorlijkheid en verkondig aan het Grieksche volk als 't hoogste en 't laatste: alleen in 't gewaad der schoonheid zal de wijsheid alle harten veroveren.’</p>
<p>Onder al de kunstwerken van 't Parthenon prijkt ook de groep die Sokrates als feestgave bieden zou. De bijzondere eigenaardigheden der drie Chariten zijn hem door Theodota's dans duidelijk geworden. ‘Wat is 't wezen van Aphrodite anders dan 't lichamelijk schoone? wat het wezen van Hera anders dan het zieleschoon, het goede, 't zedelijke, wat het wezen van Pallas anders dan 't geestelijk-schoone of het ware?’ Lichaam, ziel en geest moeten samenwerken tot voltooiing van het wezen der Charis en 't verband tusschen 't schoone, goede en ware heeft hij in zijn Gratieën pogen af te beelden.</p>
<p>Maar de gedachte is gelukkiger geweest dan de uitvoering en Perikles geeft Sokrates den raad, dien hij ook in Aspasia's oogen leest, om zijn beitel der godin als offer aan te bieden en zich voortaan alleen te wijden aan 't geen zijn eigenlijke roeping is.</p>
<p>Hier, voor 't beeld der Chariten, dankt Perikles Aspasia voor alles wat zij er aan heeft toegebracht om de hier verwezenlijkte schoonheidsidealen in 't leven te roepen en deelt hij aan zijn vrienden mee dat Aspasia van dezen dag aan is <hi rend="spat">zijn wettige gemalin</hi>, daar de band die hem met Telesippe vereenigde, in der minne ontbonden is.</p>
<p>Aspasia verklaart dat zij geen andere roeping kent dan 't evangelie te verkondigen der echte vrouwelijkheid, en heeft ze dit tot dusver gedaan aan de meesters der beeldende kunst, ook elders zal ze optreden met die boodschap, met een opene
<pb n="225"/>oorlogsverklaring tegen elk vooroordeel. Mogen de vrienden haar woorden met ingenomenheid aanhooren de Erechtheus-priester Diopeithes ziet haar uit zijn donkeren schuilhoek aan met een blik van gloeienden haat.</p>
<p>Terwijl Diopeithes broedt op wraakzuchtige plannen tegen 't nieuwe echtpaar, heeft er in de woning van den Olympiër een geheele omkeering plaats. Telesippe heeft die woning verlaten en, nam zij met weemoed afscheid van haar beide zonen, haar troostte de gedachte dat zij nu de gade wordt van den archont Basileus, aan wien Perikles haar heeft overgedaan. Nauwelijks heeft Aspasia hare plaats ingenomen, of ook hier ondergaat alles haar betooverenden invloed. In de eerste plaats herschept zij Perikles die nu op eens een zin ontwikkelt voor schoone kleuren, fijne geuren en bevallige vormen die hem vroeger vreemd was. Maar ook geheel de woning krijgt een ander aanzien. De oude eerwaardige huisgoden worden vervangen door den vroolijken Dionysos, de lachende Aphrodite en den stralenden Apollo. Met bevallige beelden worden de wanden der vertrekken versierd. In één woord: schoonheid wordt uitgeroepen als de hoogste wet ook aan den huiselijken haard. Geheel Athene is vol van de innige betrekking van deze twee en op de markt en in den barbierswinkel vertelt men elkaar dat Perikles zijne Aspasia kust, zoo dikwijls hij 't huis verlaat of er in terugkeert. Tot de huisvrienden van 't echtpaar behoort Protagoras meer dan Sokrates en als beide wijsgeeren elkaar eens toevallig daar ontmoeten, komt het tot een heftige woordenwisseling. Protagoras noemt Sokrates een somberen mijmeraar, die de menschen van de deugd afkeerig maakt door er altijd met woorden op terug te komen, en deze verwijt genen dat hij behoort tot hen, die de vrije gedachte willen maken tot hetgeen zij zelven zijn, een slaaf der zinnen. Geen wonder dat zich bij Aspasia een toenemende onwil openbaart tegen den zonderlingen wijze!</p>
<p>Als Pheidias zijn Lemnische Pallas heeft voltooid, viert Aspasia een nieuwen triumf. Wie de bevallige godin aanschouwt zonder helm en schild, met losgolvende haarlokken, teedere wangen, fijngevormde armen en handen en edele gestalte, onder 't luchtige gewaad ternauwernood verborgen, roept geheel Athene uit: dat is de schoonheid zelve en
<pb n="226"/>vereenigt zich met het eenparige gevoelen, dat voor deze Pallas Aspasia als modèl gediend moet hebben.</p>
<p>Maar Pheidias hoort er liever niet van spreken, hij trekt zich steeds meer in zich zelven terug en verdwijnt op zekeren dag in stilte naar Elis, om daar de grootste gedachte te verwezenlijken die leefde in zijn ziel.</p>
<p>Intusschen zoekt Aspasia haar hervormingsidealen toe te passen ook op het vrouwenleven en poogt zij allereerst een paar dochters van haar overleden zuster, die zij tot zich neemt, op te voeden tot geestelijke en persoonlijke vrijheid.</p>
<p>Als zij omstreeks dezen tijd op het Thesmophoriënfeest, uitsluitend door vrouwen ter eer van Demeter gevierd, in den tempel dier godin verschijnt, vindt ze daar alle gemoederen in hevige gisting. Terwijl ze daar te midden harer zusters aandringt op een vrijer verkeer van de vrouw in de wereld en haar recht op meerdere ontwikkeling bepleit, treedt Elpinike tegen haar op en betwist haar als Milesische 't recht binnen te dringen in een kring van Atheensche vrouwen.</p>
<p>‘Ge hebt recht, zoo antwoordt zij, ik ben niet opgegroeid in de bedompte atmospheer van een Atheensch vrouwenvertrek, ik heb niet als een Atheensche tot Atheenschen, maar als een <hi rend="spat">vrouw tot vrouwen</hi> gesproken.’ Vergeefs, de groote meerderheid is tegen haar en Aspasia verlaat den Thesmophoriën-tempel in de overtuiging dat haar poging om Athene's vrouwen geestelijk te bevrijden, is mislukt.</p>
<p>Zoo gaan er eenige jaren voorbij. Aspasia kan zich niet ontveinzen dat zij een neerlaag heeft geleden en wel haast gaat haar echtgenoot gebogen onder den veeltongigen laster. Daar dringt tot Athene door 't gerucht dat Pheidias zijn beeld in goud en elpenbeen van den Olympischen Zeus heeft voltooid. Daarheen! zoo fluisteren zij elkander toe en weldra is 't plan tot rijpheid gekomen om door 't bergland van Argos en Arkadië den tocht naar Elis te ondernemen.</p>
<p>Nauwlijks hebben zij Athene achter den rug, of reeds ademen zij vrijer. Nadat het levendige Corinthe hen vroolijk heeft gestemd, aanvaarden zij den tocht door 't sombere land der Doriërs. In de Argolische bergen, langs steile hellingen en op dicht-begroeide toppen drinkt Aspasia de frissche lucht met ruime teugen in, nabij Mykenae wordt de nacht in de groeve der Atriden doorgebracht en door Arkadië, waar ze
<pb n="227"/>een paar dagen toeven in een herdershut en van waar ze zekere Kora, een naïf natuurkind medenemen, wordt eindelijk Elis, het doel van den tocht bereikt.</p>
<p>Daar valt hun 't eerst het voorrecht te beurt van te worden toegelaten in den tempel waar de Olympische Zeus in al zijn majesteit troont. Goddelijk mild en toch vol onbeschrijfelijk verheven ernst is 't aangezicht van den Olympiër, op een rijkversierden troon zittend afgebeeld. Hier is niets vrouwelijks in 't goddelijke gemengd, de mannelijk ernstige, strenge kracht is hier ten top gevoerd. Aspasia verbergt bij dien aanblik haar hoofd aan Perikles' borst en voelt in haar binnenste een vlijmende smart...</p>
<p>Zoo vormde de Peloponnesische tocht een wonderbaar contrast met de Ionische idylle. Voorbij zijn ze thans de zonnige dagen van onvermengd genot! Aspasia voelt zich verruimd, als zij den Peloponnesos heeft verlaten, weinig vermoedend dat haar op Attika's bodem nieuwe bitterheid wacht.</p>
<p>Over Eleusis keeren zij terug, waar Iktinos voor de viering der mysterieën van Demeter een nieuwen tempel heeft gebouwd. De luchtige Aspasia drijft met die mysterieën den spot, maar toch prikkelt haar een onweerstaanbare nieuwsgierigheid om Hipponikos, die daarbij de Daduchen-waardigheid bekleedt, over te halen haar daarin in te wijden.</p>
<p>Met overtreding van de heilige gebruiken voldoet deze aan haar verlangen. Maar op den geheimzinnigen tocht door de onderaardsche gewelven, waar haar de schrikgestalten van den dood, de pest, den honger, de oorlogsfurie omzweven, wordt het Aspasia eng om 't hart. Het vroolijke kind des lichts voelt zich niet t'huis in deze duistere omgeving. Aan den maaltijd bij Hipponikos zoekt zij die nevelen te verdrijven en deze, die den beker lustig heeft gezwaaid, dringt, in Perikles' afwezigheid, beschonken door tot haar vertrek en eischt, als belooning voor 't gevaar waaraan hij zich heeft blootgesteld door overtreding van de heilige gebruiken, een kus van hare lippen.</p>
<p>Gloeiend van toorn drijft Aspasia den wellusteling terug van haren drempel en deze, nog maar half bekomen van zijn roes en vol wrok tegen de vrouw die hem weerstand bood, laat zich door Diopeithes overhalen tot een samenzwering tegen de gehaate Milesische.</p>
<pb n="228"/>
<p>Aspasia, nog weinig vermoedende welk gevaar haar bedreigt, vormt in Athene teruggekeerd, een school van jonge meisjes, waaraan zich, behalve de Arkadische Kora, ook een zekere Simaitha aansluit die door Alkibiades geschaakt is. Voor dien overmoed moet de levenslustige maar woeste jongeling boeten, als hem op zekeren dag, ter gelegenheid van een spelevaart door de Megariërs die wraak willen nemen over Simaitha's schaking, Aspasia's beide nichtjes Drosis en Prasina worden ontroofd.</p>
<p>Boven Aspasia's hoofd pakken zich intusschen steeds donkerder wolken saam. In vereeniging met den oligarch Thykydides en den volksmenner Kreon gelukt het Diopeithes een plan tot rijpheid te brengen dat eindelijk wordt uitgevoerd door zekeren Hermippos, die een aanklacht indient tegen Aspasia wegens niet erkenning van de goden des lands, wegens oneerbiedige uitlatingen over de heilige gebruiken der Atheners en wegens verleiding van jonge meisjes en vrijgeboren vrouwen, en op grond van dit alles de doodstraf tegen haar eischt.</p>
<p>Kort daarop zijn de Heliasten, die hier uitspraak moeten doen, vergaderd en zit Aspasia op de bank der beschuldigden; nevens haar, als ware hij haar medebeschuldigde, Perikles. Hermippos, door den archont Basileus beëedigd, brengt zijn aanklacht in en motiveert haar zoo krachtig en welsprekend dat er een gemompel door de zaal gaat: ‘Hermippos' bewijsvoering was scherp en afdoende, 't hoofd der Milesische is ten doode gedoemd.’</p>
<p>Maar nu verheft zich Perikles: ook waar hij niet kan loochenen dat de letter der Atheensche wet tegen Aspasia getuigt, beroept hij zich van hare handelingen op haar edele bedoelingen. Maar er is iets onzekers in zijne bewijsvoering; gemaakt is zijn kalmte en bevend zijne stem. Doch hij eindigt met een aanspraak tot de rechters. ‘Deze vrouw hier, zegt hij, is mijn gade. En is zij schuldig aan de misdaden, waarvan Hermippos haar aanklaagt, dan ben ik haar medeschuldige. Hermippos klaagt ons aan dat wij het aanzien der goden ondermijnd, dat van den staat gekrenkt, de tucht en goede zeden verwaarloosd hebben. Mannen van Athene, als ik mij iets mag aanmatigen van den roem van 't geen gij gedaan hebt op mijn vurigen aandrang, dan heb ik den
<pb n="229"/>eerbied voor de goden des lands niet verminderd, maar hen verheerlijkt, gelijk niemand vóór mij, door prachtige tempels en schitterende beelden op de Akropolis en te Eleusis.....Zoo gaat Perikles verder en eindigt: ‘In dergelijke bemoeiingen, mannen van Athene, heeft mij deze vrouw, Aspasia van Milete, niet gehinderd maar ondersteund en aangespoord. Haar verdienste is 't, voor een niet gering deel, wat het volk en de stad der Atheners misschien voor alle tijden verheerlijkt.....Dit zijn de feiten, gij mannen van Athene; wij beiden meenen ons verdienstelijk gemaakt te hebben jegens het volk en de stad der Atheners. En nu komt deze Hermippos en roept u toe; “Rukt de uitverkorene, de trouwe gade van den boezem van Perikles en sleept haar voor zijne oogen ten doode.”</p>
<p>Bij die woorden welt er een traan in 't oog van Perikles. Die 't zagen fluisterden elkander toe: Perikles heeft geweend! En weldra weergalmt het op de Agora en klinkt het door geheel Athene: Perikles heeft geweend!</p>
<p>De stemsteenen worden onder de Heliasten verdeeld. Daar rollen de witte en zwarte uit de urn; de eerste overtreffen ver de laatste. Aspasia is vrijgesproken.</p>
<p>Maar al is het onweer tijdelijk afgedreven, 't zal wederkeeren met vernieuwde kracht. De gisting onder 't volk neemt toe. De malcontenten krijgen telkens meer invloed.</p>
<p>Aan de expeditie naar Potidaea neemt Perikles persoonlijk geen deel, maar als hij zich verwijderd heeft om Megara te tuchtigen, hebben zijne vijanden weer vrij spel. Zekere Stephanikos treedt tegen zijn vriend Pheidias als aanklager op. De groote beeldhouwer wordt beschuldigd, zich van 't goud, hem tot voltooiing van 't beeld der Athene Parthenos toevertrouwd, een deel te hebben toegeeigend. De aanklacht vindt geloof en Pheidias wordt in den kerker geworpen. Wie weet of men niet nog verder zou gegaan zijn, maar op 't gerucht dat Perikles zegevierend terugkeert van Megara, stuiven de ontevredenen uiteen.</p>
<p>Nu 't zwaard weer in de schede is gekeerd, wordt het vroolijke Dionysosfeest gevierd met dubbele opgewondenheid. Troepen van gemaskerde personen, Satyrs, Silenen en Bacchanten zwerven door de straten. Onder hen bekleedt Alkibiades, die uitgelatener is dan ooit, een eerste plaats. Aan
<pb n="230"/>'t hoofd van zijne bende woestelingen, onder den naam van Ithyphallers bekend, baant hij zich een weg door 't volk.</p>
<p>Een jonge hetaere, Bacchis geheeten, heeft hij in dronkenschap gedwongen zich aan te sluiten aan zijn troep en zoo gaat het in dolle vaart naar de woning van Theodota wie hij een serenade brengt. Men treedt vervolgens binnen. De arme Theodota, die Alkibiades hartstochtelijk bemint, kan 't niet dulden dat ze hem ziet in gezelschap eener andere, wier bekoorlijkheden hij in dronkemanstaal verheerlijkt.</p>
<p>Hij verwijt Theodota, die dit alles zwijgend en wrevelig aanhoort, dat zij leelijk is geworden en prest haar om als van ouds een van haar schoone dansen uit te voeren. Deze laat zich eindelijk overhalen, zij danst en danst voort steeds wilder en onstuimiger, tot het eindelijk blijkt dat zij krankzinnig is geworden!</p>
<p>Maar te midden dier tierende en zwaaiende groepen vertoonen zich in Athene's straten ook sombere asketen, bedelende priesters van Kybele en dienaars van den god Sabazios, een mystische caricatuur van Dionysos, die geeseling en zelfverminking oefenden en aanbevalen. Op die fanatieke bende valt de ruwe hoop der sthyphaellers aan en drijft hen op de vlucht.....</p>
<p>Kora, het eenvoudige Arkadische herderinnetje, voelt zich te midden dier ruwe tooneelen angstig en gejaagd. Als Alkibiades ook tegenover haar zijn moedwil bot wil vieren, ontrukt ze zich met geweld aan zijne armen en vlucht ijlings huiswaarts. Ook Manes, een kweekeling van Perikles een even eenvoudig natuurkind uit Thrakië, werd het te eng in die omgeving. Beiden ontmoeten elkaar op het platte dak van Perikles' woning.</p>
<p>Daar zitten ze tegenover elkaar met schuchtere blikken, de Satyr en de Bacchante, want zoo waren zij vermomd voor 't Dionysosfeest, zij wil met hem naar 't Noorden, hij met haar naar Arkadië gaan.</p>
<p>“Ze beminnen elkaar! zegt Perikles tot Aspasia, deze twee, maar met een wonderlijke soort van liefde, zoo 't schijnt. 't Is een schuchtere, kuische, smartelijke, zelfverloochenende, offervaardige liefde. Wellicht vergoedt ze door standvastigheid en gelijkmatigheid wat haar ontbreekt aan weelderig genot.”</p>
<p>“Een krankheid is deze treurige liefde!” roept Aspasia uit.
<pb n="231"/>Deze soort van smartelijke, hartstochtelijke min is even kwaad als oorlog, pest en honger voor de menschen.’ Trouwens, dat zij alles voor elkander over hebben dat toont Kora in dienzelfden nacht. Terwijl Alkibiades met zijn onstuimige vriendenschaar een opgewonden feest viert in Perikles' woning is Manes van zijn legersteê opgestaan en vertoont zich op eens, gelijk hij meer placht te doen, als slaapwandelaar. Hij klimt op naar 't platte dak en als de wilde troep hem naloopt, zien ze hem wandelen op de uiterste, afhellende rand van 't dak, ieder oogenblik dreigend in de diepte neer te storten. Ook Perikles huivert bij dien aanblik maar zegt: ‘'t is onmogelijk hem te redden van die plaats!’</p>
<p>Daar nadert Kora, doodsbleek, met hangende haarlokken ijlt zij naar de plek, wandelt met vasten tred op den afhellenden rand, vat de hand van den jongeling en trekt hem terug van de uiterste tinne, tot waar zij vaster bodem voelt onder den voet. Een oogenblik later zinkt ze bewusteloos neer.</p>
<p>Perikles is er diep door getroffen. ‘Dit paar - zoo zegt hij - beschaamt me en brengt me een weinig in verwarring. 't Is alsof ze zeggen wilden: treedt af, gij beiden, van het tooneel en ruimt ons plaats.’</p>
<p>Aspasia antwoordt, na Perikles een tijd lang in 't ernstig gezicht gestaard te hebben: ‘Gij zijt geen Griek meer!’</p>
<p>Ondertusschen zijn Alkibiades en zijne vrienden tot hun feestmaal weergekeerd. Ze zijn onstuimiger dan ooit. ‘Lang leve de lust!’ zoo juichen ze bij 't klinken van de bekers. De schoone Simaitha wordt verheven tot koningin van 't feest. Daar zit ze op een met bloemen rijk versierden troon, gehuld in een purpergewaad, een gouden diadeem op de lokken, stralende van jeugd en schoonheid.</p>
<p>Alkibiades omvat haar en wil haar een kus op de lippen drukken - maar op 't zelfde oogenblik bedekt een gloeiend rood haar aangezicht, haar brandende lippen smachten naar lafenis, haar tong wordt zwaar en heesch haar stem.</p>
<p>‘Verwijdert u!’ zegt Perikles die binnentreedt.</p>
<p>‘Wat is 't? wat is 't?’ vraagt Alkibiades.</p>
<p>‘De pest!’ antwoordt Perikles zacht en dof.</p>
<p>En alles stuift uiteen.</p>
<p>In dienzelfden nacht stierf Pheidias in den kerker en als twee onheilsdemonen woeden in Athene de tweedracht en de
<pb n="232"/>pest. Terwijl het Peloponnesische volk Attika's landouwen overstroomt, aanschouwt men in Athene de vreeselijkste tooneelen van dood en verderf. Alleen de pen van Hamerling kan een zoo afschuwelijke ellende schetsen. Perikles, wien ook zijn beide zonen door de pest zijn ontroofd, zit in wanhoop ter neer en wordt in een schaars bezochte volksvergadering van zijn strategen-ambt ontzet. Wat baat het of men hem later weer herstelt in zijne waardigheden, de oude Perikles bestaat niet meer!</p>
<p>Op zekeren stormachtigen nacht dwaalt de nog altijd zwervende Sokrates door de stad en stoot in 't donker op lijken, half verkoold of vergaan. Hij treedt binnen in 't huis van Perikles, dat openstaat. Daar ligt in 't peristylion op een purper kussen een lijk in wit gewaad, 't voorhoofd met groene bladeren omkranst; nevens het doodsbed zit een vrouw met terneergezonken hoofd, bleek en stom als een marmeren beeld. 't Is Aspasia bij 't lijk van Perikles.</p>
<p>Sokrates doolt verder en komt eindelijk buiten de stad aan 't landgoed van zijn vriend Ariston. Hij verneemt van de uit- en ingaanden dat hem in dezen nacht een zoon geboren is, een ontwakend leven bij zooveel beelden des doods. Hij treedt binnen. Het kind met zijn breed, schoon voorhoofd ligt in de armen der voedster. Daar komt op eens een bij aangevlogen en roert een oogenblik de lippen aan van 't kind. Opmerkelijk symbool: van de lippen van dit kind zal honigzeem vloeien, met de zoetste welsprekendheid zal hij de bitterste leer prediken. Zijn naam zal Plato zijn. Verder dwalend ziet Sokrates op zee een vaartuig dat naar Sunion stevent. 't Draagt Manes en Kora, die naar 't Noorden trekken, een nieuw vaderland te gemoet.</p>
<p>Een licht, wit wolkje stijgt omhoog in de heldere morgenlucht en omzweeft een oogenblik de tinnen van de Akropolis. 't Komt van den brandstapel, die 't lijk van Perikles verteerde.</p>
<p>Maar een oogenblik later vertoonen zich weer onbeneveld de tinnen van het Parthenon dat scheen te zeggen: ‘Verheven ben ik boven 't wisselend lot der menschen en hun kleingeestige ellende. Ik straal door alle eeuwen henen, 'k vertoon mij altijd weer. Ik ben als het tooverachtige licht boven de bergen van Hellas, en als de eeuwige glans der wateren ìn hare golven!’</p>
<pb n="233"/>
<p>‘Naar 't goede en schoone - zoo eindigt Hamerling zijn boek - trachten de volken.</p>
<p>Menschelijk en edel is het goede - maar goddelijk en onsterfelijk het schoone.’</p>
<p>&nbsp;</p>
<p>Ziedaar, in ruwe omtrekken, 't beloop van Hamerlings roman; uitgewerkt genoeg, zoo 'k hoop, om den oningewijde eenig denkbeeld te geven van dit grootsche kunstwerk en bij den ingewijde de ontvangen indrukken te verlevendigen. Maar nu is de vraag: wat zegt ge er van? En dan antwoord ik in de eerste plaats: ik heb bewonderd en genoten! Bewonderd heb ik weer het onvergelijkelijk talent van dezen kunstenaar, die de dingen, die niet meer zijn, roept alsof ze waren, die een wereld uit het grijs verleden aanraakt met zijn tooverstaf, zoodat ze daar voor ons staat, levend en bezield, die ons doet wandelen langs straten en pleinen, rondvoert in tempels en werkplaatsen waarvan nauwelijks een spoor meer overbleef en ons hart sneller doet kloppen voor idealen die leefden in de borst dier oude Hellenen. Bewonderd heb ik bovenal de klassieke soberheid waarmee Hamerling het oude Hellas ons voor oogen stelt. Want de rijkgetakte boom van zijn genie had eenige besnoeiing noodig. Al te weelderig waren zijne loten, al te overvloedig zijn bladeren en twijgen. Wellust en onmatigheid werden ons in de Ahasver in Rom en den König von Sion zoo aanschouwelijk en gedétailleerd voor oogen gesteld, dat we soms met walging 't hoofd afwendden.</p>
<p>Welnu, hier heeft die besnoeiing plaats gehad, of althans, 't is den dichter gelukt zijn stoute phantasie te beteugelen en al ontbreekt het niet aan ontzettend-realistische schilderingen, de wijze van behandeling is in overeenstemming met den aard van het onderwerp. Trouwens, aan de tucht der strengste studie heeft hij zijn verbeelding onderworpen. Want hoe ontzaglijk uitgebreide voorstudie is hier noodig geweest! Hoe heeft hij door vertrouwelijken omgang met de classici dier dagen zich moeten inleven in het oude Hellas! En hoe uitnemend is hem dit gelukt! Of zijne schildering van het Grieksche leven tot in alle bijzonderheden juist is en nauwkeurig, ik ben niet bevoegd het te beoordeelen. Enkele aan-<pb n="234"/>merkingen zijn gemaakt en er zullen er nog wel meer te maken zijn. Maar dat de schilderij in haar geheel de kleur draagt van den tijd dat durf ik, op gezag van meer dan een deskundige, gerust beweren.</p>
<p>Op geniale wijs heeft hier en daar de dichter de gegevens der historie met elkaar gecombineerd of voor een bevreemdend verschijnsel een verklaring gevonden. Om een enkel voorbeeld te noemen: de historie leert dat Pheidias, de strenge kunstenaar, die aan zijne Pallas Promachos en zijne Pallas van het Parthenon een zoo hoog ernstig karakter gaf, bij uitzondering in zijne Lemnische Pallas iets weeks en weelderigs legde, om daarna in zijn Olympischen Zeus weer terug te keeren tot de strengheid, die hij voor een wijl verliet. Hamerling schrijft die tijdelijke afwijking aan Aspasia's invloed toe en ziet er een van de triumfen in van de profetes der vroolijke schoonheid.</p>
<p>Wilde ik uitvoerig op bijzonderheden wijzen, dan zou ik met groote voorliefde stilstaan bij 't eerste hoofdstuk, het schoonste naar mij dunkt van 't heele werk, of bij de idylle aan den Kephissosoever, den maaltijd bij Hipponikos of den tocht door Arkadië naar Elis, als de best geslaagde partijen.</p>
<p>Maar de kritiek van détails wordt voor 't oogenblik verdrongen door de vraag: welke is de idee van 't kunstwerk? Wat heeft Hamerling gewild? 't Is als zien we hem bij die vraag bedenkelijk 't voorhoofd fronsen.</p>
<p>‘Laat u - zoo antwoordt hij ons in zijn voorrede - laat u, goedgunstige lezer, niet verleiden tot de gedachte, dat het beloop dezer geschiedenis ter wille van een zekere “tendenz” verdraaid, of verwrongen is. Wat ik verhaal is de onvervalschte, onpartijdige waarheid. Ik schilder de menschelijke natuur en den loop der wereld. Ik geef het doen en drijven, het worstelen en streven van de menschen weer en de woorden, waarmee zij het verdedigen. Ik beoog geen andere strekking dan die van 't leven, geene moraal dan die der noodwendigheid, geene logika dan die der feiten, die bestaat uit aktie en reaktie, zoo bestendig en gelijkmatig als het heen- en wederwapperen van een wimpel in den wind.’</p>
<p>'k Zou willen vragen, in 't voorbijgaan, of die beweging van den wimpel en die loop der menschelijke handelingen zich aan ons altijd voordoen als zoo gelijkmatig, of zoowel
<pb n="235"/>de eene als de andere ons niet dikwijls uitermate grillig schijnt en onnaspeurlijk, of die noodzakelijkheid van 's menschen daden ('k geloof met H. dat zij bestaat) zich altijd met den vinger aan laat wijzen, of men de feiten maar heeft te laten spreken om overtuigd te worden van hun logika??..</p>
<p>Maar dit daargelaten, Hamerling heeft dan toch iets anders bedoeld dan alleen geschiedenis te verhalen, hij heeft de feiten van zijn standpunt bezien en gecombineerd. Hij wou de historie laten optreden als profetesse voor 't heden. Of heeft Schimmel 't niet volkomen juist gezegd in de voorrede voor zijn Sinjeur Semeyns: ‘Voor den historischen romanschrijver mag het historisch feit geen hoofddoel zijn. Ook voor hem blijft de zoo dikwerf gewraakte maar door ons steeds verdedigde regel van Bilderdijk, dat de daad om het stuk en niet het stuk om de daad is, van kracht, al voeg ik er ook dadelijk bij dat de kunstenaar slechts een volkomen zegepraal behalen kan, waar hij de poëtische waarheid met de historie doet sâamvallen.</p>
<p>De eischen den romanschrijver gesteld zijn één, het zij de kunstenaar de daad, de draagster zijner idee, aan het heden of aan het verleden ontleent. Doet hij het laatste dan toone hij zijn eerbied voor de objectieve waarheid der historische feiten, door deze in hun noodzakelijk verband aan te nemen. Hij gebruike echter het historisch feit slechts als het stramien waarop de verbeelding hare scheppingen borduurt.’</p>
<p>Juist, de daad als draagster der idee! En welke is nu de hoofdidee waaraan Hamerling hier een nieuwe gestalte heeft willen geven? Wie den kunstenaar eenigzins kent is daaromtrent niet lang in 't onzekere. Van zijn eerste optreden af verkondigde Hamerling het evangelie der schoonheid. Reeds in zijn eerste gedicht is 't zijn hoogste ideaal de Venus Urania te zien en roemt hij hem zalig ‘dien zij tot lievling zich verkoos.’</p>
<p>Als zijn hart onrustig klopt, dan troost hij zich in zijn ‘Schwanenlied der Romantik’ met de gedachte, dat boven zijn hoofd ‘zich de tent des aethers tot een tempel der eeuwige schoonheid welft.’ In zijn ‘Sinnen und Minnen’ heet het aan 't slot van zijn eerste hymne in het zuiden: ‘Der schoonheid evangelium zij één met dat der toekomst.’</p>
<p>Genoeg: hoe Hamerling van zijn jongelingsjaren af in de
<pb n="236"/>idee van het schoone het alles beheerschend element vond, dat heeft Van Hamel in de genoemde biographie overtuigend aangetoond. Geen wonder dat hij zich tot het land en de eeuw van 't schoone bij uitnemendheid sinds lang aangetrokken voelde. Geen wonder dat hij in zijn ‘Sinnen und Minnen’ reeds dit sonet wijdde aan Aspasia:</p>
<lg type="poem">
<l>‘In uwe wondre vormen vind ik 't leven,</l>
<l>In 't lippenpurper, zwarten glans der haren:</l>
<l>Dat zijn bij Grieksche verzen commentaren</l>
<l>Waarin zich 't schoone en zaalge samenweven.</l>
<l>&nbsp;</l>
<l>Verbleeken moeten rozen, paarlen, sterren,</l>
<l>De beeldenschat der dichting veler jaren,</l>
<l>Waar uw bekoorlijkheid mij aan blijft staren</l>
<l>Is eene nieuwe poëzie niet verre.</l>
<l>&nbsp;</l>
<l>Wedijvrend gingen lang haar eigen wegen</l>
<l>Natuur en kunst. Natuur verwint. En sedert</l>
<l>Heeft zij in u den schoonsten vorm verkregen.</l>
<l>&nbsp;</l>
<l>Hoe zou door zulk een schoonheid zacht geprikkeld</l>
<l>Niet al wat leeft zich wonderbaar ontrouwen?</l>
<l>Wel hem die zich aan uwe borst ontwikkelt!</l>
</lg>
<p>Dat sonet levert den tekst voor Hamerlings roman.</p>
<p>Hoe onder Aspasia's betooverenden invloed het rijk van 't schoone bloeide, maar ook verviel en onderging, dat wil hij ons doen zien. Ja, ook hoe 't onderging. Want als Perikles ten val neigt roept Sophokles hem toe:</p>
<p>‘Athene en Hellas staan nog op haar hoogste punt! nog veel heerlijks zullen wij in 't leven roepen, nog menigen eereprijs verwerven. Niet <hi rend="spat">ons</hi> betaamt het te klagen wien 't vergund was de edelste bloesems ontwikkeld te zien.’</p>
<p>‘Maar ook den worm die zich nestelt in deze edelste bloesems!’ antwoordt Perikles. ‘Nog is hij er niet de tijd die zich aankondigt, maar een donkere toekomst werpt haar schaduw vér voor zich uit. Naar een toppunt van vroolijke vrijheid, schoonheid en kennis streefden wij. Verwezenlijkt heeft van onze droomen zich de droom der <hi rend="spat">schoonheid</hi> - de andere echter gaan te niet in nacht en wanorde. Van korten duur zijn, zoo 't schijnt, de levenslenten der volken, en hunne bloesems verwelken, nog eer ze zich ten volle
<pb n="237"/>hebben ontplooid!’ Van waar die tragische ondergang? Doordat, volgens Hamerling, ook in oud-Hellas een andere factor naast dien van 't schoone zich deed gelden, die van 't goede. De vrije, vroolijke schoonheid werd bedreigd en ondermijnd door het ‘somber begrip van den plicht’, zooals Aspasia 't eigenaardig uitdrukt. Mijmeraars als Sokrates komen telkens te voorschijn met de vraag naar het verband tusschen 't schoone en goede en verstoren daardoor den zoeten droom der schoonheid.</p>
<p>En toch - die vraag is ook Hamerlings vraag. Reeds in 't eerste hoofdstuk legt hij ze Sokrates op de lippen en telkens keert zij weder, ze travailleert hem, ze laat hem - en daardoor ook den lezer - geene rust. En hieruit verklaart zich, dunkt me, de hoogst onbevredigende indruk dien dit boek, bij al zijn schoonheid, achterlaat, dat die vraag ten einde toe onopgelost blijft. Het ideaal der ‘kalokagathia,’ der harmonische vereeniging van 't schoone en goede wordt hier <hi rend="spat">nooit bereikt</hi>, ja van 't begin tot het einde, staan beide min of meer vijandig tegenover elkaar. Laat ons zien.</p>
<p>'t Is Aspasia's levensroeping profetes te zijn der schoonheid en der vrijheid. Heerlijke bestemming! Waarom laat ze ons onbevredigd? Omdat zij de schoonheid opvat en liefheeft alleen van haar zinnelijke, weelderige, eigenaardig-vrouwelijke zijde. In Aspasia's schoonheidsideaal ontbreekt de mannelijke ernst, de zedelijke kracht, ja ook het vrouwelijk gemoed. Pheidias Pallasbeelden zijn haar te ernstig en te streng. Als zij den Olympischen Zeus aanziet, dan doorvlymt haar een gevoel van smart. Alleen de Lemnische Pallas, meer weekelijk en zinnelijk gelijk zij zelve, kan haar bekoren. Van daar dat haar verschijning, hoe betooverend ook, op den duur ons tegenstaat. De ‘vochtige toovergloed van hare wondervolle oogen,’ de liefelijke geuren waarmee zij overal de atmospheer bezwangert, bedwelmen ons ten laatste. In de Argolische bergen, in Arkadie's hooglanden halen wij ruimer adem, maar 't wordt ons benauwd om 't hart als we naar Athene wederkoeren.</p>
<p>Want inderdaad, ondanks al haar schoonheid en gaven, is Aspasia ons niet de vertegenwoordigster der echte vrouwelijkheid; 't ontbreekt haar aan waarachtige liefde en aan innig gemoedsleven. Haar liefde is ‘liefde tot zich zelve
<pb n="238"/>‘Egoismus zu zweien’, zooals Sokrates 't zoo juist uitdrukt, 't element van opoffering en zelfverloochening ontbreekt daaraan geheel.</p>
<p>Zoodra zij bespeurt dat Perikles geen echte Griek meer is en het zedelijk ideaal hooger dan 't aesthetische gaat stellen, voelt zij zich van hem vervreemd.</p>
<p>Als zij 't huiselijk leven van Perikles en dat der Atheners in 't gemeen hervormen wil, is ook al weer ‘de schoonheid de hoogste wet van 't leven en, ziel en lichaam doordringend, de eerste en laatste van alle deugden.’ Als Telesippe, door jaloezie gedreven, den pauw voor Aspasia bestemd geslacht heeft, ‘moet de toorn der Grieksche goden over haar komen, omdat zij zich bezondigd heeft aan 't heiligste wat er is, aan 't <hi rend="spat">schoone</hi>!’</p>
<p>Niets nobels is er in Aspasia's bekoorlijke figuur. Als onder haren invloed Telesippe den huiselijken haard en haar eigen zonen vaarwel zegt, toont ze niet de minste deernis met de bekrompen maar toch beklagenswaardige vrouw. En als ze haar later bij de Eleusinische mysterieën weerziet overlaadt ze haar, ten aanhoore van Perikles, met bitteren spot. Tegenover Sokrates die zich allengs aan hare toovermacht ontworstelt, speelt zij de coquette en als hij aan haar betoovering weerstand blijft bieden, begint ze er aan te twijfelen of de schoonheid wel de alverwinnende macht is.</p>
<p>Maar, zoo hoor ik zeggen, dat alles is nu eenmaal zoo.</p>
<p>Aspasia is - Aspasia. En ge wilt er Hamerling toch geen verwijt van maken dat hij haar geschilderd heeft zooals hij haar vond? O neen, dat doe ik zeker niet. Maar wel meen ik alle dwepers met Aspasia te mogen aanwijzen dat ze niet zoo bekoorlijk en edel is, als ze zich oppervlakkig voordoet. Wel meen ik het te mogen betreuren dat Hamerling haar, de profetes der schoonheid, plaatst in 't volle licht en intusschen de apostelen der zedelijke idee òf doet schuilen op den achtergrond, als Sokrates, òf niet tot hun recht doet komen, als Sophokles.</p>
<p>Of maakt niet Sokrates in dezen roman een vrij treurige en belachelijke figuur? Zijn stompe barbarenneus en zijn Silenengezicht met dikke lippen boezemen natuurlijk aan Aspasia een zekeren weerzin in. En zijn aanhoudend ‘grübeln’ en vragen heeft iets eentonigs en afmattends. Geen wonder
<pb n="239"/>dat Aspasia hem toevoegt: ‘Gij zijt een droomer, vriend! hoewel gij voorgeeft naar heldere begrippen van de dingen te jagen. Te zeer naar binnen gekeerd is uw oog, o zoon van Sophroniskos! Zie om u heen en merk op hoe prettig en lachend, hoe gezond en vroolijk het werkelijk leven is dat u omringt. Offer aan de Chariten, Sokrates, offer aan de Chariten! En vergeet niet, dat gij een Griek zijt!’</p>
<p>Maar was de Sokrates der overlevering (want van een streng-historischen kan nauwelijks sprake zijn) ‘een levend, haast benauwend vraagteeken’, diezelfde Sokrates heeft toch nog iets anders gedaan dan vragen en mijmeren, hij heeft ook geloofd, geprofeteerd en tegenover het skepticisme der sophisten zijn moreele zekerheid gesteld. Hij heeft voor zijne rechters ongeveer aldus zich uitgelaten: ‘Indien gij mij ook al zeidet, wij spreken u vrij, op voorwaarde dat gij uwe gewone onderzoekingen staakt, maar vervalt gij er weer in dan zult gij sterven, zoo zou ik zonder aarzelen antwoorden: o Atheensche mannen, ik eerbiedig u en heb u lief, maar ik zal God meer gehoorzamen dan u, en zoolang ik leven zal, zal ik niet aflaten u naar mijne gewoonte over u zelven te onderhouden, en, wanneer ik u ontmoet, tot ieder van u te zeggen: hoe, gij, een Athener, burger van de eerste stad der wereld, schaamt gij u niet enkel aan 't verzamelen van rijkdommen te denken, enkel aan het verwerven van vertrouwen en eereposten, en inmiddels de schatten van waarheid en wijsheid te veronachtzamen en niet te arbeiden om uwe ziel zoo goed te maken als zij zijn kan?’ - ‘Al mijne bezigheid is 't, u grijsaards en jongelingen te overtuigen, dat men zich niet zooveel moet bekommeren om zijn lichaam, om rijkdommen, om alle andere dingen, niet zooveel als om zijne ziel.’</p>
<p>Dien bezielden profeet Sokrates, dien man die vast gelooft in de onzienlijke dingen en spreekt, ongeveer in christelijken trant: wat baat het een mensch of hij heel de wereld wint en schade lijdt aan zijne ziel? ontmoeten we bij Hamerling niet.</p>
<p>En evenmin vinden we bij hem den eigenlijken Sophokles. Wel zien we den dichter weekelijk en droomend neergezeten aan den Kephissos aan de zijde van zijne Philainion, wel vernemen wij dat hij zijne Antigone bewerkt, maar 't eenige wat uit die tragedie ons ter oore komt is een lied aan Eros den albedwingenden god der liefde.</p>
<pb n="240"/>
<p>Waarom hooren we niets van 't geen de zedelijke kracht dier Antigone uitmaakt en naar onvergankelijke waarde schenkt? Niets van 't geloof aan de onwrikbare zedelijke orde, van de gehoorzaamheid aan de innerlijke Godsstem, die zich b.v. openbaren in dit antwoord van Antigone op Kreons vraag, hoe zij 't gewaagd had zijne wet te schenden:<note n="1)" place="foot">Ik volg de vertaling van Opzoomer.</note></p>
<lg type="poem">
<l>‘Van Zeus niet, noch van de onderaardsche Gôon,</l>
<l>Noch van het eenwig recht was deze uw wet.</l>
<l>'k Heb nooit gemeend, dat ik uw machtgebod</l>
<l>Zoo hoog moest stellen, om der Goden wil,</l>
<l>Hun ongeschreven wetten te overtreden.</l>
<l>Niet van vandaag of gistren is dat recht,</l>
<l>'t Leeft eeuwig en zijn oorsprong kent men niet.’</l>
</lg>
<p>of in 't hoog-ernstig slotkoor:</p>
<lg type="poem">
<l>‘Wat den mensch ten deel ook valle,</l>
<l>Wijsheid is het best van alle.</l>
<l>Wat der Goden recht gebiedt</l>
<l>Schende onze ijdle hoogmoed niet.</l>
<l>Groote woorden, trotsche waan</l>
<l>Trekt de wraak des hemels aan,</l>
<l>Die den mensch in 't stof verneêrt</l>
<l>En op 't eind hem wijsheid leert.</l>
</lg>
<p>Inderdaad, dezelfde Sophokles die op 't altaar der Chariten heeft geofferd, die bevalligheid en schoonheid wist te waardeeren was te gelijk, blijkens zijne werken, een krachtige, zedelijke figuur. Ja, zou hij niet de echte vertegenwoordiger zijn dier kalokagathia, die in Hamerlings roman altijd gezocht maar nooit gevonden wordt?</p>
<p>Danken wij aan 't Hellas van die dagen niet nog iets edelers en meer onvergankelijks dan de heerlijkste beelden en tempels: 't geloof aan een onschendbare zedelijke orde en een zedelijk levensideaal dat voort zal leven als er van de heerlijkste Grieksche beelden niets dan torso's overig zijn?</p>
<p>Zoo sprak ik reeds van zelf mijn oordeel uit over de slotphrase van Hamerlings boek. Zoo als ze daar als een kernspreuk aan 't einde staat maakt ze den indruk van ontzaglijke diepzinnigheid. 't Kan zijn dat ik nog altijd niet tot
<pb n="241"/>haar beteekenis ben doorgedrongen. Dankbaar zal ik ieder wezen die er werkelijk iets diepzinnigs uit te halen weet. Maar - ik durf 't haast niet zeggen tegenover Hamerling - op mij maakt ze nog altijd den indruk van te zijn - een phrase en niets meer; te bejammeren schijnt het me dat zulk een schoon boek met zulk een hollen volzin wordt besloten.</p>
<p>Vooreerst is 't vreemd dat à propos van de tinnen van het Parthenon en de Propylaeën de onsterfelijkheid van 't schoone wordt gepredikt. Ik meende dat er van die kunstgewrochten slechts bouwvallen nog over zijn. Of wordt er bedoeld dat 't geen de historie ons verhaalt van hun bouw en hun schoonheid een onvergankelijken indruk maakt, is dan 't zelfde niet evenzeer ja in nog hooger mate 't geval met de ideën van Sokrates en Sophokles om geen anderen te noemen? En wat beduidt geheel de tegenstelling? Is niet het waarlijk-goede schoon en 't waarlijk-schoone goed en sprak niet Augustinus een heerlijke waarheid uit, als hij 't schoone den glans van 't goede noemde? Is niet de kalokagathia waarvan Hamerling telkens gewaagt een heerlijk ideaal en als het voor verwezenlijking vatbaar is, kan dan de eene helft daarvan vergankelijk, de andere onvergankelijk zijn? Nog eens, het ligt misschien aan mij, maar ik vat het niet.</p>
<p>Is er alleen schoonheid mogelijk, zoo zou ik verder willen vragen - bij het zuiver-natuurlijke leven, bij 't geloof aan de volstrekte eenheid van het natuurlijke en het goddelijke dat we, naar de juiste schildering van Dr. Pierson<note n="1)" place="foot">Zie n<hi rend="sup">o</hi>. 1 van dezen jaargang van dit Tijdschrift.</note> vinden in de eerste periode van het Grieksche leven? Zoo ja, dan is het rijk der schoonheid, naar welks komst H. smacht, onherroepelijk ondergegaan, want dat geloof keert nimmer voor ons weer. Strijd en zelfverloochening zijn voor ons nu eenmaal de onmisbare levensvoorwaarden, en al zien we soms verlangend terug naar 't oude Hellas, wij kunnen en willen die woorden niet wisschen uit ons levensboek.<note n="2)" place="foot">Dat wil ook H. niet, getuige b.v. zijn heerlijk lied ‘Aan eene Gentiane waar 't heet:
<lg type="poem">
<l>‘heilig ook de mensch die heeft <hi rend="i">geleefd</hi>, die heeft <hi rend="i">geleden.</hi>’</l>
</lg></note></p>
<p>Maar neen, dat kan Hamerlings bedoeling niet zijn. Zelf weet hij veel te goed het schoone te waardeeren dat op Ger-<pb n="242"/>maansch-christelijken bodem is geboren. De scheppingen van Michel Angelo en Kaulbach, van Rubens en Rembrandt zijn ook schoon en hoezeer op christelijken bodem geteeld, laten zij in frischheid en kracht de weekelijke schoonheid van Aspasia en hare school verre achter zich.</p>
<p>Is 't dan billijk en juist als Hamerling de christenen zonder onderscheid gelijk stelt met de Sabaziosdienaars die zich zelven kastijden en verminken, als hij beweert dat Plato's voorstelling van het lichaam als den kerker der ziel op de lippen des Galileërs de wereld heeft veroverd en het duistere parool der askese en zelfpijniging gegeven heeft? Wilt gij 't schoone en goede met elkaar verzoenen en samensmelten - en dat immers is Hamerlings ideaal - och, ruk ze dan niet uiteen met ruwe en schennende hand! Hoe schoon ook gedacht en gedicht, toch staat uit een zedelijk oogpunt Hamerlings Aspasia lager dan sommige zijner vroegere werken. In zijn König von Sion vooral, waar Jan van Leiden zedelijkheid en vroolijkheid gepaard wil zien, en in zijn harte draagt</p>
<lg type="poem">
<l rend="; 1tab">‘een drang naar het hooge en rechte en reine,</l>
<l>Maar een drang ook naar levensgeluk, een drang naar de zonnige vreugde,</l>
</lg>
<p>stond hij nader bij 't ideaal der harmonische vereeniging van 't schoone en goede dan hier. Er is in zijn roman iets weekelijks en verslappends, iets verwijfds en ongezonds. De dichter is beter en gezonder dan dit zijn kunstwerk. En naar de Aspasia te oordeelen ontmoeten wij hem liever op het terrein van het epos of van de lyriek, dan op dat van den roman. Laat ons hopen en vertrouwen dat hij zijn laatste woord nog niet gesproken heeft, dat de prediker van het evangelie der schoonheid ons nog eenmaal zal brengen de blijde boodschap van 't leven der <hi rend="spat">heilige</hi> liefde, dat het den grootsten dichter van onzen tijd gelukken zal in een modern kunstwerk de drie Chariten van Sokrates te vereenigen in ééne groep, zoodat daar ineengestrengeld voor ons staan de beelden van het schoone, ware en goede!</p>
<p>P.H. <hi rend="sc">Hugenholtz Jr.</hi>,</p>
</div>
<div type="chapter">
<interpGrp>
<interp type="primair" value="brin017"/>
</interpGrp>
<pb n="243"/>
<head rend="h3">De ongelukken van den heer Montaland.
<lb/>
Door Dr. Jan ten Brink<note n="*)" place="foot">Vervolg en slot van bladz. 181.</note>.</head>
<head rend="h4">VI.
<lb/>
Waarin Victor Montaland herhaaldelijk den wensch vormt naar Parijs terug te keeren.</head>
<p>Een jaar verder - men schrijft Oktober 1864.</p>
<p>De stad <hi rend="spat">Ranthooven</hi> doet zich nog even bloeyend, deftig en aangenaam voor, als 't vervlogen jaar. Alles is bij 't oude gebleven of althands zeer weinig veranderd. Ook de konfessioneele hoogere burgerschool met driejarigen kursus maakt nog steeds een der cieraden van de stad uit. Bij den aanvang van den nieuwen kursus hebben zich echter maar zes nieuwe leerlingen aangemeld, zoodat de school slechts met twee zielen vermeerderd is, daar de vier jongelui van de derde klasse met een eervol getuigschrift zijn ontslagen. Dit verschijnsel is gemakkelijk te verklaren. In de eerste plaats is de bizondere school voor meer uitgebreid lager onderwijs schromelijk achteruitgegaan en kwamen er van die zijde dus weinig leerlingen opdagen; in de tweede plaats is in iedere hoofdplaats van den omtrek eene hoogere burgerschool door
<pb n="244"/>het Rijk of de Gemeente gesticht en zenden vele ouders uit <hi rend="spat">Ranthooven</hi> hunne zonen derwaart.</p>
<p>Omstreeks half twaalf bevinden we ons in het lokaal der tweede klasse. Vijftien knapen zijn er vereenigd. Aan een tafeltjen zit <hi rend="spat">Montaland</hi>. Hij heeft het leesboek van <hi rend="spat">Vinet</hi> vóor zich, maar hij schijnt er niet veel in te zien. De grond rondom zijne voeten is bedekt met allerlei stukken papier, met proppen, pennen en veelsoortige andere werptuigen. Hij schijnt stilzwijgend toe te zien, dat de knapen allerlei baldadigheden plegen, elkander beoorlogen en van hunne plaatsen opstaan. Van tijd tot tijd verheft hij zijne stem. Een leerling begint te lezen, maar spoedig verdooft het gedruisch der anderen zijne woorden. Dan begint <hi rend="spat">Montaland</hi> dreigend te spreken, de knapen trappen met hunne voeten tegen de houten banken en verdubbelen hunne baldadigheid naarmate de leeraar luider spreekt. 't Schijnt of <hi rend="spat">Montaland</hi> woedend zal opstuiven, zijne goedige lichtblauwe oogen beginnen te fonkelen, zijne aderen zwellen op zijn voorhoofd, maar hij bedwingt zijne drift en ziet de leerlingen met een donkeren blik aan. Dan heerscht er weer een oogenblik stilte. De les wordt hervat, maar binnen eenige minuten ontstaat er op nieuw gerucht en zoodra de vertwijfelde leeraar dreigt, begint het stampen met de voeten en het uitdagend gelach.</p>
<p>Op eens is het doodelijk stil in de school.</p>
<p>Zeer zacht is de deur opengegaan. De Direkteur en de leeraar <hi rend="spat">Klock</hi> treden binnen en zien met geveinsde verbazing in 't rond.</p>
<p>- ‘Meneer <hi rend="spat">Montaland</hi>! wat beteekent dit geraas?’ - zegt de Direkteur op uiterst strengen toon.</p>
<p>De geplaagde man voelt, dat hij zijn geduld zal verliezen. Hij andwoordt barsch:</p>
<p>- ‘Het gerucht ontstaat door eenige kwâjongens, meneer!’</p>
<p><hi rend="spat">Qualler</hi> trekt de wenkbrauwen zeer hoog op en herneemt:</p>
<p>- ‘Wij hebben hier geene kwâjongens op onze school, al de leerlingen zijn fatsoenlijke jongelui!’</p>
<p>- ‘Dat mag zoo in Nederland zijn, maar....’</p>
<p><hi rend="spat">Montaland</hi> voltooide zijne gedachte niet. Hij zag den verachtelijken glimlach, die om de lippen van den Direkteur speelde. Aanstonds klonk het andwoord:</p>
<p>- ‘Wij zullen zien. Meneer <hi rend="spat">Klock</hi> wees zoo goed het
<pb n="245"/>vervolg van de les bij te wonen en mij onmiddellijk te roepen, wanneer het geringste vergrijp plaats heeft.’</p>
<p><hi rend="spat">Qualler</hi> vertrekt. <hi rend="spat">Klock</hi> kruist de armen over elkander en leunt tegen den muur. De les wordt hervat. Ditmaal durven de belhamels niet. <hi rend="spat">Montaland</hi> ondervindt tot zijne diepe teleurstelling, dat de bengels zich stil houden in tegenwoordigheid van <hi rend="spat">Klock</hi>. Zoo komt het uur der verlossing en <hi rend="spat">Montaland</hi> wil met een mistroostig gelaat vertrekken. Maar de Direkteur wenkt hem.</p>
<p>Zij treden de huiskamer binnen.</p>
<p>Er worden geene stoelen aangeboden.</p>
<p>- ‘Meneer <hi rend="spat">Montaland</hi>! Dat kan zoo niet langer blijven! Die schandalen moeten ophouden! Iedereen spreekt er van! Herhaaldelijk heb ik u gewaarschuwd. Voorleden jaar hebben we er dagelijks meê gestreden! Nu is het erger dan ooit en het schijnt wel, dat het u volkomen kalm laat!’</p>
<p><hi rend="spat">Montaland</hi> poogt het gevoel van bittere vernedering dat hem tot stikkens toe pijnigt, te boven te komen!</p>
<p>- ‘Geloof mij, meneer de Direkteur! de jongelui van de tweede klasse zijn kwalijk gezind. Bij de eerste en derde zijn ze veel fatsoenlijker.....’</p>
<p>- ‘Vooreerst zijn er daar maar weinig leerlingen en daarenboven geschiedt er onder uwe les allerlei baldadigheid. De lokalen wijzen het uit, meneer!’</p>
<p>- ‘De hollandsche leerlingen zijn ook geheel anders dan de fransche, meneer! ik heb nog nooit van zooveel onbeschaamdheid gehoord, als er hier gepleegd wordt!’</p>
<p>- ‘Dat ligt geheel aan u, meneer! Bij de andere leeraren heerscht orde!’</p>
<p>- ‘De andere leeraren verstaan Hollandsch, zoodat de jongelui niets kunnen zeggen, wat niet door den leeraar begrepen wordt!’</p>
<p>- ‘Uitvluchten meneer! De heer <hi rend="spat">Schulze</hi> verstaat geen woord van onze taal en nog nooit heeft er wat aan de orde bij hem ontbroken!’</p>
<p><hi rend="spat">Qualler</hi> sprak van een reusachtig Duitscher met een kaal hoofd en een stalen bril, die uit Wesel gekomen was, om konfessioneel Duitsch te leeren.</p>
<p><hi rend="spat">Montaland</hi> zweeg, overmand door het bitterst leedgevoel.</p>
<pb n="246"/>
<p>- ‘'t Is niet voor 't eerst, dat ik er u over spreek, meneer! De zaak moet een eind hebben. De Graaf <hi rend="spat">van der Boeckhorst</hi> wil niet, dat er kwaad van onze school gesproken wordt. Mijn raad zou zijn, de eer aan u te houden en uw verzoek om ontslag bij den Graaf in te dienen!’</p>
<p>- ‘Ontslag, ontslag.......</p>
<p>- Ongetwijfeld! Of u moest van daag of morgen een middel weten te vinden, om de leerlingen behoorlijk en ordelijk te onderwijzen!’</p>
<p>- ‘Maar mijne vrouw, mijn kind....’</p>
<p>- ‘Dat is uwe zaak, meneer!</p>
<p>- Maar dat is afschuwelijk!</p>
<p>- Juist, meneer! afschuwelijk, dat onze school in kwaad gerucht komt door uw toedoen. Wij hebben hier zeer weinig aan uwe tegenwoordigheid gehad, meneer <hi rend="spat">Montaland</hi>. Daarenboven heeft het niet ontbroken aan onaangenaamheden van allerlei bizondere soort, ik behoef het u wel niet te herinneren!’</p>
<p>Een hoog rood bedekte het strak gespannen gelaat van <hi rend="spat">Montaland</hi>. De dochters van den Direkteur hadden tegen den wil harer ouders den omgang met <hi rend="spat">Valentine</hi> voortgezet. <hi rend="spat">Ranthooven</hi> was in rep en roer gekomen door de wandelingen van het echtpaar <hi rend="spat">Montaland</hi> met de dames <hi rend="spat">Qualler</hi>, waarbij de heeren <hi rend="spat">Flobert</hi> en <hi rend="spat">Van Stralen</hi> zich somtijds aansloten. Reeds had de binnenlandsche oorlog ten huize van den Direkteur tot hoogst onaangename tooneelen aanleiding gegeven.</p>
<p><hi rend="spat">Montaland</hi>, die in deze laatste zaak niets berispelijks meende te zien, wilde op hoogen toon andwoorden, maar het geluid stikte hem in de keel...</p>
<p>Eensklaps vatte hij een besluit en snel naar de deur toetredend, riep hij uit:</p>
<p>- ‘'t Is wel, meneer de Directeur! morgen breng ik u mijn ontslag!’</p>
<p>Hij stormde het huis uit, de straat op, met groote kracht zich vermannend, daar hij bittere tranen voelde wellen naar zijn oog. Met woeste haast ijlde hij naar huis. Toen hij de deur binnentrad, ontdekte hij zijn vriend <hi rend="spat">Van Winter</hi>, die op hem zat te wachten.</p>
<p>- ‘Beste <hi rend="spat">Van Winter</hi>!’ - roept hij uit met eene tril-<pb n="247"/>lende stem - ‘als je eens wist wat al ellende van allerlei soort ik uitsta! Nu wil <hi rend="spat">Qualler</hi>, dat ik mijn ontslag neem!’</p>
<p>- ‘Ik vermoedde wel, dat hij iets dergelijks zou zeggen’ - andwoordt <hi rend="spat">Van Winter</hi> - ze hebben de gantsche week samengezworen! Maar laat ons eens bedaard overleggen, wat hier te doen is!’</p>
<p>Haastig verscheen mevrouw <hi rend="spat">Montaland</hi> in eene grauwgele ochtendjapon vol winkelhaken en vlakken:</p>
<p>- ‘Kom jelui koffidrinken, 't is tijd!’ - riep ze.</p>
<p>- ‘Wij spreken hier wel van wat anders dan van koffidrinken. <hi rend="spat">Qualler</hi> eischt, dat ik mijn ontslag neem!’</p>
<p><hi rend="spat">Valentine</hi> streek met beide handen het oproerig hair van de slapen weg en riep luide:</p>
<p>- ‘De man is krankzinnig!’</p>
<p>Er werd zeer luid gebeld.</p>
<p><hi rend="spat">Valentine</hi> keek uit het venster en zei zacht fluisterend:</p>
<p>- ‘Daar is die lastige kerel weer met zijne quitantie voor de steenkolen. Wat nu?’</p>
<p><hi rend="spat">Montaland</hi> trok zich schielijk terug in de tuinkamer en fluisterde:</p>
<p>- ‘<hi rend="spat">Van Winter</hi>! Beste vriend! Doe gij eens open en zeg, dat ik niet thuis ben!’</p>
<p>Het echtpaar verschuilt zich in de tuinkamer.</p>
<p><hi rend="spat">Montaland</hi> bedekt zich het gelaat met de handen.</p>
<p>- ‘Dat ik hier nooit gekomen ware!’ - fluistert hij met gesmoorde stem, de tranen, die op nieuw dreigen te vloeyen, weerhoudend.</p>
<p><hi rend="spat">Valentine</hi> trekt de schouders op en begint koffi te schenken. Eene vrij hevige woordenwisseling wordt in de gang vernomen. In de tuinkamer zwijgt alles. Eindelijk valt de voordeur met een luiden slag dicht.</p>
<p><hi rend="spat">Van Winter</hi> komt terug. Zoo opgeruimd mogelijk zegt hij:</p>
<p>- ‘Nu, die is bezorgd! Hij zal vooreerst wel niet terug komen!’</p>
<p>- ‘Ik dank u, beste jongen!’</p>
<p>En <hi rend="spat">Montaland</hi> wil bedaard in 't ronde zien, maar 't gelukt hem niet best. In 't eind valt zijn oog op zijn doch-<pb n="248"/>tertjen <hi rend="spat">Violette</hi>, die in een hoek van de kamer op den grond zit met een oud prentenboek.</p>
<p>- ‘<hi rend="spat">Violette</hi>!’ - zegt hij zacht.</p>
<p>Het kind staat op, loopt langzaam naar haar vader en legt de armen om zijn hals. Hij omhelst haar lang en vurig.</p>
<p>- ‘Niet huilen, papa!’ - roept het kind en ziet haar vader met verwondering aan.</p>
<p><hi rend="spat">Violettes</hi> schortjen is zeer morsig en het mooye zwarte hair zeer verwaarloosd. Het vriendelijke gezichtjen is zeer bleek - zij hoest van tijd tot tijd. <hi rend="spat">Montaland</hi> had zijn smart verborgen, door zijn gelaat naar 't hoofd van zijn kind te buigen - thands reikt hij de hand aan <hi rend="spat">Van Winter</hi> en zegt:</p>
<p>- ‘Neem me niet kwalijk, mijn waarde! Ik word geplaagd van alle zijden. Wij hadden gedacht, toen we uit Parijs hierheen kwamen, dat ik vele partikuliere lessen zou geven en dat we dus meer zouden verdienen dan onze drieduizend franken van de school. Daar is niets van gekomen. Onze huishouding kost veel meer dan drieduizend franken. <hi rend="spat">Valentine</hi> weet er geen raad op. Dagelijks word ik lastig gevallen met aanhoudende bedreigingen, vervolgingen, sommatiën - en ik weet er geen andwoord op te geven. Ik zie geen licht in deze zaak.....Mijne schulden bedragen meer dan mijn jaarlijksch inkomen en nu wil <hi rend="spat">Qualler</hi>, dat ik mijn ontslag neem!’</p>
<p>- ‘<hi rend="spat">Qualler</hi> is een idioot!’ - riep <hi rend="spat">Valentine</hi>.</p>
<p><hi rend="spat">Montaland</hi> zag zijne echtgenoote zeer ernstig aan. Wie was de oorzaak, dat zijne huishouding zooveel kostte? Hoe kwam er zulk eene verwarring in zijne geldzaken? Ieder wist, dat <hi rend="spat">madame Montaland</hi> niet weinig koopziek was, dat ze dagelijks allerlei onnoodige snuisterijen opzocht, die ze zich door het krediet van haar echtgenoot wist te verschaffen. <hi rend="spat">Van Winter</hi> zag zijne vrienden met bezorgdheid aan. <hi rend="spat">Violette</hi> legde haar bleek gezichtjen op de knie haars vaders en hoestte.</p>
<p>- ‘Hoor eens!’ - begint <hi rend="spat">Van Winter</hi> - ‘wij moeten ernstig overleggen! De zaken hebben eene zeer bedenkelijke wending genomen, dat is niet te ontkennen. Maar alles is nog niet verloren. Ik zal de quaestie van 't ontslag wel aanpakken. Wij gaan beiden zoo straks naar de school en dan
<pb n="249"/>zal ik den Direkteur duidelijk maken, dat het niet mogelijk is, nu ontslag te vragen. We zullen vertrouwelijk met hem spreken. Ik zal hem het voor- en nadeel uiteen zetten, 't welk aan beide zijden uit zoo'n overhaast ontslag zou voortspruiten. De fransche lessen zouden stilstaan, en het zou lang duren voor dat men een geschikt leeraar terugvond, die voor vijftienhonderd gulden uwe taak op zich zou willen nemen. Men moet u dus tijd laten, om uwe zaken in orde te brengen. Inmiddels schrijft ge aan uwe vrienden te Parijs of ge de oude relatiën niet weer kunt aanknoopen. Het onderwijs in Nederland zal voor u moeilijk gaan. Daarom is het verstandig thands aan een eervollen terugtocht te denken!’</p>
<p><hi rend="spat">Montaland</hi> had het gebogen hoofd een weinig opgeheven en glimlachte met onuitsprekelijke goedhartigheid en weemoedige dankbaarheid:</p>
<p>- ‘Jij alleen, <hi rend="spat">Van Winter</hi>! blijft ons trouw! Ik zal het nooit vergeten, brave vriend! Ik geloof, dat je raad goed is. Als <hi rend="spat">Qualler</hi> mij uitstel wil geven, kan ik mij tot mijne parijsche vrienden wenden. In elk geval kan ik zoo niet langer leven. De stad, de school, alles wordt mij onmogelijk gemaakt. Maar mijne schulden....’</p>
<p>- ‘Dat kan geschikt worden! Laat mij er eens rijpelijk over nadenken. Ik zal wat zien te vinden en je binnen kort zeggen wat ik weet. Intusschen, niet waar, alles zoo zuinig en voorzichtig mogelijk overlegd!’</p>
<p>- ‘Aan mij zal het niet liggen!’ - riep <hi rend="spat">Valentine</hi>.</p>
<p>- ‘En aan mij ook niet!’ - zei <hi rend="spat">Montaland</hi>.</p>
<p><hi rend="spat">Valentine</hi> kon met zekere gerustheid zoo spreken, omdat zij in de laatste maanden dikwerf te vergeefs gepoogd had aankoopen te doen - men leverde haar niet meer zonder oogenblikkelijke betaling.</p>
<p>Daar het voorstel van zijn vriend <hi rend="spat">Van Winter</hi> hem zeer aannemelijk voorkwam, greep <hi rend="spat">Montaland</hi> naar zijn hoed en ging hij een weinig opgeruimder met dezen op weg. <hi rend="spat">Valentine</hi> haalde verscheiden reizen de schouders op, toen zij alleen was, glimlachte schamper, beknorde <hi rend="spat">Violette</hi> en begaf zich naar haar slaapkamer, om wat toilet te maken. Zoodra zij er eenigszins meer toonbaar uitzag, zette zij zich achter het gordijn der voorkamer en keek glurend naar buiten. Na een half uur wachtens vertoonde zich een heer op
<pb n="250"/>de stoep. 't Was luitenant <hi rend="spat">Flobert de Quincy</hi> in elegant burger kostuum. Zij liet hem haastig in en sprak met iets spijtigs:</p>
<p>- ‘Goed, dat je komt, want ik heb een allerellendigsten morgen gehad!’</p>
<div type="section">
<pb n="251"/>
<head rend="h4">VII.
<lb/>
Waarom de laatste rozen in het tuintjen van Victor Montaland niet geplukt worden.</head>
<p><hi rend="spat">Ranthooven</hi> is plotseling opgewekt uit zijne rustige, vriendelijke kalmte. Een hooggeacht ingezetene, Baron <hi rend="spat">Adriaan van Riemerszwaal</hi>, broeder des Burgemeesters, is plotseling overleden. Dit treft te meer, daar de overledene bij ieder hooggeacht was en sints jaren de eer genoot voor de stad <hi rend="spat">Ranthooven</hi> en omstreken in de Tweede Kamer te zitten. Hoewel er gewoonlijk weinig staatkundig leven in de stad heerschte, ontstond er nu groote beweging en drokte. De vrijzinnige kiesvereeniging deed haar uiterste best ditmaal eene liberale kandidatuur te doen zegevieren. <hi rend="spat">Ranthooven</hi> was jaren lang in 't uitsluitend bezit der konservatieve en kerkelijke partijen geweest, men hoopte nu op eene verandering. Daar de verkiezing eerlang volgen moest, hadden de behoudende en klerikale kiesvereenigingen als éen man tot kandidaat gesteld den Burgemeester: <hi rend="spat">Floris van Riemerszwaal</hi>. Daarop had de liberale kiesvereeniging, als haar kandidaat geproklameerd: Graaf <hi rend="spat">Alfred van der Boeckhorst</hi>, den zoon van een in 't distrikt algemeen geliefd ingezetene, hoewel men zich zeer wel bewust was, dat de zoon den vader niet volgde en hem juist daarom tot kandidaat stelde.</p>
<p>Graaf <hi rend="spat">Alfred</hi> was sints een jaar in de rezidentie gevestigd en had een paar uiterst scherpzinnige vlugschriften over de politiek van den dag in 't licht gegeven. De liberalen in <hi rend="spat">Ranthooven</hi> hadden alle hoop op hem gevestigd, daar hij erkende talenten bezat en tevens met het distrikt nauwkeurig bekend was. Daarenboven, hoeveel aanhang de Burgemeester ook mocht hebben, in de omstreken vond de liberale kandidaat steun, omdat velen van het mandaat voor de Tweede Kamer geene familiezaak wilden maken, al waren ze
<pb n="252"/>ook niet beslist liberaal van overtuiging. Nog waren er eenigen tegen de kandidatuur van den Burgemeester, omdat men meende, dat het bestuur der Gemeente er bij verliezen zou, als de Burgemeester lid der Tweede Kamer werd.</p>
<p>Zoodra de oude Graaf <hi rend="spat">van der Boeckhorst</hi> vernam, dat zijn zoon kandidaat van de liberalen was, had hij zich van alle bemoeyingen onthouden, ja zelfs had hij onverwacht tot herstel van zijne gezondheid eene reis naar Duitschland ondernomen. Zijne verontwaardiging over de kandidatuur zijns zoons was aanvankelijk zeer hevig, maar de eerbied, welken hij koesterde voor zijn ouden adellijken naam, was niet minder groot. Hij begreep, dat hij bij de bestrijding van de kandidatuur zijns zoons met al de kracht, die in hem was, velerlei gerucht zou vernemen, dat zijn oude naam door velen in een hartstochtelijk debat zou genoemd worden, dat gantsch Nederland den strijd tusschen vader en zoon met al te groote nieuwsgierigheid zou volgen. Na eenige bizondere bijeenkomsten met zijne vrienden en geestverwanten, ook met den Burgemeester, den kandidaat zijner partij, had men den Graaf in zijn voornemen, om naar Duitschland te gaan, aangemoedigd, want het was zeer gemakkelijk uit te rekenen, dat de kandidaat der liberalen volstrekt geen kans tot slagen zou hebben, immers drie vijfden der kiezers waren beslist anti-liberaal. De keuze van den Burgemeester stond vast. De vrienden mochten ditmaal de edelmoedige hulp van den Graaf ontberen en zoodoende zouden alle onkiesche redeneeringen van zelf afgesneden zijn.</p>
<p>In dezen toestand van zaken was het, dat veertien dagen na den laatsten ongelukkigen morgen, toen de jonge <hi rend="spat">Van Winter</hi> zijn vriend <hi rend="spat">Montaland</hi> had pogen op te beuren, eerstgenoemde zich aan de zijdeur van de villa Rustoord bevond, met plan den ouden Baron te bezoeken. <hi rend="spat">Van Winter</hi> had lang nagedacht over het ongelukkig lot van zijn veelszins beproefden vriend. Door zijn toedoen was aan <hi rend="spat">Montaland</hi> nog een proeftijd van twee maanden toegestaan - maar op de school ging het van kwaad tot erger. Nog benauwder werd het den armen vreemdeling gemaakt door die bewoners van <hi rend="spat">Ranthooven</hi>, welke iets van hem te vorderen hadden wegens de dwaze spilzucht zijner echtgenoote.</p>
<p><hi rend="spat">Van Winter</hi> wilde alles aan den Graaf mededeelen en
<pb n="253"/>een beroep doen op zijne edelmoedigheid. Eene groote teleurstelling was het dus voor hem, toen de lakei mededeelde, dat meneer de Graaf gisteren naar Duitschland vertrokken was voor onbepaalden tijd. Terwijl hij aarzelend stil stond, voegde de genadige lakei er bij, dat de jonge Graaf uit den Haag juist van morgen was aangekomen, dat hij meneer gaarne zou aandienen, als hij maar meneers naam mocht weten. Gretig nam <hi rend="spat">Van Winter</hi> dit voorstel aan, weinige oogenblikken later stond hij voor Graaf <hi rend="spat">Alfred</hi>.</p>
<p>De jonge edelman had de reis naar <hi rend="spat">Ranthooven</hi> in 't belang zijner kandidatuur ondernomen. Het vertrek van zijn vader trof hem. 't Was hem als een onuitgesproken verwijt, dat hij de kandidatuur had aanvaard. Maar daarom mocht hij den eenmaal ingeslagen weg niet verlaten - hij moest volharden. Ieder, die dus in <hi rend="spat">Ranthooven</hi> zich bij Graaf <hi rend="spat">Alfred</hi> vervoegde in deze dagen, kon bijna zeker zijn van eene welwillende ontvangst.</p>
<p><hi rend="spat">Van Winter</hi> vond een zeer voorkomend toehoorder in den jongen Graaf. Hij verhaalde hem de geheele geschiedenis van <hi rend="spat">Montaland</hi> en hoe de zaken op de konfessioneele hoogere burgerschool stonden.</p>
<p>- ‘En wat is er naar uwe meening aan de zaak te doen?’ - vroeg de kandidaat der liberale partij.</p>
<p>- ‘<hi rend="spat">Montaland</hi> moet zijne betrekking opgeven, hij is als leeraar onbruikbaar. Maar tevens moet hij zijne betrekking pogen te behouden, omdat hij zijne verwarde zaken in orde wil brengen. In zulk een treurig dilemma raken wij verward....en weet ik niet wat ik moet aanraden!’</p>
<p>- ‘Is die verwarring van zaken te overzien?’ -</p>
<p>- ‘Zeer goed, meneer <hi rend="spat">Van der Boeckhorst</hi>. Zijn jaarlijksch inkomen aan de school was vijftienhonderd gulden. Hij heeft hier geene andere inkomsten genoten en zijne vrouw heeft het dubbele zijner inkomsten verteerd, zoodat er een vijftienhonderd à twee duizend gulden schuld is.’</p>
<p>- ‘Dat is aanzienlijk! Hoe zou men dit kunnen regelen?’</p>
<p>- ‘Zoo u mij veroorlooft u mijn plan mee te deelen....’</p>
<p>- ‘Zeer gaarne, meneer <hi rend="spat">Van Winter</hi>!’</p>
<p>- ‘<hi rend="spat">Montaland</hi> is hierheen gekomen door toedoen van mijnheer uw vader. Ik had gehoopt den Graaf hier te vinden, maar nu valt mij de onverwachte eer te beurt zijn
<pb n="254"/>zoon te ontmoeten. Ik had een beroep willen doen op 's Graven bekende edelmoedigheid, nu wend ik mij tot u. Ik vraag geen geld voor den ongelukkigen man, ik vraag zedelijke ondersteuning. Hij is een volkomen te vertrouwen <hi rend="spat">gentleman</hi> en zal iedere verbindtenis met de uiterste getrouwheid nakomen. Daarom verzoek ik, dat u voor hem borg blijve bij zijne schuldeischers, dan kan hij als eerlijk man naar Frankrijk terugkeeren en hard arbeiden om het verschuldigde te voldoen. Ik heb er hem niets van meegedeeld, maar ik ben zeker, dat het u nimmer een stuiver schade zal berokkenen. Daarbij komt, dat hier juist iemand als u moet optreden - wilde men tevreden zijn met eene borgstelling van mijne zijde....maar u weet hoe de menschen zijn!’</p>
<p>Graaf <hi rend="spat">Alfred</hi> dacht een oogenblik na. Toen zeide hij:</p>
<p>- ‘Het plan is niet kwaad. Alles hangt af van de goede gezindheid des heeren <hi rend="spat">Montaland</hi>, waaraan ik niet twijfel. Kan ik er eene weldaad mêe doen, dan geef ik u volgaarne verlof mijn naam te gebruiken bij de schuldeischers. Van zijne zijde wensch ik eene behoorlijk geteekende overeenkomst..’</p>
<p>- ‘Meneer de Graaf! Ik ben zeer getroffen door uwe edelmoedigheid. U redt een eerlijk, maar zeer ongelukkig man. Mag ik hem uw besluit meedeelen, mag hij u komen danken.....’</p>
<p>- ‘Waar woont hij?’</p>
<p>- ‘Kranskade, n<hi rend="sup">o</hi>. 10.’</p>
<p>- ‘Mij dunkt, dat het nog beter ware, zoo wij beiden hem bezochten en u hem mededeelde, wat wij besloten hadden!’</p>
<p>- ‘Uitstekend! Het zal 't eerste gelukkige oogenblik zijn, dat hij na een jaar van angst en lijden zal beleven!’</p>
<p>- ‘Ik ben geheel tot uw dienst. Voegt het u morgen?’</p>
<p>- ‘Morgen na twaalf ben ik beschikbaar.’</p>
<p>- ‘Dat is dus afgesproken!’</p>
<p>Met een opgeruimd gemoed verliet <hi rend="spat">Van Winter</hi> den edelmoedigen jonkman. Toen hij in de stad terugkeerde was hij, als hij tegen zich zelven sprak, wel honderd pond lichter.</p>
<p>&nbsp;</p>
<p><hi rend="spat">Victor Montaland</hi> had een verschrikkelijken morgen doorleefd. De leerlingen der tweede klasse hadden een formeel oproer in den zin gehad. Een der gevaarlijkste belha-<pb n="255"/>mels had wat nieuws uitgedacht, om den franschen leeraar te plagen. Hij had vuurwerk meegebracht, tot groote pret der overigen, die lafhartiger of lankmoediger waren. In den aanvang scheen alles beter te gaan, dan ooit te voren. Het was de stilte, die den storm zou voorafgaan. Na een kwartier van betrekkelijke rust hoorde hij op eens zeker geritsel en plotseling vervulde een felle roode gloed het vertrek. Bij den vroegeren haard van de leerkamer neergedoken had de aanvoerder der opstandelingen een goeden voorraad van bengaalsch vuur ontstoken, dat met hooge purpervlammen opflikkerde en een verstikkenden damp in 't vertrek achterliet. Nu was er aan het gejuich en de verwarring geen einde. Al de leerlingen vlogen uit geveinsde schrik van hunne plaatsen. <hi rend="spat">Montaland</hi> stond sprakeloos en als van den donder getroffen. Op eens valt hem te midden der razende knapen de glimlachende tronie van den vuurwerker in 't oog. Bliksemsnel, zijn drift niet meester, werpt hij zich op dezen, sleurt hem bij den kraag van zijn buis zeer onzacht over den grond, opent de deur en werpt hem met groot geraas naar buiten.</p>
<p>'t Was of de knapen plotseling verstomden, allen zaten ze weer op hunne plaatsen in den dikken damp en keken onrustig uit, wat er zou geschieden. De deur werd langzaam geopend. De direkteur den belhamel voor zich uitdrijvende, verschijnt. 't Zou moeilijk te bepalen zijn, wie of op dat oogenblik rooder van toorn was, <hi rend="spat">Qualler</hi> of <hi rend="spat">Montaland</hi>. Maar de Direkteur wil zijne deftigheid bewaren. Nauwelijks heeft hij acht geslagen op den witten rook in 't vertrek. Hij wijst op den bengel en vraagt kortaf:</p>
<p>- ‘Wat heeft die jongen gedaan?’</p>
<p>- ‘Vuurwerk afgestoken!’</p>
<p>- ‘'t Is niet waar!’</p>
<p>Dit laatste van den vuurwerker, die zijne toevlucht in vermetel liegen zocht.</p>
<p>- ‘Ik heb het gezien!’ - zegt <hi rend="spat">Montaland</hi>.</p>
<p>- ‘Maar te laat!’ - andwoordt de Direkteur sarrend.</p>
<p>Daarop zendt hij den schuldige weg en belooft hem eene ernstige straf. Hij schuift de ramen op en opent de deur. Te midden van den wegtrekkenden damp staat de fransche leeraar als verpletterd. <hi rend="spat">Qualler</hi> treedt op hem toe en zegt, schijnbaar halfluid, schoon al de leerlingen het verstaan:</p>
<pb n="256"/>
<p>- ‘Meneer <hi rend="spat">Montaland</hi>! U kunt gaan!’</p>
<p><hi rend="spat">Montaland</hi> wordt doodsbleek, grijpt zijn hoed en gaat wankelend heen. Buiten op straat gekomen, vliegt een steen langs zijn aangezicht - de bestrafte vuurwerker was de deur uitgeslopen en wilde zich wreken. Hij ziet niet om, alles is hem bijna onverschillig - hij is met oneer weggejaagd en nu zullen zijne schuldeischers komen en hem vermoorden met hunne smadelijke taal.</p>
<p>'t Was of het ongeluk hem telken dag feller ging bestoken. Hij was als verbijsterd, vroeg zich telkens af waarom hij zooveel leed verdiend had en vond niets voor zijne rekening als zijne zachtmoedigheid en kinderlijke goedhartigheid. 't Huis komend bemerkte hij drie vreemde personen in zijne voorkamer. Een daarvan beduidde hem in onmogelijk fransch, dat hij een deurwaarder was, die met twee getuigen protest kwam maken wegens eene verschenen, maar niet betaalde promesse, door <hi rend="spat">Montaland</hi> onderteekend. De deurwaarder was niet brutaal en daarom teekende <hi rend="spat">Montaland</hi> alles wat hij aanbood, zonder zich te bekommeren om de gevolgen. Hij deed den deurwaarder zelfs uitgeleide met de schim van een glimlach op de lippen.</p>
<p><hi rend="spat">Valentine</hi> was zeer kwalijk gemutst. Doch ook dit verdriet scheen hem niet te treffen, toen hij opmerkte, dat zijne lieveling <hi rend="spat">Violette</hi> bleeker en lijdender dan in de laatste dagen, onophoudelijk zeer vreemd en verontrustend hoestte. Hij sloot de voordeur met een grendel, sloot de deur van de de <hi rend="spat">suite</hi> en wierp zich op den divan in de tuinkamer, terwijl hij <hi rend="spat">Violette</hi> in de armen nam en haar met al de geestkracht, die hem nog restte, poogde te troosten. Heete tranen biggelden hem langs de wangen en vloeiden in den breeden, zwarten knevel. <hi rend="spat">Violette</hi> glimlachte, maar werd door den hollen luidklinkenden hoest telkens tot schreyens toe benauwd.</p>
<p><hi rend="spat">Valentine</hi> scheen zich niet veel om vader en kind te bekommeren. Zij had bezigheden en bleef op de bovenverdieping. Sints lang hadden ze geene <hi rend="spat">bonne</hi> meer, daar deze haar dienst opzettelijk had verlaten en in de stad geruchten verspreid had, die het kleine restjen goeden naam der <hi rend="spat">Montalands</hi> nog hadden doen verdwijnen. Doch hiervan wist de geplaagde man niets. <hi rend="spat">Valentine</hi> had hem reeds dikwijls
<pb n="257"/>verweten, dat hij zich niet ferm genoeg had gedragen tegenover de baldadigheid der leerlingen - al hun ongeluk was daaraan te wijten, zeide zij. Raadselachtig was het, dat <hi rend="spat">Montaland</hi> haar dit alles liet zeggen zonder eenige tegenspraak. Door haar toedoen was hij in schulden gewikkeld, maar nog nooit had hij een woord van verwijt gesproken.</p>
<p>De ziekelijke toestand zijner <hi rend="spat">Violette</hi> bekommerde hem op dat oogenblik 't meest. Het kind viel in zijne armen in slaap. Zoo zat hij eenige uren, terwijl er dikwijls aan de voordeur gebeld werd en hij onbeschrijfelijke angsten uitstond, dat zijn lieveling zou gewekt worden. Reeds sedert eenige dagen grepen er geene geregelde maaltijden meer plaats. Hun krediet was volkomen uitgeput. <hi rend="spat">Valentine</hi> kocht voor 't weinig gereed geld, dat in voorraad was, soms een zak met versnaperingen of wat vruchten en daarmee deden zij hun maaltijd. Daarom bleef de arme vader nu ook geduldig wachten, tot <hi rend="spat">Valentine</hi> goed zou vinden te komen en kropen da uren langzaam voorbij, terwijl hij geen gerucht durfde te maken, om den slaap van <hi rend="spat">Violette</hi> niet te storen.</p>
<p>Toen de duisternis viel, ontwaakte het kind. Zij zag haar vader vriendelijk in de oogen, maar ving terstond weer aan zoo akelig hol en stuipachtig te hoesten, dat het hem door 't hart sneed. Hij stond op van den divan en riep luide om <hi rend="spat">Valentine</hi>. Langzaam kwam zij van boven. Bij haar verschijning zag <hi rend="spat">Montaland</hi> zijne echtgenoote met verbazing aan. Zij had zich zoo net gekleed, als in tijden niet het geval was geweest. Zij droeg hoed, sjaal en handschoenen en scheen gereed uit te gaan.</p>
<p>- ‘Ga je uit, <hi rend="spat">Valentine</hi>?’</p>
<p>- ‘Ja, ik ga wat broodjens of beschuit koopen!’</p>
<p>- ‘Lieve God! Het is nu geen tijd om aan eten te denken! <hi rend="spat">Valentine</hi> is ernstig ongesteld. Wij moeten den dokter onmiddellijk roepen. Loop naar onzen vriend <hi rend="spat">Berthout</hi> en zeg hem, dat hij aanstonds kome!’</p>
<p><hi rend="spat">Valentine</hi> ging naar binnen, trad op den divan toe en knielde voor <hi rend="spat">Violette</hi>. Het kind werd steeds heviger door den hoest geteisterd. De moeder drukte een kus op het bleeke voorhoofd van het kind en stond snel op.</p>
<p>- ‘Ik ga naar den dokter!’ - riep zij haastig en vloog de kamer uit.</p>
<pb n="258"/>
<p><hi rend="spat">Montaland</hi> bleef alleen met zijne zieke.</p>
<p>Zij had het hoofdjen afgewend - soms, als de hoest kwam opzetten, strekte zij de handen naar hem uit. Hij wachtte, wachtte met pijnlijk ongeduld. <hi rend="spat">Violette</hi> vroeg om licht. Hij stak de lamp op en ging naast haar zitten. De hoest bleef een oogenblik weg. Toen zag <hi rend="spat">Violette</hi> hem kalm aan en zei:</p>
<p>- ‘Och Papa! speel eens van <hi rend="spat">la Donna</hi>!’</p>
<p>De arme vader springt op, opent het klavier en vangt met een verscheurd hart aan:</p>
<lg type="poem">
<l>‘<hi rend="spat">La donna è mobile</hi>’.....</l>
</lg>
<p>Na de eerste strofe laat hij zijne handen zakken, <hi rend="spat">Violettes</hi> hoest verdooft zijn spel. Hij geeft zijne kleine zieke te drinken, hij poogt vroolijk met haar te spreken, maar het wachten valt hem bang en de ziekte klimt. Hoelang hij zoo heeft gewacht, weet hij niet, maar van oogenblik tot oogenblik vermeerdert zijn angst. 't Was of al de andere zorgen en ellenden verdwenen waren, om plaats te maken voor deze éene verpletterende vraag: zal mijne <hi rend="spat">Violette</hi> blijven leven? Een rijtuig komt aanrollen uit de verte. Daar zal <hi rend="spat">Berthout</hi> zijn. Het geluid verwijdert zich. Zijne angst stijgt.</p>
<p>Eindelijk houdt een rijtuig voor zijne woning stil. Hij vliegt naar de voordeur en spreekt met tranen in de oogen tot den dokter.</p>
<p>De heer <hi rend="spat">Berthout</hi> wenkt geruststellend met de hand. Hij treedt binnen en wordt door <hi rend="spat">Montaland</hi> onmiddellijk bij de patiente gebracht. De dokter hoort het kind hoesten en trekt de wenkbrauwen saam. Haastig schrift hij een geneesmiddel op.</p>
<p>- ‘<hi rend="spat">Violette</hi> lijdt aan eene keelontsteking’ - zegt hij fluisterend tot <hi rend="spat">Montaland</hi>. - ‘Dit geneesmiddel moet terstond gereed gemaakt en de kleine moet dan tot elken prijs eene goede dozis innemen. Begint ze te vomeeren, dan is ze gered. Kroep is eene verraderlijke ziekte, maar de genezing kan snel plaats grijpen, als het middel goed werkt!’</p>
<p>Het duizelde <hi rend="spat">Montaland</hi>, daar hij zich het allerergste voorstelde. Hij stamelde eenige woorden van dank. Dokter <hi rend="spat">Berthout</hi> ried hem tevens aan <hi rend="spat">Violette</hi> op haar bedjen te leggen, maar 't kind wilde beneden blijven op den divan. Voordat <hi rend="spat">Montaland</hi> er acht opsloeg, was de arts, die
<pb n="259"/>beloofde tegen middernacht nog eens terug te komen, verdwenen.</p>
<p>Het geneesmiddel moet terstond gereed gemaakt - heeft <hi rend="spat">Berthout</hi> gezegd. Maar wie zal het naar de apotheek brengen? Het treft hem dat <hi rend="spat">Valentine</hi> nog niet terug is. Zij weet, dat <hi rend="spat">Violette</hi> ziek is, dat hij alleen en hulpeloos is. Hoe is het mogelijk, dat zij zoo lang wegblijft. Maar het recept....</p>
<p>Radeloos slaat hij zich voor 't hoofd. Het leven van zijn kind hangt er aan.....de verraderlijke kroep heeft zijn engel, zijn peri bij de keel gegrepen....spoedig, spoedig! Op eens neemt hij een besluit. <hi rend="spat">Violette</hi> heeft het hoofdjen rustig neergevlijd en schijnt eenige verademing te genieten - hij sluipt sidderend zoo snel mogelijk naar de voordeur, hij zal zijn buurman, een eerzaam melkboer, met vriendelijke woorden trachten te bewegen het recept naar een apotheker te brengen. Hij heeft de deur geopend....daar hoort hij de stem en de hoest van zijn kind. Hij vliegt even snel terug en vraagt haar met de zoetste woorden, of hij haar voor eene minuut mag alleen laten....'t is om <hi rend="spat">Violette</hi> beter te maken. Maar de kleine ziet hem angstig aan en grijpt hem bij den arm. Wederom hoort hij het ratelen van een rijtuig. 't Blijft bij de voordeur stilhouden. Hij stormt er heen.</p>
<p>- ‘Reeds terug dokter!’ - roept hij,</p>
<p>Dokter <hi rend="spat">Berthout</hi> trad snel binnen.</p>
<p>- ‘Hoor eens, beste vriend! Ik heb waarachtig medelijden met je! Zoo alleen bij de zieke! Je vrouw van huis! Hier is een fleschjen met het middel voor <hi rend="spat">Violette</hi>. Ik herinnerde mij nog bij tijds, dat je het kind niet alleen zoudt kunnen laten en daarom heb ik me zelven maar even met de bezorging belast en breng het je meteen, want er is haast bij de zaak!’</p>
<p>Met bevende vingeren aanvaardde <hi rend="spat">Montaland</hi> het fleschjen en greep toen de hand van den dokter. Zijne lippen trilden, zijne oogen knipten, hij fluisterde:</p>
<p>- ‘Mijn redder, mijn brave, beste dokter!’</p>
<p>Maar Dokter <hi rend="spat">Berthout</hi> sloot hem den mond en wees op de zieke. Toen de arts naar huis reed stelde hij zich de vraag, wat er voor <hi rend="spat">Montaland</hi> kon gedaan worden bij de opeenstapeling van zooveel ongeluk. Hij herinnerde zich dat de fransche leeraar hem nog twee kwartalen huur schuldig was
<pb n="260"/>voor huis en tuin en in zijne verbeelding haalde hij een streep door deze openstaande post.</p>
<p>&nbsp;</p>
<p>Tien uren in den voormiddag.</p>
<p>Een nacht vol angst en zorg ligt achter den rug. <hi rend="spat">Montaland</hi> sluipt door de bestoven en verwaarloosde tuinkamer. Hij is zeer bleek, zijne wangen zijn ingezonken, zijne oogen ontstoken. Maar toch is er eenige rust over zijne gelaatstrekken verspreid. <hi rend="spat">Violette</hi> slaapt gerust. De ziekte is gebroken; het middel van dokter <hi rend="spat">Berthout</hi> heeft haar gered, De arts heeft tegen middernacht zijn bezoek herhaald en gezegd dat hij goede hoop op herstel had, daar de medicijnen hunne werking niet hadden gemist. Zonder eenige merkbare verwondering heeft de dokter gevraagd waar <hi rend="spat">Valentine</hi> is. <hi rend="spat">Montaland</hi> kon alleen melden, dat zij uitgegaan, en nog niet teruggekomen was. De Dokter had zijn vriend veelbeteekenend aangezien, maar er was geen woord gesproken.</p>
<p>Nu slaapt <hi rend="spat">Violette</hi>. Zij is gered. Het vaderhart is gerustgesteld. Wat gaat er in het gemoed van den echtgenoot om? Hij heeft zeer voorzichtig zijne slapende lieveling verlaten. Hij klimt naar boven en onderzoekt de slaapkamer en het kleedvertrek van zijne vrouw. Alles is in de hoogste wanorde. Laden zijn opengetrokken, allerlei gebruikt linnengoed zwerft over den vloer. De weinige kostbaarheden goud en paarlen zijn verdwenen. Op de tafel liggen gekreukte linten, gebruikte zakdoeken, verwelkte bloemen. Eensklaps ontdekt hij een strook papier met potlood beschreven. Bij het licht van een kaars leest hij: ‘<hi rend="i">Ik vertrek en zal mijn weg wel vinden. Adieu!</hi>’</p>
<p><hi rend="spat">Montaland</hi> werpt het papier woedend uit zijne handen. Dat ontbrak er nog aan! Hij plaatst de kaars op de tafel en waggelt eenige schreden vooruit. Hij wankelt en zinkt ineen. Zijn hoofd rust op de zitting van een leunstoel. Het schijnt of alle bewustzijn hem verlaat. Maar de verdooving duurt kort. Hij richt zich op. Met een smadelijken lach schopt hij de voorwerpen voor zich uit, die over den grond zwerven. Hij keert, zorgvuldig het gedruisch zijner schreden onderdrukkend, naar de tuinkamer, waar <hi rend="spat">Violette</hi> rustig slaapt. In een leunstoel gedoken sluimert hij bij zijne zieke.
<pb n="261"/>De vlucht van <hi rend="spat">Valentine</hi> houdt zijne gedachten en zijne droomen bezig.</p>
<p>Hij ziet zich in een klein koffiehuis van het <hi rend="spat">Quartier Latin</hi>. Eene bloeiende schoone vrouw is aan zijne zijde. Hij herkent zich zelven binnen een kleine studentenkamer op de vierde verdieping - dezelfde schoone vrouw zit tegenover hem. Geheel zijn leven als student trekt voor zijne herinnering voorbij - altijd <hi rend="spat">Valentine</hi>. De vroolijke zondagavonden in den zomer; als zij beide naar een casino trokken om te dansen, als de luide lach van <hi rend="spat">Valentine</hi> in ronde klonk bij 't onkurken van de eerste flesch wijn - dit alles schijnt hij op nieuw te beleven. Hij ontwaakt. De dag is aangebroken. <hi rend="spat">Violette</hi> sluimert rustig voort. De verwarring waarin alles verkeert wat hem omringt, herinnert hem de lafhartige vlucht dier vrouw.</p>
<p>- ‘Het huis was bouwvallig geworden en dreigde om te storten. Daarom heeft zij het huis verlaten, als de ratten die het waggelend gebouw ontvluchten, voor dat het valt!’</p>
<p>Met deze bittere woorden breekt de dag voor hem aan. De werkelijkheid met al hare kwellingen viel hem plotseling met een gevoel van bangen angst op 't hart. Weggejaagd uit zijne betrekking, aangerand door tal van schuldeischers, die hem gerechtelijk gaan vervolgen, bespot door de gantsche stad, als men vernemen zal, dat <hi rend="spat">Valentine</hi> zijn huis verlaten heeft - aan dit alles zal hij 't hoofd moeten bieden, hij wien alles klopt en duizelt, die geene geregelde gedachte meer vormen kan.</p>
<p>- ‘Papa!’ - klinkt eene heldere stem.</p>
<p><hi rend="spat">Violette</hi> heeft zich opgericht. Zij staart hem met een vroolijken glimlach aan.</p>
<p>- ‘Ik ben weer beter! Ik hoest niet meer!’ zegt ze opgeruimd.</p>
<p><hi rend="spat">Montaland</hi> omhelst haar vurig. Zachte tranen van weemoed bevochtigen den breeden zwarten knevel.</p>
<p>Te negen uur was Dokter <hi rend="spat">Berthout</hi> er reeds. Zijne echtgenoote en dochter vergezelden hem. De dames drukken <hi rend="spat">Montaland</hi> met deelneming de hand en vragen naar de zieke. Zij hebben allerlei versnaperingen meegebracht en vinden <hi rend="spat">Violette</hi> bijna hersteld.</p>
<p>Dokter <hi rend="spat">Berthout</hi> trekt <hi rend="spat">Montaland</hi> ter zijde en zegt fluisterend:</p>
<pb n="262"/>
<p>- ‘Uw ongeluk is ons bekend. Wij willen pogen u zooveel mogelijk bij te staan. Arme vriend! Wie onzer had dat van madame <hi rend="spat">Montaland</hi> durven denken....</p>
<p>- “Madame <hi rend="spat">Montaland</hi> kan zij zich niet noemen. Zij kan mijn naam niet onteeren. Zij heet <hi rend="spat">Valentine Duvivier</hi> en is gedurende zes jaren zoo lang het mij goed ging, mijne levensgezellin geweest....helaas!”</p>
<p>Dokter <hi rend="spat">Berthout</hi> staarde <hi rend="spat">Montaland</hi> een oogenblik vol verbazing aan, daarna schudde hij hem zwijgend de hand. De Franschman boog nu zij hoofd naar den dokter en vroeg:</p>
<p>- “Welke bizonderheden zijn u bekend?”</p>
<p>- “Weinig belangrijks. Zij heeft <hi rend="spat">Ranthooven</hi> verlaten in gezelschap van een heer met een grijze jas, in welken onze stationschef den luitenant <hi rend="spat">Flobert de Quincy</hi> heeft herkend!”</p>
<p>- “In weinig haat goede reis” - andwoordt <hi rend="spat">Montaland</hi> met een duisteren blik - mijn kwade engel heeft mij verlaten, maar - en hier drukte hij dokter <hi rend="spat">Berthout</hi> bewogen de hand - mijne goede engel is door u gered!’</p>
<p>&nbsp;</p>
<p>Hier eindigen de ongelukken van den heer <hi rend="spat">Montaland</hi>.</p>
<p>Nog dienzelfden dag werd hij door <hi rend="spat">Van Winter</hi> en den jongen Graaf <hi rend="spat">Alfred van der Boeckhorst</hi> uit zijne geldelijke ellende gered. Natuurlijk, dat bijna ieder het bewonderingswaardig vond van den jongen Graaf, om dien ‘verloopen Franschman met die rare vrouw’ zoo te beschermen - schoon enkelen beweerden, dat hij er geen eer mee zou inleggen.</p>
<p>De luitenant <hi rend="spat">Flobert</hi> heeft overplaatsing verkregen en <hi rend="spat">Ranthooven</hi> met alles wat geschied is reeds lang vergeten aan de zijde van een rijke amsterdamsche bankiersdochter, wier geld hem in staat stelt rijtuig te houden en fijne wijn te drinken.</p>
<p><hi rend="spat">Montaland</hi> is met zijne kleine <hi rend="spat">Violette</hi> naar Parijs teruggekeerd. Aan arbeid ontbreekt het hem niet, hij is uiterst zuinig en zendt op bepaalde tijden een som gelds aan den notaris van den Graaf.</p>
<pb n="263"/>
<p>Deze is zeer gelukkig geweest.</p>
<p>De kiezers van <hi rend="spat">Ranthooven</hi> en omstreken hebben hem het mandaat van afgevaardigde voor de Tweede Kamer geschonken, in welke hooge vergadering hij een zeer invloedrijk lid der liberale partij is geworden.</p>
<p>De oude Graaf heeft zich geheel teruggetrokken uit de waereld. Hij is geen lid meer van den Gemeenteraad, noch van de kuratoren der latijnsche school - hij slijt zijne laatste levensdagen in ernstige historische studiën. Zijn lievelingsstichting, de christelijke nationale hoogere burgerschool met driejarigen kursus heeft hij overleefd. Toen zij drie jaren had bestaan is zij opgeheven uit gebrek aan leerlingen. Er zaten slechts twee of drie leerlingen in elke klasse bij den aanvang van het vierde jaar. Men zag in <hi rend="spat">Ranthooven</hi>, dat de leerlingen van hun getuigschrift bitter wenig gebruik konden maken in die praktijk, en dat het vrij aanzienlijke schoolgeld de knapen niet veel verder bracht, dan de veel geringere kosten van het bezoek der bizondere christelijke school voor meer uitgebreid lager onderwijs. De konfessioneele ouders, die eerst gouden bergen van de hoogere burgerschool verwacht hadden, zagen dat hunne zonen, wilden ze eene of andere betrekking in de maatschappij bekleeden, waarbij het diploma van afgelegd eindexamen eens vijfjarigen kursus voorwaarde was, weder op nieuw moesten beginnen als zij reeds drie jaren op de ranthoovensche burgerschool hadden doorgebracht. Zoo werd de aanvoer van nieuwe leerlingen uiterst gering en begon de bizondere school voor meer uitgebreid lager onderwijs op nieuw te bloeyen.</p>
<p>De oude Graaf <hi rend="spat">van der Boeckhorst</hi> zag het onhoudbare van den toestand in, daar hij zich aanzienlijke geldelijke offers had getroost! Hij hief met pijnlijk leedwezen zijne eigen stichting weer op en stelde zijn handlanger <hi rend="spat">Qualler</hi> weer aan 't hoofd der bizondere lagere school. De achtbare familie <hi rend="spat">Qualler</hi> is nog steeds welvarend, schoon de huiselijke vrede bij de sterk ontwikkelde waereldsche richting der zachtkens ouder wordende dochters veel te wenschen overlaat.</p>
<p>Dokter <hi rend="spat">Berthout</hi> is nog altijd lid van den Gemeenteraad en heeft gezorgd, dat de gemeente althans een gewone burgerschool, dag en avondschool, deed oprichten. En wan-<pb n="264"/>neer iemand zich in later dagen de geschiedenis van de christelijke hoogere burgerschool herinnerde, zei Dokter <hi rend="spat">Berthout</hi> altijd: - ‘Ja, dat was eene zonderlinge zaak. Ik zie nog altijd dien ongelukkigen <hi rend="spat">Montaland</hi>. Blijf nog een oogenblikjen, dan zal ik je zijn historie vertellen!’</p>
</div>
</div>
<div type="chapter">
<interpGrp>
<interp type="primair" value="rove003"/>
<interp type="primair" value="18750700"/>
<interp type="secundair" value="veren02"/>
<interp type="secundair" value="17760704"/>
</interpGrp>
<pb n="265"/>
<head rend="h3">Een honderdjarig feest.
<lb/>
Door Dr. M.A.N. Rovers.</head>
<p>De vierde Juli is de merkwaardigste dag in de geschiedenis der Vereenigde Staten van Noord-Amerika. Op dien dag verklaarden zich dertien Staten van het Moederland onafhankelijk. Groot was, ook buiten Amerika, de invloed dier onafhankelijkheidsverklaring. In Europa vond zij sympathie bij allen, wier hart warm klopte voor de vrijheid. Er is geen reden om minder deelneming te verwachten, als in den aanstaanden zomer de Vereenigde Staten het eerste eeuwfeest hunner bevrijding zullen vieren. Reeds maken zij daartoe allerwegen de schitterendste voorbereidsels. Bij ons vooral, die op den eersten April 1872 ons onafhankelijkheidsfeest met zooveel opgewektheid hebben gevierd, moet die feestviering onwillekeurig hooge belangstelling wekken. En het zal daarom misschien velen niet onwelkom zijn, om met die beroemde Onafhankelijkheidsverklaring nader kennis te maken.</p>
<p>Laat ons eerst in korte trekken herinneren, wat tot deze groote daad aanleiding heeft gegeven. Om niet te uitvoerig te worden, gaan wij niet verder dan tot het jaar 1763 terug.</p>
<p>De vrede van Parijs was gesloten. De schuldenlast van Engeland had, ook ten gevolge van den oorlog, in Amerika tegen Frankrijk gevoerd, een verbazende hoogte bereikt. Het Parlement achtte het billijk dat de amerikaansche kolo-<pb n="266"/>niën, door het opbrengen van belastingen, de schuld zouden helpen verminderen. Op den eersten November 1765 zou de bekende wet op de zegelbelasting in werking komen. Wat was de reden van den heftigen tegenstand, dien zij ontmoette, van de diepe verontwaardiging, waarmede zij in Amerika werd ontvangen? Het Parlement - zoo luidde het gevoelen der groote meerderheid - had geen recht, om belastingen op te leggen aan hen, die in dit lichaam niet vertegenwoordigd waren. De koning van Engeland toonde, door aan zulk een wet het zegel zijner goedkeuring te hechten, de rol van een tyran te willen spelen. Een redenaar in de Virginische Kamer deinsde voor de volgende vergelijking niet terug: ‘Caesar had zijn Brutus, Karel I zijn Cromwell; George III moge toezien dat hun voorbeeld hem tot leering zij!’</p>
<p>Op verschillende plaatsen sloeg het volk tot gewelddadigheden over. De woningen van hen, die de wet goedkeurden, werden geplunderd. Men vernielde het gezegeld papier, dat uit Engeland was aangekomen.</p>
<p>In October van hetzelfde jaar kwam te New-York een Congres bijeen, waar een Verklaring werd opgesteld, waarin de vertegenwoordigers der koloniën hun bezwaren tegen de zegelwet ontwikkelden. De inhoud van het stuk, dat aan den koning en aan het Parlement van Engeland gezonden werd, kwam hierop neer: alleen de door het volk gekozen vertegenwoordigers hebben het recht, om belastingen op te leggen, maar niet een Parlement, waarin het volk geen representanten heeft en ook niet kan hebben.</p>
<p>In Engeland hadden slechts weinigen vermoed dat de zegelwet zulk een storm van verontwaardiging zou opwekken. Zij werd in Maart 1766 ingetrokken. Vooral de welsprekende rede, door William Pitt ter verdediging van de rechten der amerikaansche Staten in het Parlement gehouden, was de oorzaak der herroeping. Toen de tijding in Amerika kwam, was niet alleen de vreugde algemeen, maar ook de naam van Pitt op aller lippen. Geen lofspraken waren te groot voor den edelen verdediger van de rechten der koloniën.</p>
<p>Maar de blijdschap zou slechts van korten duur zijn. Het Parlement verloochende zijn beginsels niet. Het eischte onderwerping der volkplantingen aan zijn besluiten. De eene belastingwet volgde op de andere. Ook de kolonisten bleven
<pb n="267"/>onverzettelijk. Ten gevolge van de belasting op de thee had te Boston, in December 1773, het bekende oproer plaats, waarbij een driehonderdtal kisten thee, door de Oost-Indische Compagnie ingevoerd, in zee werden geworpen. Groot was de verbittering, hierdoor in Engeland gewekt. Thans, meende men, was de tijd gekomen, om tot gestrenge maatregelen over te gaan.</p>
<p>De <hi rend="i">Boston</hi> <hi rend="spat">Port</hi>-<hi rend="spat">Bill</hi> bepaalde, dat op 1 Juni 1774 de haven van Boston, tot straf voor de schade aan de Compagnie toegebracht, geblokkeerd zou worden. Deze en andere vernederende bepalingen (o.a. dat de leden van het Bestuur van Massachusetts niet langer door het volk maar door den koning zouden benoemd worden) gaven aanleiding tot de bijeenroeping van een Congres, dat op den 5<hi rend="sup">den</hi> September 1774 te Philadelphia, in tegenwoordigheid der vertegenwoordigers van alle koloniën, behalve van Georgië, geopend werd. Een Verklaring van de rechten der engelsche koloniën in Amerika werd met algemeene stemmen aangenomen. Daarin werden de gronden blootgelegd, waarom zij zich aan de in de laatste jaren door den koning goedgekeurde wetten niet konden onderwerpen. In een adres aan George III werd evenwel zijn souvereiniteit erkend. Alleen vrijheid, vrede en veiligheid werden verlangd. Het door het Congres opgestelde adres aan het engelsche volk eindigde met de volgende woorden: ‘indien gij toelaat dat uw ministers met de rechten van het menschelijk geslacht spelen; indien nóch de stem der gerechtigheid, nóch de voorschriften der wet, nóch de beginselen der Constitutie u beletten, om bloed te storten voor een goddelooze zaak, weet dan dat wij ons nooit zullen onderwerpen aan eenig minister of volk der wereld. Verplaatst u in onzen toestand na den laatsten oorlog - dan zal de oude harmonie hersteld worden.’</p>
<p>Maar alle pogingen tot verzoening met het Moederland bleven vruchteloos. Slechts enkele stemmen lieten zich in het Parlement hooren, die de rechten der Amerikanen verdedigden. William Pitt was weder hun welsprekendste verdediger.</p>
<p>Hij wenschte de terugroeping der troepen uit Boston. Hij erkende het recht der koloniën tot weigering der belastingen, die haar buiten haar toestemming waren opgelegd. Groot was zijn
<pb n="268"/>ingenomenheid met de besluiten van het Congres. Ik heb - zoo luidde zijn verklaring - Thucydides en de geschiedenis der Staten bestudeerd, maar nooit stukken gelezen, die in degelijkheid, scherpzinnigheid en wijsheid de genoemde besluiten overtreffen.</p>
<p>Toen een der leden van de Kamer aan Pitt verweet dat zijn voorstel, om de besluiten van het Congres van Philadelphia aan te nemen, waarschijnlijk het werk was van zijn vriend Franklin, een der gevaarlijkste vijanden van Engeland, gaf hij ten antwoord: hoewel het voorstel mijn eigen werk is, zou ik mij niet schamen, de hulp in te roepen van een man, die door Europa op één lijn met Newton gesteld en als een sieraad der menschheid beschouwd wordt.</p>
<p>Groot was, vooral bij de gematigden in Amerika, de teleurstelling, toen het bleek dat de hoop op verzoening met Engeland een illusie was.</p>
<p>Op den 19<hi rend="sup">den</hi> April 1775, drie weken vóór de opening van het tweede Congres te Philadelphia, had de slag bij Lexington plaats. Al was 't slechts een schermutseling van weinig beteekenis, de teerling was geworpen. Engeland en Amerika stonden tegenover elkander. De burgeroorlog was aangevangen.</p>
<p>Op het Congres - ook Franklin, die vijf dagen vóór de opening uit Engeland terugkeerde, waar hij negen jaar als agent der koloniën vertoefd had, woonde het bij - is thans ook Georgië vertegenwoordigd. De oorlog was onvermijdelijk geworden. Washington, die lang geaarzeld had, sprak de volgende merkwaardige woorden: ‘het is bedroevend dat het zwaard van den eenen broeder de borst des anderen heeft doorstoken, dat de eens zoo vreedzame vlakten van Amerika met bloed gedrenkt of door slaven bewoond zullen worden. Maar kan de keuze nog twijfelachtig zijn?’ Er werd besloten om een leger bijeen te brengen, ten einde de koloniën in staat van verdediging te stellen. Washington werd met algemeene stemmen tot Opperbevelhebber gekozen. Toch wenschte men nog adressen aan den koning te zenden, om op verzoening aan te dringen en aan het engelsche volk, om te verklaren dat de volkplantingen niets anders dan de handhaving hunner vrijheid beoogden.</p>
<p>Maar Engeland wilde van geen verzoening weten. De
<pb n="269"/>handel met Amerika werd verboden. Tot Commandant van het engelsche leger werd de generaal Oglethorpe, de stichter van Georgië, benoemd. Toen deze als voorwaarde zijner aanneming stelde, om zonder leger naar Amerika te mogen vertrekken, daar de koloniën zich nooit door geweld zouden laten onderwerpen, werd William Horve, de kleinzoon van George I, tot Opperbevelhebber benoemd en liet zich die keuze welgevallen, in de hoop dat hij in staat zou zijn den vrede te herstellen.</p>
<p>Zijn hoop zou blijken ijdel te zijn. In Mei 1776 werd een Commissie van vier leden gekozen, om een Verklaring op te stellen, waarbij de gehoorzaamheid aan het Moederland werd opgezegd. Op den 1<hi rend="sup">sten</hi> Juli zou de Onafhankelijkheidsverklaring aan de goedkeuring van het Congres onderworpen worden. Den 4<hi rend="sup">den</hi> Juli werd zij door alle vertegen woordigers der dertien Staten, op één na, onderteekend.</p>
<p>Thomas Jefferson, toen 33 jaar oud en lid van de Virginische Kamer van afgevaardigen, was de opsteller. De kleine lessenaar, waarop het stuk geschreven werd, is nog door zijn familie bewaard. De Verklaring mocht niet aanstonds bij alle leden van het Congres instemming vinden. Eerst begonnen de aanmerkingen op kleinigheden. Om daaraan een einde te maken, verhaalde Franklin de volgende anecdote: toen ik nog drukker was, raadpleegde een mijner kennissen, die zich als hoedenmaker ging vestigen, zijn vrienden over het uithangbord voor zijn winkel. Hij had besloten het volgende opschrift daarop te plaatsen: John Thompson, hoedenmaker, maakt en verkoopt hoeden tegen comptante betaling. Nu begonnen de aanmerkingen. De een vond het woord: <hi rend="spat">hoedenmaker</hi> overbodig, daar de volgende woorden duidelijk genoeg spraken. Een tweede wilde de woorden: <hi rend="spat">comptante betaling</hi> schrappen, daar het soms nuttig kon zijn, om crediet te geven. Een derde vond het woordje: <hi rend="spat">maakt</hi> overtollig, daar dit voor den kooper onverschillig was. Eindelijk had een vierde bezwaar tegen het woord: <hi rend="spat">verkoopt</hi>, daar niemand zoo dwaas zou zijn, om de hoeden cadeau te geven.</p>
<p>Franklin bereikte zijn doel; de vitters bewaarden het stilzwijgen.</p>
<p>Van meer gewicht waren de bedenkingen, die door vele
<pb n="270"/>leden in het midden werden getracht tegen de uitspraken van Jefferson over den slavenhandel. De koning van Engeland werd door hem beschuldigd. Hij had elke wettige poging tot verbod of tot beperking van den handel in slaven onderdrukt en daardoor de heiligste rechten menschheid geschonden. Thans, nu de oorlog was uitgebroken, waren die slaven door hem tegen hun meesters opgezet, opdat zij de vrijheid zouden erlangen door hen, die hij hun vroeger als heeren had opgedrongen, te vermoorden.</p>
<p>Naar het oordeel der meerderheid was het onbillijk, om den koning alleen de schuld te geven van het voortdurend bestaan van een onteerenden handel, die wel door sommige, maar niet door alle koloniën was afgekeurd. Zoo werden, tot groote teleurstelling van enkele leden, de paragraaf over de slaven en een andere, waarin eenige scherpe uitdrukkingen over het engelsche volk voorkwamen, uit het stuk geschrapt.</p>
<p>Onze lezers zullen thans verlangend zijn om van den inhoud der onafhankelijkheidsverklaring iets te vernemen. Wij deelen eenige der schoonste passages mede.</p>
<p>‘Wanneer een volk in de noodzakelijkheid wordt gebracht, om de staatkundige banden, welke het met een ander volk vereenigden, los te maken, dan eischt de eerbied, dien het aan de menschheid verschuldigd is, dat het in het openbaar de beweegredenen blootlegge, waardoor het tot die scheiding genoodzaakt is.</p>
<p>Wij achten de volgende waarheden onbetwistbaar: dat alle menschen van den Schepper zekere onvervreemdbare rechten hebben ontvangen; dat tot die rechten allereerst behooren het leven, de vrijheid en het streven naar geluk. Om een waarborg te bezitten voor het genot dezer rechten, hebben de menschen regenten aangesteld. Wanneer eenige Regeering ontrouw wordt aan het doel, waartoe zij geroepen is, heeft het volk het recht, om een nieuw bestuur te kiezen, op voorwaarden die het geschikt oordeelt voor zijn geluk. Wanneer tal van misbruiken en vergrijpen bewijzen dat een Regeering het volk onder het juk der dwingelandij wil brengen, dan rust op de natie de verplichting, om haar de gehoorzaamheid op te zeggen. In dien toestand verkeeren thans deze koloniën, zoodat zij zich genoodzaakt zien, om van regeeringsvorm te veranderen. De geschiedenis van den tegen-<pb n="271"/>woordigen koning van Engeland is een weefsel van ongerechtigheden, die deze Staten door een absoluut despotisme willen beheerschen. (De grieven, die nu volgen tegen het onrecht, door den koning vroeger gepleegd, gaan wij stilzwijgend voorbij.)</p>
<p>Thans overstroomt hij ons met groote legers, uit vreemde huurlingen (de uit Hessen-Cassel geworven troepen worden hier bedoeld) bestaande, om zijn werk te voltooien op een wijze, waarvan zelfs in de meest barbaarsche tijden geen voorbeelden zijn te vinden, geheel onwaardig het hoofd eener beschaafde natie.</p>
<p>Hij heeft onze medeburgers, die op zee gevangen zijn genomen, genoodzaakt, om de wapenen tegen hun vaderland te voeren, de beulen te worden hunner vrienden en broeders, of zelven onder de slagen hunner medeburgers te vallen.</p>
<p>Hij heeft tegen de bewoners onzer grensprovinciën de wilde Indianen opgehitst, wier streven is, om in den oorlog allen te vermoorden, die zij op hun weg ontmoeten, zonder onderscheid van leeftijd, rang of stand.</p>
<p>Wij hebben, bij elke onderdrukking, op de meest bescheiden wijze om recht gevraagd. Op onze herhaalde verzoekschriften kregen wij geen ander antwoord dan beleedigingen. Een vorst, wiens karakter dat van een tyran blijkt te wezen, is onbekwaam, om een vrij volk te regeeren.</p>
<p>Tegenover onze engelsche broeders hebben wij ons in geen enkel opzicht te beschuldigen. Bij elke gelegenheid hebben wij hen verwittigd van de pogingen hunner Wetgevende Macht, om ons onrecht aan te doen. Wij hebben hun de omstandigheden voor den geest geroepen, waaronder wij ons in deze landen vestigden. Wij deden een beroep op hun rechtsgevoel en bezwoeren hen bij de banden des bloeds, die ons vereenigen, om zich te verzetten tegen het misbruik van macht, waardoor onvermijdelijk onze goede verstandhouding en onze handelsbetrekkingen verbroken zouden worden. Zij zijn doof gebleven voor de stem der gerechtigheid. Zoo zijn wij gedwongen, om onze scheiding als noodzakelijk te beschouwen en hen, gedurende den oorlog, als vijanden, in vredestijd als vrienden te beschouwen.</p>
<p>Daarom verklaren wij, Vertegenwoordigers der Vereenigde Staten van Amerika, hier op een algemeen Congres verga-<pb n="272"/>derd, plechtig onder aanroeping van den Oppersten Rechter der wereld, als getuige voor de oprechtheid onzer bedoelingen, in naam van het goede volk dezer koloniën, dat deze Vereenigde Staten het recht hebben, om vrije en onafhankelijke Staten te zijn; dat zij van alle gehoorzaamheid aan de engelsche kroon zijn ontslagen; dat elke staatkundige band tusschen hen en Groot-Britannië geheel verbroken is en zijn moet; dat zij, als vrije en onafhankelijke Staten, de macht hebben, om oorlog te voeren, den vrede te sluiten, verbintenissen aan te gaan, handelsverdragen te sluiten en alles te doen, waarop onafhankelijke Staten recht hebben. Met een volkomen vertrouwen op de bescherming der goddelijke Voorzienigheid verpanden wij elkander, ter handhaving dezer verklaring, ons leven, onze goederen en onze eer.’</p>
<p>Wanneer wij bedenken dat deze Verklaring bijna een eeuw oud is, dan behoeven wij niet te aarzelen, om haar met den beroemdsten amerikaanschen geschiedschrijver van onzen tijd (Bancroft) een <hi rend="spat">onsterfelijke oorkonde</hi> te noemen. Wij kunnen instemmen met deze woorden: ‘de rechten, die zij verkondigt, zijn ouder dan alle menschelijke instellingen en ontleenen hun oorsprong aan de bron der eeuwige gerechtigheid, die ouder is dan de Staat. De nieuwe Republiek verkondigde, toen zij haar plaats onder de Staten der wereld innam, haar geloof aan de waarheid en onveranderlijkheid van de vrijheid, de deugd en het recht.’</p>
<p>Toen op den 8<hi rend="sup">sten</hi> Juli de Verklaring van het Stadhuis te Philadelphia was voorgelezen, werd zij door het volk met gejuich begroet. De koninklijke emblema's werden, voor het oog der menigte, onder luiden bijval verbrand.</p>
<p>Op den volgenden dag schreef Washington, na de blijde tijding in het leger ontvangen te hebben, aan het Congres te Philadelphia: ‘al kunnen wij de gevolgen onzer besluiten niet berekenen, toch moeten wij maatregelen nemen, die ons geluk, onder de almachtige leiding der Voorzienigheid, zullen bevorderen. Naar mijn overtuiging zal het laatste besluit van het Congres ons het bezit van de vrijheid en de rechten verzekeren, die ons zoolang onthouden zijn. Volgens het verzoek van het Congres heb ik de Verklaring in tegenwoordigheid van het leger laten afkondigen. Officieren en soldaten gaven luide hun blijdschap te kennen.’</p>
<pb n="273"/>
<p>John Adams, een der vier leden van de Commissie, aan welke de redactie van het stuk was opgedragen, schreef in een brief aan zijn vrouw o.a. de volgende woorden:</p>
<p>‘Het lot is geworpen, de Rubico is overgetrokken. Gister werd de belangrijkste quaestie beslist, die ooit in Amerika is behandeld. Nooit zal misschien een gewichtiger vraagstuk aan de orde worden gesteld. Binnen weinige dagen zal de Verklaring het licht zien, waaruit u de motieven zullen blijken, die ons tot dezen gewichtigen stap hebben gebracht en de redenen, welke ons voor God en menschen rechtvaardigen. Het zal de beroemdste dag zijn uit Amerika's geschiedenis. Volgende geslachten zullen hem vieren als den grooten dag. Ik weet dat veel inspanning, bloed en schatten zullen gevorderd worden, om de onafhankelijkheidsverklaring te handhaven en de Staten te verdedigen. Maar te midden dier wolken zie ik de stralen van een helder licht. Deze daad zal de zegepraal zijn voor onze kinderen, ook dan, als wij daarover berouw moesten gevoelen. Maar, Gode zij dank! ik geloof niet dat dit zal gebeuren.’</p>
<p>De koene daad der onafhankelijkheidsverklaring van dertien kleine Staten maakte grooten indruk in Europa, vooral in Frankrijk, waarheen Franklin in September 1776 gezonden was, om hulp in den oorlog met Engeland in te roepen. Vele volken waren het juk der dwingelandij moede, waaronder zij nog altijd gebogen gingen. Verlangend zagen zij uit naar de vrijheid, die in Amerika met zooveel geestdrift was verkondigd.</p>
<p>&nbsp;</p>
<p>Het is de 4<hi rend="sup">de</hi> Juli van het jaar 1826. In het gansche land, waarover de Bond der Vereenigde Staten zich uitstrekt, wordt de groote dag der onafhankelijkheidsverklaring, vóór 50 jaar aangenomen, met gejubel gevierd. Er was niets, wat de algemeene vreugde verstoorde, behalve de dood, juist op dien dag, van twee mannen, die zich omtrent de Verklaring het verdienstelijkst hadden gemaakt. Een paar uur na elkander ontsliepen John Adams en Thomas Jefferson. Kort vóór zijn overlijden was aan Adams door den feestredenaar om een onderwerp gevraagd. Zijn antwoord luidde: ‘<hi rend="spat">onafhankelijkheid voor eeuwig</hi>. Ik ken geen beter onderwerp dan dit.’</p>
<p>Aan belangrijke gebeurtenissen had het, gedurende dit
<pb n="274"/>vijftigjarig tijdvak, niet ontbroken. Na een achtjarigen oorlog was de vrede met Engeland in 1783 gesloten. De onafhankelijkheid der koloniën werd door den koning erkend. De Constitutie van 1787 was in 1793 door alle Staten aangenomen. Al was zij niet onberispelijk, ze verdiende een eervolle vermelding. Zij ademde een vrijzinnigen geest.</p>
<p>Het Uitvoerend Bewind der Unie was opgedragen aan een President, die voor vier jaren gekozen werd door een bepaald getal kiezers, door elken Staat benoemd; de Wetgevende Macht aan een Congres, bestaande uit een Senaat en een Kamer der Vertegenwoordigers. De zelfstandigheid van elken Staat was erkend. De vrijheid van godsdienst, het recht tot vereeniging en petitie, de vrijheid van drukpers moesten door het Congres ongeschonden worden bewaard. Het Congres mocht geen staatsgodsdienst invoeren, niemand in de vrije uitoefening van zijn godsdienst, in de vrijheid van spreken of schrijven belemmeren. Wanneer twee derden der beide Kamers van noodig achtten, moest het Congres amendementen op de Constitutie voorstellen.</p>
<p>De op nieuw uitgebroken oorlog met Engeland, die drie jaren geduurd had, was in 1815 geëindigd, onder gunstige voorwaarden voor de Unie. In hetzelfde jaar had zij den Dey van Algiers genoodzaakt, om haar gevangenen, die daar in slavernij leefden, de vrijheid te verleenen. Met verschillende indiaansche stammen, die de westelijke grenzen der Unie onveilig maakten, waren voordeelige vredesverdragen gesloten.</p>
<p>Het aantal Staten was met elf vermeerderd, het getal inwoners vervierdubbeld.</p>
<p>Met ingenomenheid mocht de feestredenaar de beroemde mannen herdenken, aan wie het volk zijn vrijheid te danken had. Hij kon wijzen - om slechts enkelen te noemen - op Franklin, den eenvoudigen boekdrukker, den echten volksvriend, den edelen strijder voor de rechten der slaven, den man, ‘die aan den hemel den bliksem, aan de tyrannen den schepter ontweldigde;’ op Washington, den wakkeren Generaal, den ‘Vader zijns Vaderlands,’ op wien allen, zonder onderscheid, het oog gevestigd hadden, toen de eerste President der Vereenigde Staten moest worden gekozen, wiens bescheidenheid even groot werd geacht als zijn dapperheid; op Patrick Henry, die het eerst zijn landgenooten van het
<pb n="275"/>onrecht der zegelbelasting overtuigde; op Madison, den welsprekenden verdediger der Constitutie, door wien de oppositie tot zwijgen werd gebracht, den vierden President der Unie; op John Adams, den ernstigen, streng zedelijken man, den ‘Martin Luther der amerikaansche revolutie,’ Washington's opvolger als President; op Thomas Jefferson, den opsteller der ‘onsterfelijke oorkonde,’ die na Adams gedurende acht jaar het Presidentschap bekleedde.</p>
<p>Bij het jubelfeest was ook tegenwoordig de Markies La Fayette, thans een grijsaard van bijna 70 jaar. Als jongeling had hij gedweept met de onafhankelijkheidsverklaring en in 1777 zijn diensten aan de verdedigers der vrijheid aangeboden. Hij was de groote vriend van Washington geworden.</p>
<p>&nbsp;</p>
<p>Bijna vijftig jaar zijn sinds het halve eeuwfeest verloopen. Op den 4<hi rend="sup">den</hi> Juli van dit jaar zal het honderdjarige jubilé der onafhankelijkheidsverklaring worden gevierd. De geschiedenis der Vereenigde Staten was in de laatste halve eeuw rijk aan belangrijke gebeurtenissen.</p>
<p>Door den oorlog met Mexico (1846-1848) werd het grondgebied der Unie met Opper-Californië en Nieuw-Mexico verrijkt.</p>
<p>De vreeslijke oorlog, die gedurende vier jaren (1861-1865) tusschen de zuidelijke en noordelijke Staten woedde, had de afschaffing der onteerende slavernij ten gevolge. Om de slavenhouders van het Zuiden te believen, was in de Constitutie het volgende artikel opgenomen: ‘vóór het jaar 1808 zal het aan het Congres niet vrijstaan, om aan een der thans bestaande Staten de invoering te verbieden van personen, aan wie zij zullen wenschen den toegang open te stellen. Op de uitvoering van ieder kan een belasting geheven worden, die de som van tien dollars niet mag te boven gaan.’ Jefferson wenschte in zijn adres aan het Congres, van 2 December 1806, zijn medeburgers geluk met de nadering van den dag, waarop zij, volgens de Constitutie, hun gezag konden gebruiken, om de burgers der Vereenigde Staten te verhinderen langer deel te nemen aan de schending der menschelijke rechten, waaronder de onschuldige bewoners van Afrika gebukt gingen.</p>
<p>Nog een zestigtal jaren zouden verloopen voordat zijn vurigste wenschen vervuld werden. Het waren jaren van hef-<pb n="276"/>tigen strijd tusschen de voorstanders en afschaffers der slavernij. Eerst den 13<hi rend="sup">den</hi> Juni 1866 werd het amendement, waardoor de vrijheid der negers is verzekerd, door het Congres aangenomen en twee jaren later in de Constitutie opgenomen. Het luidt aldus: ‘ieder, die in de Vereenigde Staten is geboren of genaturaliseerd, is burger van de Vereenigde Staten en van den Staat, waarin hij zijn verblijf houdt. Aan geen Staat zal het vrijstaan, om een wet uit te vaardigen, waardoor aan de voorrechten of rechten der burgers van de Vereenigde Staten afbreuk wordt gedaan. Geen Staat zal iemand, zonder vonnis, van zijn leven, vrijheid of eigendom kunnen berooven. Hij zal de bescherming der wetten aan niemand, die onder zijn rechtsgebied woont, kunnen onthouden.’</p>
<p>Bij het laatste amendement, onder den tegenwoordigen President in werking getreden, is aan de in Amerika geboren negers het stemrecht verleend.</p>
<p>De strijd tusschen Noord en Zuid is door de afschaffing der slavernij geëindigd. Haar val is de schoonste bladzijde uit de geschiedenis der amerikaansche Unie.</p>
<p>In de laatste halve eeuw is de uitwendige bloei der Vereenigde Staten sterk toegenomen. Het getal Staten is tot 37, dat der bewoners tot bijna 40 millioen geklommen. Ver verwijderde streken zijn door kanalen, spoorwegen en telegrafen verbonden. Handel en nijverheid bloeien. Maar ook aan beroemde Amerikanen op verschillend gebied heeft het in dit tijdperk niet ontbroken. Geschiedschrijvers als Prescott, Bancroft en Motley mogen met eere worden genoemd. Het standbeeld te Boston, ter eere van Horace Mann opgericht, is een waardig gedenkteeken voor den man, die zich vooral omtrent het onderwijs verdienstelijk heeft gemaakt. Predikers als Channing, Parker, Beecher zijn ook in Europa algemeen bekend. Wie kent niet onder de romanschrijvers en dichters de namen van Cooper, Beecher Stowe, Longfellow en zoovele anderen?</p>
<p>De redenaars op het feest van 4 Juli zullen schoone bladzijden uit de geschiedenis hunner onafhankelijkheid kunnen opslaan. Of zij de donkere bladzijden zullen voorbijgaan? Ons lust het niet daarop te wijzen. Met belangstelling hopen wij van den grooten feestdag kennis te nemen.</p>
<p>&nbsp;</p>
<p><hi rend="spat">Kedichem</hi>, Juli 1875.</p>
</div>
<div type="chapter">
<interpGrp>
<interp type="primair" value="mane004"/>
<interp type="secundair" value="alti003"/>
<interp type="secundair" value="will068"/>
<interp type="secundair" value="kuip043"/>
</interpGrp>
<pb n="277"/>
<head rend="h3">Nieuwe uitgaven.</head>
<head rend="h4">Geschiedenis van den duivel. Vrij bewerkt naar 't hoogduitsch van Roskoff, door A.S. Carpentier Alting. Te Groningen bij Gebroeders Hoitsema.</head>
<p>‘Een duiveltje schuilt er in 't menschelijk hart.’</p>
<p>Zoo zingt de meest ernstige mensch tegenwoordig vrijmoedig. Hij ducht geen beschuldiging van oneerbiedigen spot, noch huivert bij het vallen van den avond of het ritselen der bladeren in het nachtelijk donker, voor de sarrende, kwetsende - wellicht bloedige! - wraakneming van den Booze. ‘De vorst der duisternis’ mag meer dan tevreden zijn met het verkleinwoord, waarin de dichter nog zijner gedenkt. Want groot was zijn val en onpeilbaar diep de grijnzende afgrond, waarin zijn kostelijke kroon is neergezonken en onherroepelijk verloren gegaan.</p>
<p>Hij heeft zijn tijd gehad, de machtige van weleer, die bronnen vergiftigde en planten verdierf; die met zijne trawanten des nachts de ronde deed door bosschen en weiden; die de akkers langs ging en de veiligste wegen onveilig maakte, in onbewoonde huizen met zijne standgenooten samenkwam, overlegde, danste, smulde, een oorverdoovend misbaar deed hooren, en straks de gebouwen van aanzienlijken en geringen binnentrad om den eerzamen slaper in zijne zoete droomen te verrassen, schrik aan te jagen, vaak jammerlijk te kwellen en moorddadig te vervolgen. Aan handen en voeten gebonden, de arglistige, die het onschuldige kind in zijne netten wist te lokken, nog voordat de knop ontloken en de roos in de gelegenheid was geweest, hare
<pb n="278"/>maagdelijke geuren te verspreiden! Geketend is hij, met ijzeren onverbreekbare ketenen, de wonderlijk vlugge, die de kunst verstond, trots grendels en sloten, overal door en binnen te dringen, de aarde en het luchtruim gelijkelijk met zijne heirscharen te bevolken, alomtegenwoordig en nergens aanwezig te zijn op hetzelfde oogenblik. De kwelgeest, die niet genoeg had aan bergen van onbezoedelde harten en stapels der meest edele aandoeningen van menschen, maar bovendien de lichamen onzer natuurgenooten heimelijk tot zijne woonstede koos om ze alleronbarmhartigst door elkander te schudden, te folteren, op den vlakken grond, in het vuur, in het water te werpen of met de afzichtelijkste en pijnlijkste ziekten te bezoeken. De bloeddorstige, die stroomen bloeds deed vloeien langs de trappen der hem gewijde altaren. De wereldbeheerscher, wiens grootheid die van den Heer des hemels en der aarde scheen te evenaren, zoo niet te overtreffen. Een ‘duiveltje’ is hij geworden, een duiveltje in 't menschelijk hart! Een persoon - een persoontje, wil ik zeggen - die leeft bij de gratie van dichters en dichterlijk gestemde schrijvers of redenaars in proza. Een despootje in het hem gelaten stukje rijksgebied, slechts nog voor zoo lang of zoo kort als het den eigenaar of de eigenares van het bedoelde terrein zal goeddunken.</p>
<p>Sic transit gloria mundi. De wereld gaat voorbij en al hare begeerlijkheid.</p>
<p>De duivel is onttroond. Men mag er aan denken zijne geschiedenis te gaan schrijven. Merkwaardige bladzijden, wier inhoud aldus aan de vergetelheid wordt ontrukt. Het zou inderdaad jammer zijn, indien de kennis der lotgevallen van Zijne Helsche Majesteit niet voor het nageslacht werd bewaard. 't Is waar, het doen en laten van den voormaligen vorst, hoe zorgvuldig ook nagespeurd en geschetst, levert dikwerf niet dan de stof voor een eentonig verhaal. Eentonig als het eeuwenheugend bestaan van den onzichtbaren geest, die steeds in het donker wroet en woelt en werkt. Eentonig als het optreden gedurende eeuwen van den onverbiddelijken vijand van 's menschen duurzaam levensgeluk, die zijn welvaart poogt te stremmen, zijn huiselijken vrede en zijn gemoedsrust tracht te verstoren. Eentonig als het getrouw en geloofwaardig verslag van de dagtaak van den beul, die naar
<pb n="279"/>het schijnt niet sterven kan en een onafzienbare reeks geslachten vervolgt met zijn bloedig zwaard. Eentonig als het rusteloos blazen van den scherpen voorjaarswind, die elk ontluiken van nieuw, jeugdig, krachtig leven tegenhoudt. Eentonig als het leven van elk taai, hardnekkig bijgeloof.</p>
<p>Maar de eentonigheid wordt gebroken door een rijke afwisseling van beelden en kleuren, al zijn het dan ook in den regel weinig vriendelijke beelden en hoofdzakelijk donkere kleuren. Men leeft geen leven van eeuwen zonder veel te doorleven. Die wet geldt ook voor den duivel. Hij heeft zijne jeugd, zijn mannelijken leeftijd, zijn grijsheid gehad. Reden genoeg, om ook zonder meer te noemen, de kennis van zijn levensloop belangrijk te achten. Ze zijn voor hem aangebroken, de dagen van opkomst, van bloei, van verval. Wie verlangt niet de bijzonderheden te vernemen van die dagen, wier duur, vooral voor den bloeitijd des machtigen, bij eeuwen kunnen worden geteld?</p>
<p>Vanwaar was hij, de gevreesde? Wie sterkten zijn jeugdige krachten? Welke omstandigheden begunstigden den schier ongehoorden wasdom zijner heerschappij over landen en volken, honderden jaren aaneen? Wat bracht hem ten val? Wie durfde hem aan, den schrikinboezemende, terwijl hij het toppunt zijner grootheid had bereikt? Welke macht heeft zich machtiger betoond dan die des oppermachtigen, voor wien ouden en jongen, aanzienlijken en geringen, wijzen en dwazen gelijkelijk sidderden? In de scholen der geleerden, aan de hoven der meest gevierde monarchen, bij de drinkgelagen der lichtzinnige spotters met het heilige, werden eenmaal en eeuwen aaneen zijne verschijningen met den diepsten ernst besproken. Tegenwoordig vinden zij nog slechts een plaats in de gemengde berichten, bestemd voor het courantenlezend publiek, dat op uitspattingen, schandalen en sporen van belachelijk bijgeloof verzot is. Vanwaar die ontzaglijke omkeer in de waardeering van zijn persoon en werk onder de kinderen der menschen?</p>
<p>Wat deed hij in zijne jeugd? Op welke wijze maakte hij gebruik en misbruik van zijne macht? Hoe zocht hij bevrediging voor zijne lage driften, zijn bloeddorst, zijn vreugde in anderer leed? Wat weten wij nog van de laatste stuiptrekkingen zijner kwijnende grootheid? Wanneer en waar
<pb n="280"/>ging zijne zon onder? Heeft hij het nog beproefd, bij het verlaten van den eeuwenouden troon, zich te wreken op de onverlaten, die de hand naar hem hadden durven uitsteken?</p>
<p>De geschiedenis van den duivel antwoordt op al deze vragen.</p>
<p>Dr. Roskoff, hoogleeraar te Weenen, heeft haar beschreven, uitvoerig en voor geleerden. De heer A.S. Carpentier Alting, predikant te Dockum, heeft het duitsche werk onder handen genomen, van den aanklevenden geleerden toestel ontdaan, hier en daar wat besnoeid, soms een weinig gewijzigd, in een hollandsch gewaad gestoken. Aan dien arbeid danken wij het boek, welks titel hierboven is genoemd en dat reeds meer dan een jaar, dus lang - ik erken het: schandelijk lang - op bespreking heeft gewacht. Men schrijve dat verzuim niet toe aan een wellicht minder belangwekkenden inhoud, die het volhardend doorlezen bijkans onmogelijk maakte. Daar licht iets eentonigs in het verhaal van des duivels geschiedenis: ik heb het reeds gezegd. Misschien, wil ik er zelfs bijvoegen, zouden smaakvoller penvoerders dan de degelijke, ijverige heeren Roskoff en Carpentier Alting aangrijpender, boeiender over hetzelfde onderwerp hebben gesproken, indien de stof hun niet te prozaisch ware voorgekomen en tijdig van een ernstige behandeling had afgeschrikt. We kennen de gevaren, aan het beschrijven der geschiedenis door dichters en romanciers verbonden. Allicht ware de zwaarwichtige inhoud aan den meer sierlijken vorm ten offer gebracht. Intusschen heeft Roskoff - Carpentier Alting onderhoudend genoeg geschreven om recht te hebben tot het leggen van beslag op de volhardende aandacht van den weetgierigen lezer.</p>
<p>Alzoo: niet omdat het boek wat zwaar is van gang en de stijl zich zelden boven het alledaagsche verheft, bleef het werk langen tijd onbesproken. De aankondiging scheen en schijnt nog geen haast te hebben. Men kan het jaarmerk op den titel, zonder bezwaar voor eenig wezenlijk misverstand wijzigen en men zal dat, naar ik vertrouw, nog jaren lang kunnen doen. De <hi rend="spat">Geschiedenis van den duivel</hi> is geen vlugschrift. Het onderwerp mist alle actualiteit, maar blijft dan ook voortdurend aan de orde. De behandeling is niet maar voor lezers gedurende eenige maanden van een
<pb n="281"/>pas begonnen of ‘straks wegstervend’ jaar geschikt. Het boek heeft en behoudt zijne waarde, als vele gelijktijdig verschenen, grootere en kleinere werken sedert lang zijn vergeten en nog slechts door den snuffelaar in pamfletten en tijdschriften zullen worden gevraagd.</p>
<p>Wie het leven wenscht te beschrijven van beroemde of beruchte personen, behoort te beginnen bij het begin. Maar waar hij zal aanvangen, blijft niet te min een vaak netelig vraagstuk.</p>
<p>Hij kan meenen dat het optreden van zijn held in het openbaar, slechts belangstelling wekt en daarom zwijgen van zijne jeugd en jongelingsjaren, voor zoover die onopgemerkt voorbij zijn gegaan. Maar ook kan hij van oordeel zijn, dat hij aan zijne lezers alles moet mededeelen wat hem door nauwkeurig onderzoek is gebleken aangaande de geboorteplaats, het geboortejaar, dag en uur niet te vergeten, de wieg, de kinderkamer, baker en verder dienstdoend personeel, de ouders natuurlijk, onderwijzers, speelmakkers, kwajongensstreken, kinderlijke sympathieën en antipathieën, lieftalligheden en wat meer van dien aard opgemerkt is of opgemerkt had kunnen worden in den kring der lotgevallen, aandoeningen en ervaringen van zijn held, toen hij nog een kind was. Ja, als zijn ijver in het navorschen groot is, zal hij nog verder kunnen gaan en vragen naar de grootouders en overgrootouders en overovergrootouders van het kind, om zoo, al hooger opklimmende, bij den eersten mensch of de oudste rij onzer natuurgenooten aan te landen. Hij wil immers elken invloed leeren kennen, die zich op de vorming en ontwikkeling van het kind, welks leven hij zal schetsen, heeft doen gelden? Daarom kunnen zelfs Adam en de uitgebreidste kennis van zijn wezen hem niet genoeg licht verschaffen. Hij verliest zich in bespiegelingen over de herkomst des menschen, of hakt den lastigen knoop door en verlaat, aan de hand van een Darwin, de eerste vertegenwoordigers van ons geslacht om langs een onafzienbare reeks viervoetige en andere dieren, vogelen, visschen, insekten, planten bij de oorspronkelijke kiem van den eersten mensch te komen, en daar met een gelaat, gloeiend van ijver voor de wetenschap en hare strenge beoefening, zegevierend uit te roepen: hier begint de geschiedenis van den man, wiens leven ik u wil verhalen.</p>
<pb n="282"/>
<p>Zoo ongeveer doet Roskoff - Carpentier Alting, waar hij het leven en werken van den duivel zal schetsen. Ik zeg: ‘zoo ongeveer,’ niet ten volle. De geëerde schrijver begint pas (!) bij den aanvang van 's menschen strijd op aarde, zijn ontwaken tot zelfbewustzijn, het zich openbaren van den zichzelf bewusten geest naar ‘dezelfde natuurwet, volgens welke het onbewuste, zinnelijke leven zich in spierbeweging openbaart.’ Maar tot de nadere omschrijving dier openbaring in spierbeweging van het onbewuste zinnelijke leven, komt het niet. De herkomst des menschen ‘uit apen’ of ‘uit God’ - zoo heet immers tegenwoordig het dilemma? - blijft onbesproken. Hij is er, de stamvader van ons geslacht; het hoofd der nakomelingen, die aan den duivel het aanzijn zullen schenken. Ziedaar het gegeven, waarvan Roskoff-Carpentier Alting durft uitgaan. Hier vindt hij voor het eerst vasten grond onder de voeten. Hier neemt de levensgeschiedenis, die hij zal schrijven, een aanvang.</p>
<p>Men bespeurt: de behandeling <hi rend="spat">ab ovo</hi> heeft hare grenzen. Niemand zal echter zeggen, dat de schrijver met de deur in het huis komt vallen, of verzuimt te wijzen op de naastbijliggende bronnen en oorzaken, uit wier samenvloeien en samenwerken zijn uitverkorene werd geboren. Gelijk ik zeide: hij begint bij den mensch. Hij slaat dezen en de godsdienst gade ‘tegenover de natuur’ en verdiept zich in een beschouwing van den godsdienst der natuurvolken in het algemeen, der herdersvolken en der Nomaden in de tropische gewesten. Aan het eind van den ‘langen tocht,’ die vrij spoedig is afgelegd, wacht ons de verrassende mededeeling, dat als feit kan worden geconstateerd: ‘het dualisme, het geloof aan goede en kwade goden, is het <hi rend="spat">hoofdbestanddeel</hi> van de godsdienst aller natuurvolken.’ Mochten wij nu maar voor hoofdbestanddeel: <hi rend="spat">hoofdkenmerk</hi>, of iets dergelijks lezen, er ware geen reden, ons, na het voorafgaande gelezen te hebben, ook maar eenigszins te verbazen. Want het geloof aan goede en kwade goden maakt wel een hoofdbestanddeel uit van het godsdienstig geloof aller natuurvolken, maar daarom is het dualisme - de wijsgeerige benaming eener bepaalde soort van Gods- en godsdienstleer - nog geen bestanddeel, laat staan dan een hoofdbestanddeel hunner godsdienst.</p>
<pb n="283"/>
<p>‘Voordat we den duivel zelven ontmoeten,’ vervolgt de auteur, ‘moet nog een zeer lange weg worden afgelegd. We moeten de min of meer beschaafde volken der oude wereld leeren kennen.’ Van hunne godsdienstige zijde, wel te verstaan. Althans, weinig meer dan de godsdiensten komt ter sprake van Egyptenaren, Arabieren, Babyloniërs en Chaldeën, Syrische volksstammen en Pheniciërs, Klein-Aziaten, Assyriërs, Ariërs en Indo-Perzen (de Ariërs aan Indus en Ganges, het Boedisme; de Ariërs in Iran), Grieken, Romeinen, Germanen, Slavoniërs.....</p>
<p>‘We zijn zoover, dat we - beginnende met den <hi rend="spat">Satan des ouden verbonds</hi> - den eigenlijken duivel weldra ontmoeten zullen.’</p>
<p>Het wordt dan ook tijd, als men in een boek van omstreeks 450 bladzijden tot bl. 101 is gevorderd.</p>
<p>‘Ter Inleiding’ werden die bladzijden geschreven. Maar ik zeg: de inleiding tot de geschiedenis van den duivel is te lang, meer dan 100 bladzijden te lang. Want wij zijn nog niet aan de geboorte van onzen held. De ‘voorbereiding’ van dat gewichtige uur moet nog van een paar andere zijden worden gade geslagen en dan, als de baker gereed en de wieg behoorlijk verwarmd is.....</p>
<p>Wie geen ‘volledige geschiedenis der godsdiensten’ wil schrijven moet het ook niet ten deele doen, als hij daardoor gevaar loopt, de aandacht zijner lezers van zijn ‘eigenlijk’ onderwerp af te leiden, indien n.l. niets hem tot dien ongehoord langen uitstap dwingt. Met een paar woorden, om zoo te spreken, had de oorspronkelijke schrijver of de bewerker kunnen aantoonen, dat het geloof aan goede en kwade goden bij schier, of, zonder beperking, bij alle volken wordt gevonden, van wier godsdienst wij kennis dragen. De gevolgtrekking daaraan te ontleenen voor het verder betoog, ware even goed gerechtvaardigd, het geduld van den lezer niet op een onbehoorlijk lange proef gesteld en veel kostelijke arbeid niet noodeloos in een donkeren hoek weggemoffeld. Het hier gegeven overzicht der godsdiensten is toch in menig opzicht zeer verdienstelijk. Doch niemand, allerminst wie er het meest behoefte aan heeft, zal het te dezer plaatse zoeken. Het gaat reddeloos verloren voor wie het juist dankbaar hadden mogen begroeten.</p>
<pb n="284"/>
<p>Wie voor de geschiedenis van den duivel tot den eersten mensch en zijn strijd op de aarde wil opklimmen, ga ongehinderd zijn gang. De Joodsche geschiedschrijvers meenden ook de historie van hun volk niet te kunnen verhalen zonder te beginnen met het begin, en wel aller dingen, de wording van hemel en aarde. Maar het twaalfde hoofdstuk van Genesis is reeds geheel aan den oudsten der aartsvaders, aan Abraham, gewijd. De heeren Roskoff en Carpentier Alting hadden maat moeten houden.</p>
<p>De satan in het oude verbond, eerst moeielijk te vinden, ‘bestaat, maar Jahveh is ook zijn heer’. Alzoo, daargelaten of de formule kan worden aanvaard, voor alle geschriften des ouden testaments: de duivel is nog niet geboren.</p>
<p>‘We gaan de wereld binnen van het Nieuw Verbond en hiermede naderen we telkens verder tot den tijd, waarin de duivel een groote rol speelt in de geschiedenis der menschheid. In het Oude Verbond ontmoeten we den vorst der duisternis slechts nu en dan, hier ontdekken we hem op bijna iedere bladzijde.’</p>
<p>Welkom in het leven, Satanas, Diabolus, Vijand, Beëlzebul, Belial, Overste dezer wereld, Groote draak, Oude slang, Overste van de macht der lucht, Verzoeker.....</p>
<p>Foei, wat een namen! Wie de lijst wil vervolgen, raadplege de <hi rend="spat">Geschiedenis van den duivel</hi>, die nu geregeld voortgaat, langs de stroomen van het Nieuwe Testament, over de hoogten en diepten der drie eerste eeuwen onzer jaartelling, door de kronkelpaden van den Talmud en de Kabala, de vierde, vijfde en volgende eeuwen tot de dertiende, om ons vandaar tot aan Innocentius VIII een blik in haar hart, de ‘eigenlijke duivelsperiode,’ te gunnen. Wij staan stil bij het satansproces, zien den duivel op het tooneel, als komiek, en geven nu gaarne gehoor aan het verlangen van onzen vriendelijken gids, om aan den vooravond der hervorming genaderd, voor eenige oogenblikken den draad der ontwikkelingsgeschiedenis van den Booze los te laten, ten einde eerst eenige andere onderwerpen te hooren bespreken.</p>
<p>Hoe zij allen in het nauwste verband staan met de <hi rend="spat">Geschiedenis</hi> blijkt reeds uit de opschriften, boven de daaraan gewijde afdeelingen geplaatst: ‘de oorzaken van de
<pb n="285"/>ontwikkeling en de uitbreiding van het geloof aan den duivel in de Christelijke Kerk;’ en: ‘Het tijdperk der gerechtelijke heksenvervolging.’</p>
<p>Wij worden bepaald bij de gewoonte der kerkvaders om de heidensche godheden, de mythologische wezens en de kettersche leerstellingen tot demonen te verlagen; gewezen op de vermenging van heidensche en christelijke elementen in de, naar het heette, voor het Evangelie gewonnen voormalige heidenwereld. De geschiedkundige invloeden, die zich deden gelden worden opgesomd, de middelen waarvan de geestelijkheid zich bediende ter uitbreiding harer macht, in herinnering gebracht. Daarnaast moesten nog andere bijkomende oorzaken van de verbreiding van het geloof aan den duivel worden aangestipt en de vinger gehouden bij heiligendienst en Mariavereering.</p>
<p>Na het licht door den schrijver ontstoken, in dit verklarende hoofdstuk, doet het beschrijvende dat daarop volgt en aan het heksenproces zijn ontstaan heeft te danken, den lezer dubbel pijnlijk aan. Het verplaatst ons in de donkerste dagen, die ons geslacht - ons christelijk voorgeslacht! - moest doorleven, toen bijgeloof en domheid om den voorrang streden en de duivel naar believen zijn narrenspel staakte om tegelijkertijd aan honderden oorden der ‘beschaafde’ wereld onschuldig bloed te vergieten.</p>
<p>De geschiedenis van den duivel, met Luther's geloof aan den vorst der duisternis weer op te vatten, is na deze uitweiding, bepaald een verkwikking. Vermakelijk worden bij wijle de tooneelen, die van het kennelijk oud worden van den Booze getuigen. Wat dunkt u b.v. van de ‘jonkvrouw uit het land Meissen,’ die veel door den duivel geplaagd werd? Men bracht haar tot Luther.</p>
<p>‘Op diens bevel moest ze de geloofsartikelen opzeggen, maar bleef steken bij het artikel: “ik geloof aan Jezus Christus”, en werd toen door den boozen geest erg geplaagd. Toen zeide Luther: “Ik ken u wel, o duivel, ge wilt dat ik veel drukte met u maken zal, maar dat zal u niet gelukken.” Den volgenden dag moest men het meisje bij hem in de kerk brengen; toen men haar echter in de sakristy wilde voeren, viel ze neer en sloeg ze als waanzinnig in 't ronde, zoodat ettelijke studenten moesten komen om haar voor de
<pb n="286"/>voeten van Luther neder te leggen. Deze liet nu de sakristy sluiten en hield voor de verzamelden in de kerk eene korte predicatie, waarvan de inhoud kortelijk de volgende is: Men moest in onze dagen den duivel niet meer uitbannen, zooals in de dagen der apostelen, toen wonderwerken noodig waren om de nieuwe leer te bevestigen. Dat is nu niet noodig, want het Evangelie is geen nieuwe leer, maar genoegzaam bevestigd. Men moet hem ook niet verbannen door bezweringen, “conjurationibus”, maar “orationibus et contemptu”, met gebed en met verachting. Want de duivel is een hoogmoedige geest en kan gebed en verachting niet dulden. Hij houdt veel van “pompa”, van allerlei drukte, daarom moet men geen drukte met hem maken, maar hem verachten. Men moet den duivel door gebed uitbannen zonder den Heere Christus nader voor te schrijven, wanneer en hoe hij den duivel verdrijven wil. Wij moeten zoolang met het gebed aanhouden tot God ons verhoort. Martin Luther legde toen de rechterhand op het hoofd van het meisje en beval den dienaar van het evangelie, die tegenwoordig was, hetzelfde te doen en dan het apostolisch symbool en het Onze Vader uit te spreken. Toen sprak Luther Johannes XVI en XIV, waarop hij God “heftig” smeekte, dat Hij het meisje van den boozen geest zou verlossen om Christus en zijns heiligen naams wil. Hierop ging hij van het meisje weg, nadat hij haar met den voet had gestooten en Satan had bespot met deze woorden: “Gij trotsche duivel, ge zoudt gaarne zien, dat ik veel drukte met u maakte, maar dat zal nu eens niet gebeuren, ik doe het niet, ge moogt u aanstellen zooals ge wilt, ik geef er niets om.” Nadat dit geschied was, werd het meisje den volgenden dag naar hare woning gebracht en ettelijke malen werd later aan Luther gezegd, dat de booze geest haar niet meer plaagde!’</p>
<p>Dat proefje smaakt u? Gij vraagt er meer van die soort? Neem de <hi rend="spat">Geschiedenis van den duivel</hi> ter hand en gij zult ze vinden, in den omtrek der afgeschreven en op volgende bladzijden. Want ook bij Luther's volgelingen en geestverwanten hield het geloof aan den Booze stand, zoodat Roskoff - Carpentier Alting nog kan vertellen van den duivel in de zestiende, in de zeventiende, ja zelfs nog in de achttiende eeuw. Maar toen was de glans zijner heerlijkheid toch reeds bijkans geheel verbleekt.</p>
<pb n="287"/>
<p>Aan Nederland de eer, zij het ook tevens de schande, een Balthazar Bekker te hebben gehad onder zijne meest verlichte burgers. De betooverde wereld werd door zijn boek van dien naam, als ware 't onttooverd, terwijl zij hem van het gewaardeerde predikambt in de latere hoofdstad beroofde. Men leze de <hi rend="spat">Geschiedenis</hi> en leere zich verheugen over de zegepraal van het licht over de duisternis. Bitter en fel was de tegenstand, dien Bekker zoo binnen als buiten de grenzen van zijn vaderland ontmoette. Den dag der volledige overwinning, hoe zeker hij dien ook in den geest aanschouwde, mocht de geleerde ‘ketter’ niet beleven. Hij stierf te midden van den strijd, die nog jaren na zijn verscheiden zou worden voortgezet. Het zijn gedenkwaardige bladzijden uit de geschiedenis der beschaving, die onze geschiedschrijver aan dit deel der voltooiing zijner taak heeft gewijd. Zij worden waardig besloten met een overzicht der voornaamste oorzaken van het daarop volgend steeds afnemen van het geloof aan den duivel. Met strenge onpartijdigheid worden die oorzaken nagespeurd en opgesomd, rekening gehouden zoowel met den geest van den nieuwen tijd in het algemeen, als met de vorderingen der wijsbegeerte en natuurlijke godgeleerdheid, het optreden van dichters en denkers, den invloed der natuurwetenschappen, Emanuel Kant en Von Schiller.</p>
<p>Ten besluite de laatste bladzijde van de geschiedenis van den duivel, en een schets van het heden. Dat hier aan Duitschlands pleitbezorgers en bestrijders van den vorst der duisternis de voorrang wordt toegekend, zal niemand den schrijver van het oorspronkelijke werk euvel duiden. Maar dat de bewerker wel iets meer had mogen doen dan hier en daar het toch reeds veel te uitgebreide slot besnoeien, kan dunkt mij geen tegenspraak ontmoeten. Een van Oosterzee, om den jongsten mij bekenden vaderlandschen advocatus dioboli te noemen, had de eer verdiend hier naast zijne Duitsche vrienden te worden vermeld.</p>
<p>Maar dan ware het boek nog grooter geworden en het is reeds dik genoeg.</p>
<p>Ongetwijfeld. Laat ons daarom tevreden zijn. De heer Carpentier Alting had, naar het mij voorkomt, in het belang van zijn uitgever en van zijn lezers, mitsdien in zijn eigen belang, verstandig gehandeld, indien hij nog wat meer den
<pb n="288"/>oorspronkelijken tekst had besnoeid, waar Roskoff te ver van zijn ‘eigenlijk onderwerp’ afdwaalt, gelijk zijn Nederlandsche bewerker dit een enkele maal met ronde woorden toestemt. We zullen daarom maar niet den vinger leggen op grootere of kleinere leemten, die allicht in een zoo omvangrijke geschiedenis als die van den duivel zijn aan te wijzen. Evenmin op vlekken en vlekjes, wier afwezigheid in een dergelijken arbeid aan het wondervolle meer dan grenzen zou. Liever een woord van hulde en erkentelijkheid aan schrijver en bewerker voor het leerrijke boek, dat zij aan Duitschland en Nederland schonken.</p>
<p>De <hi rend="spat">Geschiedenis van den duivel</hi> is een kostelijke bijdrage tot de geschiedenis der beschaving, een rijke mijn voor de kennis der ontwikkeling van het denken over de vraagstukken van het godsdienstig zedelijk leven, een onschatbare bron van bemoediging voor ons geloof aan den vooruitgang der menschheid. We mogen lachen om de dwaasheden, die men in den loop der eeuwen voor echte munt versleten en als even zoovele waarheden in het leven en werken van Satan heeft aangemerkt: wie de <hi rend="spat">geschiedenis</hi> ernstig leest, doet meer dan dat. Hij vergelijkt het heden met het verleden en kan zijne oogen nauwelijks gelooven, als hij b.v. ziet hoe nog geen twee honderd jaren geleden ten onzent en in Duitschland tegen B. Bekker werd gestreden, niet door de goê gemeente, wier bekrompen begrippen van tijd tot tijd nog de bouwstoffen leveren voor de bovenvermelde gemengde berichten, maar door de leidslieden der schare, mannen die bekend stonden om de helderheid van hun blik en de juistheid van hun oordeel. Dien strijd te volgen, moge soms pijnlijk aandoen; den uitslag der worsteling gade te slaan, geeft moed; en aan versterking van den echten levensmoed hebben de vrienden der verlichting, helaas! maar al te veel behoefte.</p>
<p>&nbsp;</p>
<p><hi rend="spat">Zierikzee</hi>, Jan. 76.</p>
<p>W.C. <hi rend="sc">van Manen</hi>.</p>
<div type="section">
<pb n="289"/>
<head rend="h4">Eene bladzijde uit de geschiedenis van het Athenaeum Illustre te Amsterdam. Door Mr. C.M.J. Willeumier. Amsterdam, Scheltema en Holkema. 1875.</head>
<p>Een redevoering met aanteekeningen en bijlagen. Juister gezegd: bijlagen en aanteekeningen met een redevoering. Immers, het getal bladzijden bedraagt, in laatstgenoemde volgorde, voor de drie deelen van dit geschrift: 46, 14 en 36.</p>
<p>Professor Willeumier was den 1<hi rend="sup">sten</hi> October 1875 aftredend voorzitter der orde van hoogleeraren aan het Athenaeum Illustre te Amsterdam en als zoodanig verplicht, den nieuwen cursus te openen met een plechtig verhaal der dingen die tot het verleden der jongste 365 dagen behoorden. Sedert enkele jaren volgen de Amsterdamsche heeren het voorbeeld hunner ambtgenooten in de akademiesteden. Een hunner houdt, bij den terugkeer van zekeren datum, een redevoering, waarbij zoo mogelijk allen en vele anderen, belangstellenden in hunnen arbeid, tegenwoordig zijn. Dat moet den luister der Doorluchtige School verhoogen. Zijn de feiten, die in herinnering dienen te worden gebracht, niet gewichtig en talrijk genoeg, om een niet al te schralen inhoud aan de rede te schenken, dan staat het den woordvoerder van de orde der hoogleeraren vrij, zijn eigenlijke stof van elders te ontleenen.</p>
<p>Prof. Willeumier trad in het voetspoor zijner voorgangers en bepaalde zich niet tot een opsomming der jongste fata van het Athenaeum. Hij sloeg het boek zijner oudere geschiedenis op en droeg een bladzijde voor, die van duizend angsten en vreezen, van listig worstelen, maar ook van een onverwachte overwinning getuigt. De geëerde spreker hield nl. zijne hoorders bezig met een ontwikkeling der redenen, die alle belangstellenden in Amstel's Atheen gedurende de jaren 1811-1813 deden sidderen. Napoleon had de eerst hooggeprezen stichting met den ondergang bedreigd. Maar hare pleitbezorgers stonden trouw op de hun aangewezen posten en de machtige Keizer viel. Het Athenaeum was gered.</p>
<p>Wie de bijzonderheden van een en ander wil vernemen, en een goed deel der gevoerde briefwisseling lezen, raadplege
<pb n="290"/>het bovengenoemde geschrift van Mr. Willeumier, dat aan de redevoering van 1 Oct. ll. zijn ontstaan heeft te danken. Het is een geschiedkundige studie, waaraan blijkbaar veel zorg is besteed. De auteur heeft zich beijverd, eenig licht te doen opgaan over tot heden minder of niet juist bekende omstandigheden, archieven nageplozen en door den druk aan de vergetelheid ontrukt wat waarde heeft voor elken beoefenaar van de geschiedenis van het Amsterdamsche Athenaeum. Tevens mag deze letterkundige arbeid een niet onverdienstelijke bijdrage heeten tot de kennis onzer verhoudingen tot Frankrijk en de machthebbenden in de dagen van het eerste Keizerrijk.</p>
<p>Geen ernstig geschiedvorscher behoeft zich te laten afschrikken door de gedachte, dat hem hier een feestrede en dus wellicht een ietwat opgeschroefd betoog wordt aangeboden, waarbij de historische trouw wel eens uit het oog zal zijn verloren. Want de toon van dezen feestredenaar is uiterst bezadigd. De vorm, 's mans taal en stijl passen bij de napluizing en opsomming, waarin zich zijn schets van het verleden meermalen scheen te moeten verliezen. De nauwkeurigheid van den geschiedschrijver gaat zelfs zoo ver, dat hij zich, een goed deel van den tijd dien hij sprekende mocht doorbrengen, van de Fransche taal bediende.</p>
<p>Het moet aan de geschiedvorschers van beroep worden overgelaten, de juistheid der door Mr. W. gegeven voorstellingen en berichten in de bijzonderheden te toetsen. Slechts één opmerking wil ik mij veroorloven. Zij betreft de vergelijking van het heden met het verleden, waarin de redenaar zijne hoorders zocht te verplaatsen.</p>
<p>Bl. 22 vinden wij de verrassende woorden: ‘Al moge dus de vorm, waaronder de zaak zich thans voordoet, verschillen, inderdaad is de quaestie dezelfde als in 1812.’ De hoogleeraar bedoelt: de kwestie der opheffing van het Athenaeum Illustre te Amsterdam.</p>
<p>Daarmede werd gedreigd in 1812. Hetzelfde zwaard schijnt in 1875 ('76) der Doorluchtige School van Neerland's hoofdstad boven het hoofd te hangen. In welken vorm?</p>
<p>In de gestalte van het jongste ontwerp eener wet op het Hooger Onderwijs. Daar wordt voorgesteld - het Athenaeum te sluiten? Neen, dat ware ten minste ridderlijk. De wet zal
<pb n="291"/>een sluipmoord plegen en bepaalt - dat van geen enkel college meer een testimonium zal worden gegeven. M.a.w. ten dage van het examen zal de student niet meer een zeker aantal papiertjes moeten overleggen, waarop zijn naam staat, de naam van een hoogleeraar en dan nog wat van <hi rend="spat">nomen dedisse</hi>, <hi rend="spat">interfuisse</hi> of soms zelfs <hi rend="spat">cum fructu interfuisse</hi>. Wie zich uit den akademietijd herinnert hoe de testimonia in de wereld komen, zal zich verheugen over het doodvonnis door het ontwerp Heemskerk tegen dit papieren Babel uitgesproken. Men zou een boekdeel kunnen vullen met de lijdensgeschiedenis der wetenschappen en der studenten, die om het zeerst werden mishandeld ten gevolge van het stelsel der testimonium-colleges. Om slechts iets te noemen: A. heeft een of meer uren per week in zekere collegekamer zitten droomen, slapen, soezen en hij wordt geacht door zijne tegenwoordigheid aan zijne verplichtingen tegenover een bepaalde wetenschap te hebben voldaan. B. kwam er rond voor uit, dat hij het college vervelend vond, kocht een dictaat of een handboek, wist werkelijk wat, toen hij zich aangaf voor het straftentamen en werd afgewezen door den beleedigden priester der wetenschap.</p>
<p>Toch zullen de testimonium-colleges behouden moeten worden, ter wille van het Athenaeum te Amsterdam, tenzij dit een equivalent ontvange in het jus examinandi et promovendi.</p>
<p>Zoo prof. Willeumier. Want, meent de hoogleeraar, afschaffing der testimonia zal onze jongelui allen naar een der akademiesteden doen gaan. De Amsterdamsche student zal nl. dus redeneeren: nu ik van mijn professoren geen getuigschriften mee krijg van ijver, vlijt enz., zullen hunne collega's het mij te lastig maken op het examen te Leiden, Utrecht of Groningen.</p>
<p>Die slimme studiosus Amstelodamensis!</p>
<p>Waarom hij nu pas tot de ontdekking kwam, dat het voor een examinandus in de meeste gevallen veel waard is door eigen professoren ondervraagd te worden? Hoe het komt dat hij nooit heeft gehoord van de vrij algemeene overtuiging, dat de Amsterdamsche student tegenwoordig altijd minder kans heeft op een gewenschten hoogen graad bij het examen, alleen omdat de hoogleeraren hem niet kennen? Waarom hij
<pb n="292"/>zich wel door vreemde professoren in zes, maar niet in twaalf vakken kan laten examineeren?</p>
<p>Mr. Willeumier heeft verzuimd het hem te vragen. Zijn leerlingen zullen weggaan, als hij hun geen testimonia meer mag geven. Dat staat vast. De val van het Athenaeum is nabij. De gevolgtrekking is onvermijdelijk.</p>
<p>Evenwel: wie te veel bewijst, bewijst niets.</p>
<p>Het zal zeker voor de Amsterdamsche professoren niet aangenaam zijn, als zij, die nu reeds niet examineeren mogen, ook niet langer voor de wet geldende testimonia zullen kunnen afgeven. Maar dat daardoor hunne collegebanken onbezet zouden blijven....credat Judaeus Apella!</p>
<p>Wil Amsterdam, met het oog op die testimonia spreken van ‘rechten in 1815 verkregen’, die men niet mag ontnemen zonder daarvoor een equivalent te geven - NB. de feestredenaar vraagt als equivalent: het jus examinandi et promovendi; een bankbillet voor een doosje lucifers, oolijke koopmansvriend! - dan zullen de hoogleeraren in de akademiesteden met niet minder reden op vergoeding mogen aandringen van bij de nieuwe wet hun ontnomen, toen en toen verkregen rechten op volle collegekamers enz.</p>
<p>Van harte zij der Hoofdstad een bloeiend Athenaeum gegund, met het jus examinandi et promovendi en menig ander voordeel bovendien. Dat prof. Willeumier en al zijne ambtgenooten zich steeds verblijden in de aanschouwing van goed bezette collegekamers, waar de stilte der ernstige belangstelling heerscht. Maar dat geen hunner zich vernedere tot het vervullen van een schacheraarsrol of het voeren van pleidooien, die meer van handigheid dan van waarheidsliefde getuigen.</p>
</div>
<div type="section">
<head rend="h4">De goede keuze. Een woord voor jonge geloovigen, bij hunne intrede in de gemeente van Christus. Door T. Kuiper, leeraar bij de Vereenigde Doopsgezinde Gemeente te Amsterdam. Amsterdam, P.N. van Kampen &amp; Zn. 1875. 239 bl. Prijs f 1.90.</head>
<p>Een nuttig boekske. Een goed boekske. Een schoon boekske. De auteur is te bescheiden. Hij doet zijnen arbeid onrecht
<pb n="293"/>aan en onthoudt noodeloos veel goeds aan duizenden, als hij zich schijnt te beijveren, zijn werk binnen de enge kringen van geestverwante doopsgezinden te houden en dan nog het schier uitsluitend in handen te geven van ambtgenooten en ouders, die er hunne leerlingen en kinderen gelukkig mede mogen maken, ten dage dat dezen door den Doop der volwassenen in de Christelijke gemeente worden opgenomen. ‘Bij voorkeur’ moge hij onder het schrijven aan jonge geloovigen hebben gedacht, ‘die zich onder de Doopsgezinden voorbereiden tot het ontvangen van den doop’; ook in andere afdeelingen der Christelijke kerk zijn geschriften als het zijne niet in zoo groote ruimte voorhanden, dat dit overbodig mag worden geacht.</p>
<p>Vrij blijve men in <hi rend="spat">De goede keuze</hi> een stichtelijk handboekje zien, in de eerste plaats ‘bestemd om, in de stille uren der voorbereiding tot den doop en het avondmaal, onze (de Doopsgezinde) aankomelingen of pas gedoopte gemeenteleden tot eigen nadenken op te wekken, bij het werk der zelfbeproeving hunne gedachten eenigzins te leiden, en zoo mogelijk hen te wapenen tegen die aanvallen des twijfels, waaraan in onze dagen vooral de jeugdige geloovige blootstaat’. De toespelingen op eigenaardig Doopsgezinde toestanden en denkwijzen zijn zoo weinig menigvuldig, dat geen volstrekt niet of wel in zijne prille jeugd gedoopte om die reden het werk van den heer Kuiper onvoldaan ter zijde zal leggen. De gedachte is zelfs bij mij opgekomen, dat ook die spaarzame volzinnen, wier waarde alleen door Doopsgezinden kan worden genoten, zeer goed voor andere, meer algemeene, plaats hadden kunnen maken. Maar misschien is die gedachte heel dwaas, als men haar beschouwt van het standpunt der Doopsgezinde broeders, die ‘na het stichtelijk werkje van D.S. Gorter, (“De Christelijke doop”) dat onder geheel andere omstandigheden dan de tegenwoordige het licht zag, en daarom aan de eigenaardige behoeften van onzen tijd niet meer geheel kan beantwoorden’, vruchteloos uitzagen naar iets nieuws ‘van dien aard’.</p>
<p>Hoe het zij, ik wensch dit boekje in handen van velen, onverschillig op welken leeftijd zij werden gedoopt. Het is voor duizenden in den lande een uitnemend geschenk, ter gedachtenis aan de afgelegde geloofsbelijdenis. Natuurlijk niet
<pb n="294"/>voor allen zonder onderscheid en daarom wil ik iets meer zeggen van den inhoud.</p>
<p>De auteur had volkomen recht te verklaren, dat hij geschreven had alsof hij met zijn eigen leerlingen sprak, eenvoudig, vertrouwelijk en met de gedachte dat hij een getuigenis van zijn eigen geloof mocht en moest afleggen tegenover hen, die een oogenblik naar hem wilden luisteren om in hunne overtuiging te worden versterkt.</p>
<p>Van gezwollenheid en hoogdravendheid - die meest voor de hand liggende klippen, waarop menig zoogenaamd stichtelijk schrijver zijn scheepje zag vergaan - geen spoor. Taal en stijl zijn eenvoudig, ernstig, waardig, in overeenstemming met het onderwerp dat aan de orde van behandeling was gesteld. Zonder te veel naar de diepten af te steken en daardoor slechts voor weinigen verstaanbaar te zijn, heeft de auteur gezorgd, zijne lezers niet uitsluitend bij de oppervlakte te bepalen. Zijn boek is geschikt voor meer en minder ontwikkelden, doch niet voor de schare die volstrekt onkundig is en op haar eerlijk hart of wel beproefde trouw in het volgen der lessen van den godsdienstonderwijzer aan de ‘zelfstandige’ belijders van het Christendom pleegt te worden toegevoegd.</p>
<p>De heer Kuiper legt een getuigenis af van zijn eigen geloof, gelijk hij uitdrukkelijk in de voorrede verklaart, maar hij doet dat niet zoo, alsof zijn geloof te kennen, hoofdzaak zon zijn voor den lezer. Evenmin dringt hij zijne meeningen met uitroepingsteekens en eindelooze o's of ach's of andere welbekende onbehaaglijke hulpmiddelen, den volke op. Het eigen geloof te schetsen, is hem niet meer dan een der pogingen, die hij aanwendt ter bevestiging eener heilige levensovertuiging bij den aanvankelijk geloovigen Christen.</p>
<p>Getrouw aan de schoone traditie der Doopsgezinden, heeft de heer Kuiper een echt practische opvatting van het Christendom. Bovendien is zijn oog voldoende geopend voor de zedelijke nooden en godsdienstige behoeften van den tegenwoordigen tijd, met zijne talrijke struikelblokken voor den jeugdigen belijder van Jezus' godsdienst. Hij verbloemt noch overschat de bezwaren, in onzen leeftijd verbonden aan het staan in de Evangelische vrijheid. Den strijd met den twijfel neemt hij ernstig op.</p>
<pb n="295"/>
<p>Zijn standpunt is het gematigd rechtzinnige, het Evangelische zoo ge wilt. De bijbel is zijn wetboek en wordt dan ook, meer dan sommigen welgevallig zal wezen, geplunderd opdat de gespatiëerde regels in het overigens net gedrukte werk niet ontbreken. Christus is het bovenaardsche wezen, dat in den beginne, in de stilte der eeuwigheid, eer de bergen geboren waren en de aarde op hare grondvesten nederzonk, leefde bij God en als het vleesch geworden Woord ‘hier beneden’ de gestalte eens menschen heeft aangenomen. ‘Evenals God, doorgrondt hij de harten der menschen.’ Hij is ‘de zoon des Vaders, in wien het goddelijk leven der waarheid en geregtigheid leeft’, verschenen ‘in het midden van gevallene schepselen, van zondaren.’ Van Christus' goddelijke natuur, spreekt de auteur dienovereenkomstig zeer gaarne. Aan de waarheid der in den bijbel medegedeelde wonderverhalen te twijfelen, is zijns inziens ongeoorloofd. Jezus is niet zoozeer een historische verschijning; ‘uit uwe eigene geestelijke ervaring moet gij allereerst den Christus leeren kennen.’ De heer Kuiper gelooft ‘volstrekt niet, dat het goddelijk evangelie zich in eenige nuttige zedespreuken zal oplossen, en evenmin dat de goddelijke Christus der schrift afstand zal moeten doen van zijne Majesteit, om voortaan zich met den bescheiden naam van een edelen mensch te vergenoegen.’ Wij, die heeten te leven in een wereld, ‘waar in verband met en ten gevolge van de zonde, de dood zijne heerschappij uitbreidde’, zouden in dat geval weinig aan Christus' verschijning op aarde hebben, aangezien hij dan geen volkomen zaligmaker zou kunnen zijn. Nu evenwel is de genade Gods ‘zaligmakend, dat is reddend verschenen: zij is uit de verborgenheid van het eeuwig vaderhart Gods in het licht getreden in Jezus Christus.’</p>
<p>Doch genoeg tot toelichting van het theologisch standpunt des schrijvers. Ten overvloede zij nogmaals gezegd: de heer Kuiper toont, waar hij dit noodig acht, den moed zijner overtuiging te hebben, doch denkt er geen oogenblik aan, met zijne richting te koop te loopen of haar met den godsdienst dien hij liefheeft, te vereenzelvigen. Trouwens, men zou met reden moeten betwijfelen of hij de gave der talentvolle verdediging van eenig dogmatisch stelsel bezit. De weinige proeven, ter loops op dat gebied geleverd, rechtvaardigen
<pb n="296"/>dit vermoeden. Ik wijs slechts op het schrale pleidooi, ten gunste der ‘wonderen van Jezus’, die bl. 69 ‘opzettelijk’ ter sprake worden gebracht. Ze te ontkennen zou slechts zijn: ‘partijdig onderzoek der geschiedenis’. Toch verklaart K. ze ‘aan te nemen, ondanks het onverklaarbare dat daarin overblijft, als de openbaring der hoogere goddelijke magt van den verlosser der wereld, de teekenen, waarin hij als het ware zijne verlossende werkzaamheid afbeeldt, de waarborgen zijner heerlijke beloften, de lichtstralen uit eene hoogere wereld, vallende in het donker van deze met zonde besmette - met ellende beladene wereld.’ Zijn recht daartoe ontleent hij niet aan het historisch kritisch onderzoek, maar aan ‘den indruk’ waaronder hij komt, als hij ziet hoe de geschiedenis hem zegt ‘dat Jezus van Nazareth zichzelven den Christus, den zoon van God heeft genoemd en op deze zijne verklaring ter dood is veroordeeld’ - iets wat niet de ‘geschiedenis’ zegt, maar de voorstelling der Evangelisten, die de ware reden, waarom Jezus ter dood werd gebracht, naar den achtergrond van hun verhaal hebben gedrongen. ‘Dat’, zegt K. verder, ‘de christelijke kerk gebouwd is op den grondslag van de prediking der opstanding’ - lees: van het geloof aan de opstanding - ‘van Christus en zeer zeker zonder die prediking nooit zou zijn ontstaan. De geschiedenis zegt mij, dat de Christelijke gemeente, bij alle afwisseling van denkbeelden en verschil van voorstelling, altijd heeft geloofd in Jezus Christus, als den zoon van God, ja wederom, dat zonder het geloof in dien zoon van God de christelijke gemeente nooit zou ontstaan zijn’. Ter beoordeeling der waarde van dat laatstgenoemde getuigenis der geschiedenis, denke men eens na over de ‘wisseling van denkbeelden en het verschil van voorstelling’ bij allen die, van den apostel Petrus af
tot den Leidschen hoogleeraar Scholten toe, aan Jezus den titel van ‘zoon van God’ hebben geschonken.</p>
<p>Andere gronden voert de heer Kuiper niet aan voor zijn geloof aan wonderen.</p>
<p>Maar het lag ook niet in zijne bedoeling, een strijdschrift te leveren. Gelukkig. In den regel heeft hij zich dan ook van alle polemiek jegens afwijkende richtingen onthouden. Verdraagzaam wil hij zijn en is hij doorgaande. Slechts een enkele maal geeft hij aanleiding, dat deze of gene hem in dit opzicht
<pb n="297"/>van ontrouw aan eigen beginselen zou kunnen beschuldigen. B.v. bl. 193 waar het aan den <hi rend="spat">onwil</hi> van andersdenkenden wordt toegeschreven, als zij niet gelooven aan de komst van den dag, waarop allen voor den rechterstoel van Christus zullen moeten verschijnen. Maar de vlekjes van dien aard zijn gering en weinig talrijk.</p>
<p>Wie zich met de wereld- en levensbeschouwing van den auteur kan vereenigen, door hemzelf met zekere ingenomenheid als de bijbelsche aangeduid, doch die ik liever de gematigd rechtzinnige van den tegenwoordigen tijd noem, zal hier weinig van beteekenis vinden, waarmede hij niet ten volle instemt. Meer behoudenden zullen slechts te klagen hebben over wat in mijn oog een hoofddeugd is van <hi rend="spat">De goede keuze</hi> en waarom ik haar juist vele lezers onder de rechterzijde van het hedendaagsche Christendom toewensch: de schrale dosis dogmatiek, die hier den jeugdigen belijder op den levensweg wordt meegegeven. Modernen zullen wel eens stuiten op beschouwingen en voorstellingen, die hun verouderd voorkomen. Maar allen zonder onderscheid zullen hier veel goeds en behartigenswaardigs vinden. Meer dan een hoofdstuk mag, in zijn geheel of met uitzondering van een enkelen volzin, door de kweekelingen van elke richting worden opgenomen en verwerkt in hoofd en hart.</p>
<p>Wilt ge een enkele proeve? Hoor wat de schrijver o.a. opmerkt over de aanneming tot lid der gemeente: ‘Misschien is het overbodig, toch wil ik het u herinneren: zich bij de gemeente aan te sluiten, zonder hartelijke liefde en ingenomenheid, dat is eenvoudig een logen en een laagheid. Wat mij betreft, ik zou het in onze dagen van velerlei twijfel een betrekkelijk gelukkig teeken vinden, indien verscheidene jonge menschen, om der oprechtheid wille, weigerden zich bij de gemeente te voegen. Een eerlijk ongeloovige staat immers hooger, dan een huichelachtig naam-christen.’</p>
<p>Over den aard van het geloof wordt o.a. gezegd: ‘men maakt eenvoudig een karikatuur van het geloof, als men daaronder niets anders verstaat dan een aannemen van eenige aan den bijbel ontleende stellingen. Zulk een geloof regtvaardigt u niet, zulk een geloof doet eigenlijk niets, het is slechts een lesje, dat men van buiten leert. Daarom vind ik het ook zoo dwaas, als men de aanhangers van sommige bijbelsche
<pb n="298"/>leerbegrippen aanduidt als behoorende tot “de ernstige rigting”. De meest regtzinnige aanhangers dier ernstige rigting zijn niets dan ligtzinnige napraters, als hun geloof geen vrucht van eigen strijd, nadenken en gebed is. Een mensch heeft nooit het karakter van ernst, alleen van wege een stelsel. Maar geloof moet zijn eene heilige, bezielende overtuiging’.</p>
<p>Elders: ‘De geloovige getuigt. Waar levend geloof is, daar is geloofsgetuigenis. Men kan niet zwijgen van hetgeen leeft in het binnenste. De geloovige getuigt van hetgeen God aan zijne ziel heeft gedaan. Het zelfstandig geloof heeft zijne eigene prediking, het schept zich zijne eigene taal, het vormt zijne eigene uitdrukkingen, sprekende uit den overvloed des harten. Doe het ook - <hi rend="spat">indien gij waarlijk geloof hebt</hi>. Doe het <hi rend="spat">vooral</hi> niet, als uw geloof niet krachtig genoeg is. Waarom heeft men dikwerf een afkeer van een jongen mensch, die van God en Christus getuigt? Omdat dit soms zoo gedwongen, zoo onnatuurlijk gaat, omdat dit soms geen eigenlijke <hi rend="spat">geloofsgetuigenis</hi> is, maar een spreken - ja soms een beuzelen - in geleende woorden. Al het <hi rend="spat">onnatuurlijke</hi> ligt onder het oordeel der billijke minachting. Maar als uw geloof waarlijk uwe tweede natuur is geworden, dan kunt gij niet nalaten daarvan te getuigen. De geloovige ijvert dus niet tijdig en ontijdig voor een of ander leerstelsel. Mij dunkt er is zelfs menig geloovige, die geen voltooid - geen volkomen afgerond leerstelsel heeft. Een leven der ziel is nog geen systeem, zelfs betwijfel ik of het zich ooit geheel in een systeem laat uitdrukken, en ik weet zeker dat er menige mensch is met een groot stelsel en een klein geloof, terwijl ik ook wel menschen heb gekend met een klein stelsel en een groot geloof. Spreek uw <hi rend="spat">eigen</hi> woord, gestempeld met den stempel uwer eigene persoonlijkheid. Elke geloovige heeft iets karakteristieks, dat niet - althans niet in dezelfde mate - bij anderen gevonden wordt. Elke geloovige ziel is een afzonderlijk werk van God. God werke zóó in uwe ziel en legge u nog eens een warm, hartelijk geloofswoord op de lippen!’</p>
<p>Als hij bij een andere gelegenheid, langer stilstaat bij dat werk Gods in den mensch, is de schrijver toch zoover van een lijdelijk Christendom aan te kweeken, dat hij aanstonds herneemt: ‘Maar vooral: vergeet niet dat een mensch wel
<pb n="299"/><hi rend="spat">bij eene plant vergeleken</hi> kan worden, maar <hi rend="spat">geen plant</hi> is. De plant <hi rend="spat">moet</hi> groeijen, de mensch moet <hi rend="spat">willen groeijen</hi>. Iets, wat de moeite van het bezitten waard is, wordt nooit zonder eigene inspanning verkregen. Daarom (de keus van een tekst had gelukkiger kunnen zijn): was op in de genade en kennis van den heer Jezus Christus. Gij moet het de moeite waard achten over de vragen des godsdienstigen levens niet alleen na te denken, maar ook eens iets degelijks te lezen. Gij moet den moed hebben van u eerlijk en openlijk als belijder van het evangelie te doen kennen, en getuigenis af te leggen van uw geloof. Gij moet talent hebben van over uw geloof te spreken, zóó dat uw woord iets anders is dan een levenloos geteem.....Dat bij velen de magt des twijfels zoo onoverwinnelijk groot is, het is omdat zij nooit de noodzakelijkheid eener heldere godsdienstige kennis hebben begrepen en zich nooit eenige inspanning hebben willen getroosten, om zich zelven en anderen rekenschap te geven van hun geloof. Men kan een allerzonderlingst denkbeeld hebben van dat zeker iets, dat men <hi rend="spat">stichting</hi> noemt,’ enz.</p>
<p>Van stichting gesproken, wat dunkt u van de volgende bladzijde, gewijd aan de beschrijving van een zonderling leven, het leven der natuur om ons heen en waarbij straks het leven in u zal worden vergeleken? ‘Er is geen oogenblik van stilstand, al kan ons oog de geleidelijke ontwikkeling van het gezaaide niet altijd opmerken. Daar is eerst de kleine zaadkorrel in haar verborgen graf onder de aarde. Die zaadkorrel splijt van een, er was een leven in het kleine korreltje dat den harden bolster scheuren deed. Daar vertoont zich de kleine kiem, eerst naauwelijks van de aarde te onderscheiden, daarop met een zacht groen tegen de donkere aardkluitjes afstekende. Ziet gij het niet? de kracht van dienzelfden God die de sterren heeft gemaakt en in de reuzenwerken des heelals zich openbaart, werkt ook in dat kleine, naauw zigtbare plantje Straks groeit het plantje op en wordt een halm, en heft den gepluimden top omhoog; en dan, dan golft daar, door den adem des winds bewogen, het koren over den akker en de zonnestraal speelt daarmede, dat het licht en de schaduw in geestige schakering gedurig afwisselen, en gij gevoelt en geniet als met alle uwe zintuigen dat leven Gods; leven Gods in de rustige, vriendelijke moeder-<pb n="300"/>aarde, die hare vrucht draagt en voedt, leven in de wolk, die over den akker drijft, wachtende op Gods bevel om haren overvloed uit te storten over het dorstig land, leven in het warme zonneschijntje, waarin - om met een onzer oude doopsgezinde liederen te spreken - “Gods liefde de schepping aanlacht.” En in dat alles, overal is God, de levende God, de Vader, die werkt tot nu toe. Dank God, dat gij het moogt en kunt gelooven, de polsslag des levenden scheppers trilt door het geheele ligchaam des heelals, zijn vaderhart klopt in de gansche schepping’.</p>
<p>Ten slotte een staaltje van des schrijvers talent in het ongekunsteld pleiten voor de zaak die hem dierbaar is, geheel naar de behoeften van onzen tijd en uitsluitend met wapenen, ontleend aan de werkelijkheid die wij beleven, mocht het maar niet zijn, wat de laatste zinsnede betreft, geput uit uwe eigene ervaring. Tot toelichting van den eisch dat men zich met hartelijke belangstelling aansluite bij de gemeente, zegt de heer Kuiper o.a.: ‘Een mensch staat nooit op zich zelf. Onttrekt gij u aan het godsdienstig leven dat in de gemeente is, gij zult andere invloeden ondervinden. Zonder indrukken is een mensch nooit. Wie niet als Gods kind wil worden opgevoed in het midden der gemeente, hij wordt als een geesteskind van andere rigtingen geleid, werwaarts hij zelf oorspronkelijk niet wilde. Niemand kan u dwingen het goede aan te nemen, dat uw hemelsche Vader u aanbiedt in het gezin der Christelijke gemeente, maar uwe onverschilligheid ten opzigte van haar en hare geestelijke gaven, belangen en krachten zal zich wreken in de ledigheid, de onbeduidendheid en de verveling van een doelloos leven’.</p>
<p>&nbsp;</p>
<p>Met een enkel woord wil ik hier nog wijzen op een uitgaaf van de heeren Kruseman &amp; Tjeenk Willink te Haarlem, die, naar verkiezing, als week- of maandblad kan worden genoten. <hi rend="sc">Eigen Haard</hi> heeft in betrekkelijk korten tijd een grooten opgang gemaakt. Met het volste recht, iets wat helaas niet altijd in dergelijke gevallen kan worden gezegd. De eerste jaargang heeft de verwachting, die na de bekendmaking van het programma tamelijk hoog gespannen mocht wezen, niet teleurgesteld. Aangekondigd als de Hollandsche <hi rend="spat">Gartenlaube</hi>
<pb n="301"/>moge <hi rend="spat">Eigen Haard</hi> al niet geheel de Duitsche zuster evenaren; ons geïllustreerd ‘familieblad’ heeft, zoo goed als het oudere onzer oostelijke naburen, recht op een bescheiden plaatsje in elk salon en iedere burgerwoning van het lieve vaderland.</p>
<p>Eigen Haard bleek een frisch, onderhoudend tijdschrift te zijn, uitnemend geschikt om in hooger beschaafde en lager ontwikkelde kringen den smaak voor de Nederlandsche letteren, vaderlandsche kunst, oudheden, zeden en gewoonten wakker te houden of aan te kweeken. Nederland aan Nederland te doen kennen, ziedaar het uitmuntend doel, waartoe hier een schat van kostelijke grootere en kleinere bijdragen werden geleverd. Zij waren ontleend aan het verleden en gegrepen uit het heden. De oudhollandsche schilderschool en de portefeuilles der nieuwere meesters werden geopend; portretten van beroemde landgenooten ten beste gegeven. Novellen en beschrijvingen van instellingen, gebruiken, plaatsen en toestanden wisselden elkander in bonte verscheidenheid af.</p>
<p>De zes verschenen nommers van den tweeden jaargang wettigen de onderstelling, dat redactie en medewerkers met onverdroten ijver op den ingeslagen weg zullen voortgaan, zij het ook dat de titelprent door samenpersing niet gewonnen heeft. Een novelle van Mevrouw Bosboom-Toussaint, getiteld <hi rend="spat">Laura</hi>'<hi rend="spat">s Keuze</hi>, opent de rij der bijdragen van dezen aard, waaraan nog slechts het komisch verhaal van zeker loos alarm over eenige amokmakers, door M.C. Frank en een vriendelijke raadgeving van Jeanne aan sommige jonge vrouwtjes, konden worden toegevoegd. <hi rend="spat">Laura</hi>'<hi rend="spat">s Keuze</hi> wordt nog vervolgd. Intusschen werd het Helena-veen met potlood en pen geteekend door den heer G. Bosch; terwijl de heeren Beynen en Hofdijk achtereenvolgens de portretten van Groen van Prinsterer en Charles Rochussen van bijschriften voorzagen. Dr. J.W. Lieftinck vertelde over het vlas en zijne bereiding in Drenthe; Max van Edyck, de welbekende briefschrijver uit De Tijdspiegel, thans tusschen haakjes J.Th. Cattie genoemd, ontsluierde de geheimen der zoogenaamde kunstmatige vischteelt en schetste de Nederlandsche stichting voor dien arbeid te Velp. Men ziet: reeds veel verscheidenheid, waarop stellig nog meer van verschillenden huize zal volgen.</p>
<p>&nbsp;</p>
<p><hi rend="spat">Zierikzee</hi>, 2 Febr. 76.</p>
<p>W.C. <hi rend="sc">van Manen</hi>.</p>
</div>
</div>
<div type="chapter">
<interpGrp>
<interp type="primair" value="sche081"/>
<interp type="secundair" value="amste001"/>
<interp type="secundair" value="bruss002"/>
</interpGrp>
<pb n="303"/>
<head rend="h3">Een belangrijk vraagstuk
<lb/>
Door M.W. Scheltema. Ezn.</head>
<q rend="bq">Naar aanleiding van eene belangrijke Raadsvergadering te Brussel en een merkwaardig verslag aan Burgemeester en Wethouders van Amsterdam.</q>
<p>De gemeenteraad van Brussel hield den 2<hi rend="sup">den</hi> Aug. j.l. eene belangrijke zitting. Ik wil daarmede niet zeggen dat de zittingen vóór of na dien datum door het e.a. bestuur dier aantrekkelijke hof- en hoofdstad gehouden, onbelangrijk waren, op verre na niet.</p>
<p><hi rend="spat">Belangrijk en gewichtig</hi> is in den regel iets zeer subjectiefs. Er zijn weinig zaken, over wier belangrijkheid men in 't algemeen 't eens zal zijn. 't Geen den een gewichtig toeschijnt, wordt door den ander van ondergeschikt belang gerekend. En nu acht ik geen zaak aan de zorg der patres conscripti eener gemeente aanbevolen, gering; maar wanneer ik de zitting van den 2<hi rend="sup">den</hi> Aug. belangrijk noem, dan doe ik zulks, zonder iets te willen afdingen op vroegere of latere vergaderingen, omdat het onderwerp, toen in behandeling genomen voor mij eene bijzondere aantrekkelijkheid en dien ten gevolge een groote belangrijkheid heeft.</p>
<p>Doch voor mij niet alleen. Hier mag ik gelukkig zeggen,
<pb n="304"/>dat hetzelfde onderwerp zich in veler belangstelling verheugt. De Brusselsche gemeente-raadsleden behandelden op dien dag het vraagstuk, voor een deel althans, der <hi rend="spat">Weesverzorging</hi> en dat vraagstuk houdt ook in ons Vaderland veler aandacht bezig. En geen wonder: het weeskind ‘dat arm is zonder zijne schuld en in zijn armoê moet vergaan, indien gij 't weigert bij te staan’, is een voorwerp van aller medelijden. Zijn belangen liggen velen na aan 't hart, en waar bij de weesverzorging in ons land het welzijn van nagenoeg 30,000 ouderloozen, die aan de openbare liefdadigheid zijn toevertrouwd, betrokken is, bevreemdt het ons niet, dat velen haar een zaak van groot gewicht achten.</p>
<p>Ik vrees dus niet dat de meerderheid der lezers van dit tijdschrift, de volgende bladzijden ongelezen zullen omslaan, nu ik door het noemen van het punt in behandeling rekenschap gegeven heb, waarom ik meende de bewuste vergadering met het adjectief: ‘belangrijk’ te mogen aanduiden. En gelijke overweging heeft er mij toe gebracht het verslag, ingediend bij Burgemeester en Wethouders van Amsterdam ‘merkwaardig’ te noemen. Het loopt over hetzelfde onderwerp en heeft betrekking op de verzorging van het aanzienlijk getal verpleegde weezen der gemeente Amsterdam. - Het lot een verslag beschoren is niet opwekkend voor een verslaggever. Vaak met groote moeite gekweekt en uitgebracht, wordt het dadelijk onder de roerende dankzegging van een voorzitter in een archief begraven, of zoo het, na in een vergadering gediend te hebben gedrukt, en aan leden en belangstellenden gezonden wordt, dan ziet men het spoedig tot doeleinden gebezigd, waartoe de ‘geachte’ secretaris het zeker niet bestemd had. Nu mag het broos en teer bestaan van sommige verslagen geen zake van droefheid zijn, van enkelen is het, ter wille van inhoud en vorm zeer te bejammeren, dat zij zoo spoedig verdwijnen en slechts weinigen er mede bekend worden. Ik acht het daarom mijn dure plicht de opmerkzaamheid van allen, die belangstellen in het vraagstuk der Weesverzorging te vestigen op het <hi rend="spat">Algemeen verslag en de Statistieke opgaven betreffende de inrichting voor Stadsbestedelingen over</hi> 1874 - voorkomende in het ‘<hi rend="spat">Rapport omtrent de inrichtingen onder het beheer van het Burgerlijk</hi>
<pb n="305"/><hi rend="spat">Armbestuur te Amsterdam over</hi> 1874. Uit dat verslag toch zal blijken....maar ik wil niet vooruit loopen, en na in geleidelijken gang, <hi rend="spat">eerst</hi> het behandelde in den gemeenteraad van Brussel te hebben vermeld, en daarop den inhoud van het bovengenoemde verslag te hebben meêgedeeld, zal het den opmerkzamen lezer van zelf duidelijk worden waarom ik beide zaken met elkander in verband heb gebracht.</p>
<div type="section">
<head rend="h4">I.</head>
<p>Wij verplaatsen ons dan in de statige vergaderzaal van den Raad, in het stadhuis te Brussel, met zijn kwistig versierden en gefestonneerden gevel, waarboven, naar de sierlijke beschrijving van Motley ‘de trotsche en keurig geborduurde toren zich 366 voet hoog verheft, een wonder van speldenwerk in steen, wedijverende door zijn kunstig dooréén geslingerd snijwerk, met de spinwebdraden dier fijne kant, wier naam en roem sinds eeuwen aan dien der stad verbonden zijn.’ - De herculische gestalte van den burgemeester, den heer Anspach, heeft de presidiale stoel ingenomen, en de vergadering wordt om 2 uur geopend. - Het punt aan de orde is: <hi rend="spat">de oprichting van een weeshuis voor jongens</hi>.</p>
<p>Er waren in den aanvang des jaars onderscheidene verzoekschriften tot oprichting van zulk een gesticht bij den Raad ingekomen. - In 1810 toch, was het armbestuur er toe overgegaan het toen bestaande weeshuis voor jongens op te heffen. ‘De luiheid en insubordinatie der weesjongens, die tot het uiterste gestegen waren; hunne verregaande zedeloosheid en de buitengewone kosten der huishouding’ hadden, blijkens het rapport, in 1810 tot het besluit geleid, een besluit dat door den prefect te gereeder werd toegejuicht en goedgekeurd, omdat de weesvoogden zelven erkenden: ‘dat zij van deze hunne administratie geen enkel gunstig resultaat konden verwachten en de vraag: mogen wij hopen uit ons gesticht degelijke burgers en bekwame ambachtslieden te zien voortkomen? met een wanhopig: ‘neen, zonder twijfel’ beantwoordden.</p>
<p>‘Verzwakt in hun kindsheid door onanie en vuilheid,
<pb n="306"/>bedorven door liederlijke gesprekken en slechte voorbeelden, zullen onze kweekelingen slechts soldaten zonder kracht en bedelaars ten laste van het land worden.’</p>
<p>Sedert dien tijd werden dan ook de weesjongens van het burgerlijk Armbestuur te Brussel in gezinnen ten platte lande en in de stad geplaatst. Maar in de laatste tijden waren tegen deze wijze van verzorging der weezen stemmen opgegaan. In onderscheidene dagbladen en tijdschriften werden de beide systemen der weesverzorging: verpleging in een gesticht, of plaatsing in een huisgezin besproken. Heftige beschuldigingen werden tegen het gemeente- en armbestuur gericht, en met toenemende verbittering werd voor de oprichting van een jongensweeshuis geijverd.</p>
<p>‘Voor zoo verre die verbittering,’ merkte een der raadsleden op bij de behandeling van het punt in kwestie ‘voortsproot uit een gevoel van belangstelling in het lot van den wees, of uit philantropie, is zij goed, te prijzen zelfs en het hartstochtelijk drijven zal men gereedelijk verontschuldigen, wanneer men rekening houdt met die ijskoude onverschilligheid, die al te dikwerf de groote menigte kenmerkt, wanneer het er op aankomt ten opzichte der gewichtigste, der sociale vraagstukken te onderzoeken en te beslissen’.</p>
<p>Maar soms bleek de verbittering uit den laagsten partijgeest voort te spruiten en er door te worden aangeblazen en werd het verzoek een weeshuis voor jongens op te richten tot een middel gebezigd om bij de verkiezingen zijn doel te bereiken.</p>
<p>Intusschen, hoewel een volksvertegenwoordiger of gemeentebestuur natuurlijk den invloed ondervindt van den drukkenden atmospheer der kiezerswereld, bleef de gemeenteraad van Brussel, nu het vraagstuk der weesverzorging de gemoederen in beweging bracht en aan de orde was gesteld, zijne kalmte bewaren en behandelde met ernst en grondigheid het vraagstuk der weesverzorging, toen hij 15 rekwesten, hoewel slechts met een 115-tal handteekeningen ontving, waarin op de stichting van een jongensweeshuis werd aangedrongen.</p>
<p>Zoodra zij waren ingekomen werden zij in handen van het Dagelijksch Bestuur ter fine van onderzoek en praeadvies gesteld, en het spreekt van zelf, dat dit ze ter bekoming
<pb n="307"/>van de noodige informatie aan het Burgerlijk Armbestuur overhandigde.</p>
<p>Hoogstbelangrijk is het schrijven van het Burgerlijk Armbestuur, den 4 Juni 1875, bij het dagelijksch Bestuur van Brussel ingezonden. 't In zijn geheel over te nemen zou te veel plaats eischen, ik bepaal mij tot de hoofdpunten.</p>
<p>Vóór dat Armbestuurders de gronden uiteen zetten, waarom zij het systeem der opvoeding van de weezen in gezinnen boven aan stellen, en de oprichting van een weeshuis voor jongens ontraden, geven zij een beknopt overzicht van de regels, die bij de toepassing van het systeem worden gevolgd.</p>
<p>Het <hi rend="spat">kostgeld</hi> is bepaald op 120 francs voor kinderen beneden het jaar; - op 80 frs. benevens kleeding ter waarde van 30 frs. per jaar voor weezen van 1-14 jaar.</p>
<p>Men blijft het kostgeld betalen:</p>
<p><hi rend="i">a.</hi> wanneer de wees, na het 14<hi rend="sup">e</hi> jaar voor den arbeid ongeschikt is, en het bedrag wijzigt zich naar de behoefte van den verpleegde van 80-200 frs., de kleeding niet meê gerekend;</p>
<p><hi rend="i">b.</hi> als tijdelijke zwakheid en ziekelijkheid een bijzondere verzorging van den wees vereischen;</p>
<p><hi rend="i">c.</hi> als de wees zich door eenigen bijzonderen aanleg onderscheidt, en de onderwijzers wenschen dat hij, na het 14<hi rend="sup">e</hi> jaar de school blijft bezoeken;</p>
<p><hi rend="i">d.</hi> wanneer het vak, dat hij gekozen heeft, bijzondere uitgaven vordert.</p>
<p>Van het 7 tot het 14<hi rend="sup">e</hi> jaar moet de lagere school door den wees worden bezocht. Twaalf francs per jaar wordt voor ieder kind, dat ten platte lande gevestigd is, aan den onderwijzer betaald. Voor het 14<hi rend="sup">e</hi> jaar mogen de weezen niet tot het ambacht worden opgeleid. Het kostgeld wordt alleen betaald, wanneer de declaratie van getrouw schoolbezoek wordt overgelegd.</p>
<p>Wanneer een knaap, ten platte lande uitbesteed, eenigen aanleg voor wetenschappelijke studie toont te bezitten, dan wordt hij naar de hoofdstad geroepen, en hij ontvangt de middelen het middelbaar, ja zelfs het hooger onderwijs te volgen.</p>
<p>Zoo behaalde onlangs een wees de akte van hoofdonder-<pb n="308"/>wijzer, en werd een ander ter opleiding tot civiel ingenieur op een der universiteiten geplaatst, terwijl een drietal in de apotheken der gasthuizen als leerlingen opgenomen is.</p>
<p>Voor ieder wees, die op zijn 14<hi rend="sup">e</hi> jaar goed lezen, schrijven en rekenen kan, wordt aan de pleegouders een gratificatie van 50 frs geschonken.</p>
<p>Twee inspecteurs zijn belast ieder half jaar en zoo dikwerf dit wordt noodig geacht de weezen bij hun pleegouders te bezoeken. Voor Brussel en voorsteden bestaat een speciale inspecteur.</p>
<p>Sedert Januarij 1875 heeft men, bij wijze van proef, te Aerschot eenige notabelen uitgenoodigd zich met het toezicht over de weezen in hun kring geplaatst te belasten; deze maatregel zal worden uitgebreid zonder dat daardoor het onderzoek der inspecteurs zal verminderen, of het onverwacht bezoek der Armbestuurders zelven ter contrôle van de inspecteurs zal worden opgeheven.</p>
<p>De geneeskundige behandeling der weezen geschiedt ten koste van het armbestuur, door de doctoren op de plaats hunner inwoning. Eens in 't jaar worden de sukkelende kinderen naar Brussel gebracht, aan een geneeskundig onderzoek onderworpen, en zoo noodig in een der gasthuizen verpleegd, om na volkomen herstel tot hunne pleegouders terug te keeren.</p>
<p>De <hi rend="spat">pleegouders</hi> worden met bijzondere zorg gekozen; na de meeste waarborgen aangaande hunne zedelijkheid en goed gedrag te hebben verkregen wordt de opvoeding en verzorging der weezen aan hen toevertrouwd. In den regel worden zij in goed ter naam en faam staande gezinnen geplaatst. Is eene verplaatsing noodig, dan worden de weezen tijdelijk in het vondelingsgesticht te Brussel opgenomen totdat men een geschikt gezin voor hen gevonden heeft. - Geeft een wees voortdurend reden tot klachten en is hij voor goeden raad en terechtwijzing onvatbaar, dan wordt hij naar het verbeterhuis te Ruysselede verplaatst.</p>
<p>Na een uitgebreid overzicht der gevolgde wijze van verpleging der weezen in huisgezinnen te hebben gegeven, zetten de Arm- en Weesvoogden de gronden uitéén, waarop zij de oprichting van een weeshuis voor jongens ontraden. Zij herinneren aan hetgeen vroeger aanleiding tot de opheffing van
<pb n="309"/>zulk een inrichting gegeven had. Ter wille der zedelijkheid, gezondheid en toekomst der weezen was men tot hunne plaatsing in gezinnen overgegaan, en door daartoe te besluiten was een belangrijk doel bereikt, <hi rend="spat">en wel het geven aan het ouderlooze kind van een gezin waartoe het in</hi> '<hi rend="spat">t vervolg behoort</hi>. Het armbestuur beijverde zich het weeskind weêr zooveel doenlijk in de gewone omstandigheden van het leven te plaatsen; en de ervaring heeft de deugdelijkheid van het systeem der opvoeding van weezen in huisgezinnen volkomen bevestigd. Het bleek dat de pleegkinderen in den regel als eigen kinderen werden behandeld; een groot getal der pleegouders die geen eigen kinderen bij hun overlijden achterlieten, hadden hunne bezittingen aan hunne pleegkinderen vermaakt; niet zelden was het de wil der overledenen, dat zij met de kinderen des gezins gelijkelijk zouden deelen.</p>
<p>'t Was regel, dat de wees die door de militie onder de wapenen werd geroepen, zijn verlof bij zijn pleegouders doorbracht, en uit den dienst ontslagen, weer tot hun gezin terugkeerde. Terwijl de gestichtskinderen, bij hun ontslag uit het weeshuis in de Maatschappij staan, alleen, zonder steun, zonder een huisgezin dat zich hunner aantrekt, wordt door de plaatsing van weezen in 't gezin, 't zij in de stad 't zij ten platte lande, daarin voorzien.</p>
<p>Dat de meerderheid der kinderen goed geplaatst was bleek telkens, en dat de pleegouders zich aan de weeskinderen hechten, daarvan kan o.a. het volgende ten bewijze strekken.</p>
<p>Het aantal meisjes in het meisjes-weeshuis dat, door testamentaire beschikking gesticht, in 1810 niet kan worden opgeheven, maar wiens bevolking bij besluit op 140 pupillen was vastgesteld, was in 1873 tot 112 gedaald, en nu besloot het bestuur, uit financieele overwegingen, die voor de hand liggen, de bevolking weer tot de vereischte 140 aan te vullen, door uit de meisjes van 6-10 jaren, ten platte lande in gezinnen geplaatst, de ontbrekenden te zoeken. De pleegouders werden daartoe met hunne pupillen naar Brussel ontboden. Een der armvoogden werd met den geneeskundige belast, de weesjes aan te wijzen, die in 't gesticht zouden worden opgenomen. ‘Wij zullen u de aandoenlijke en hartbrekende tooneelen niet beschrijven waarvan wij getuigen
<pb n="310"/>waren.’ zoo verklaren de Armbestuurders in hun schrijven. ‘Ons medelid verzekerde zich nooit weêr tot zulk een taak te zullen laten vinden. Een twintigtal meisjes werd uit de gezinnen in het weeshuis opgenomen; het Bestuur werd sedert met brieven bestormd, smeekende de kinderen terug te mogen hebben. Men wilde afstand doen van het pleeggeld, men wilde ze adopteeren enz. Twee keerden tot het gezin terug.’</p>
<p>De Burgemeester van Droogenbosch schreef aan de armbestuurders:</p>
<p>‘De wees Delphine Roumas, oud negen jaar, en door u geplaatst in het gezin der echtgenooten de Beer, landbouwer, is door u teruggenomen, zonder dat wij de redenen kennen, die daartoe geleid hebben. Zij was bij hare pleegouders als een kind des huizes, en sedert de scheiding zijn dezen troosteloos. Zij bezitten goederen en zijn ten volle bereid deze onder hunne eigene kinderen en de kleine Delphine gelijkelijk te verdeelen. Gij kunt daaruit opmaken, hoe groot hun vreugde zou zijn, indien het weesje tot hen wederkeerde. Uw inspecteur heeft geene andere als gunstige rapporten betreffende de verzorging van het weesje kunnen indienen; het werd aan orde en netheid gewend en hare godsdienstige en zedelijke leiding liet niets te wenschen over. Zij bezocht de gemeenteschool en de onderwijzer vertelde ons veel goeds van haar. Wij komen u dien ten gevolge den terugkeer van het weesje in het gezin van de Beer verzoeken, die slechts ten doel heeft de ouderlooze gelukkig te maken.’</p>
<p>Een gelijk verzoek werd ingediend door den burgemeester van Nederockerzeil, die ten behoeve van de pleegouders de Greef wenschte dat de kleine wees tot hen mocht terugkeeren, daar zij ‘die zich geheel aan de opvoeding van het kind hadden gewijd, sedert haar vertrek rust noch vreugde hadden. Zij zouden ten voordeele van het meisje een testament maken, waarbij hun geheele bezitting - zij hadden geen eigen kinderen - aan haar vermaakt werd. Hij oordeelde dat de kleine moest terugkeeren tot de Greef, die voor haar gezorgd had als een vader.’ De Greef was een landbouwer, die met den dag in welvaart toenam, en wiens woningje, geheel zijn eigendom, op 2000 frs. werd geschat.</p>
<pb n="311"/>
<p>Men zou kunnen vragen waarom slechts een tweetal terug werd gegeven en de anderen ter completering in het weeshuis moesten blijven? Waarom die hardheid tegenover de goedgezinde pleegouders? Was het om niet geheel en al op een genomen besluit terug te keeren? Men is soms liever hard en onrechtvaardig, dan dat men ten volle erkent een misgreep te hebben begaan. Hoe het zij: ten einde voor het vervolg zulk een hardheid te voorkomen werd besloten, nooit weêr uit de pleegkinderen in gezinnen de vacaturen in het weeshuis voor meisjes aan te vullen; maar uit de crèche de la Providence waar eenige meisjes beneden de zes jaren werden opgevoed, de pupillen voor het gesticht te nemen.</p>
<p>Hoezeer zij dwalen die meenen, dat het den pleegouders alleen om het voordeel te doen is, en beweren dat de bestedeling in hun gezin altijd een vreemde blijft, kan blijken, èn uit de tusschenkomst van de politie, die soms noodig is, wanneer verlaten kinderen van de pleegouders door de ouders worden teruggeëischt, èn uit de nauwkeurigheid, waarmede de pleegouders onderzoeken, wanneer men een verlaten kind bij hen plaatsen wil, of de ouders 't recht hebben het later terug te vorderen.</p>
<p>Er is nog eene andere overweging waardoor de armbestuurders meenen, de plaatsing der weesjongens in gezinnen vooral te platte lande in bescherming te moeten nemen; zij is van socialen aard. Het landvolk trekt hoe langer hoe meer op de groote steden, vooral op de industrie- en fabrieksteden aan. Gebiedt niet de voorzichtigheid de noodlottige gevolgen daarvan zooveel mogelijk te voorkomen, en de ontvolking van het platte land door deze verhuizingen te matigen door de verwijdering der overbevolking uit de steden; vooral daar het lot van den veldarbeider niet minder is dan dat van den fabriekarbeider of mijnwerker. 't Zal den weesjongens ten platte lande naderhand gemakkelijker vallen het onderhoud voor zich en hun gezin te vinden dan in den rook der steden.</p>
<p>Ook uit een geneeskundig oogpunt achten de armbestuurders de oprichting van een weeshuis voor jongens onraadzaam. Hoe goed het toezicht in gestichten van dien aard ook zij, zij die het minst tegen zulke inrichtingen zijn ingenomen, geven toe dat aan zulke verblijfplaatsen sommige zonden onvermijdelijk verbonden zijn. ‘Men zal de opmerking
<pb n="312"/>maken,’ voegen Burgemeester en Wethouders hier aan toe, ‘dat men hetzelfde kwaad ook zal vinden bij de kinderen ten platte lande geplaatst; maar men zal moeten toegeven, dat het kind buiten gevestigd, zich er niet zoolang ongemerkt aan schuldig zal kunnen maken, terwijl het leven op het frissche veld veel gunstiger werkt op het herstel der kracht en der ondermijnde gezondheid.’ Zoo ook wraakt de hygiène een talrijke opeenhoping van individuën. Zij leert dat men zooveel mogelijk de bewoners verspreiden moet, en dat het wenschelijker zou zijn, dat men in plaats van groote hospitalen voor zieken, voor oude lieden enz. te hebben, kleinere inrichtingen van dien aard had, op vèr verwijderde punten van elkaar geplaatst. Men wijst op het voorbeeld door Amerika gegeven, waar men in onderscheidene steden gasthuizen van hout optrekt, draagbare (vliegende hospitalen) genoemd, die men, na ze eenige jaren gebruikt te hebben weêr verbrandt.</p>
<p>Maar men behoeft niet naar Amerika te gaan om zich daarvan te vergewissen. Een mijnwerkersvereeniging in de omstreken van Luik heeft zulk een gasthuis opgericht, om zoo doende de bezwaren te ontgaan aan de zwaar gebouwde hospitalen verbonden.</p>
<p>Daarbij komt nog, dat men niet uit het oog verliezen moet dat de weesjongens, die aan de openbare liefdadigheid vervallen, doorgaans voortkomen uit eene klasse der maatschappij, die de meeste ontberingen lijdt, dat zij afstammelingen zijn van ziekelijke ouders, die bij een gebrekkig en onvoldoend voedsel in hun sombere en onfrissche woningen een kommervol bestaan hebben voortgesleept, en aan hun kroost een zwak en lijdend gestel als treurige erfenis hebben achtergelaten. Onder zulke omstandigheden is de vestiging der kinderen ten platte lande vooral aan te raden, 't geen gestaafd wordt door een opgaaf der sterfte onder de weezen van het Armbestuur, waaruit blijkt, dat</p>
<p><table>
<row>
<cell>In 1865 de sterfte bedroeg 1 64/100%</cell>
</row>
<row>
<cell>In 1866 de sterfte bedroeg 3 82/100% (tijdens de cholera).</cell>
</row>
<row>
<cell>In 1867 de sterfte bedroeg 0 95/100%</cell>
</row>
<row>
<cell>In 1868 de sterfte bedroeg 1 85/100%</cell>
</row>
<row>
<cell>In 1869 de sterfte bedroeg 2 42/100% (bij typhus-epidemie).</cell>
</row>
</table></p>
<pb n="313"/>
<p><table>
<row>
<cell>In 1870 de sterfte bedroeg 1 32/100% (bij typhus-epidemie).</cell>
</row>
<row>
<cell>In 1871 de sterfte bedroeg 0 63/100%</cell>
</row>
<row>
<cell>In 1872 de sterfte bedroeg 1 83/100%</cell>
</row>
<row>
<cell>In 1873 de sterfte bedroeg 1 2/100%</cell>
</row>
<row>
<cell>In 1874 de sterfte bedroeg 0 59/100%</cell>
</row>
</table></p>
<p>cijfers, in vergelijk veel lager, dan die voorkomen in de statistieke sterftelijsten, door de Regering in 1874 uitgegeven.</p>
<p>Bovendien deelen ze meê, dat ⅘ der weezen na hunne meerderjarigheid bij hunne pleegouders blijven, en dat slechts 5 van de 406 weesjongens, wegens onhandelbaarheid, in het verbeterhuis te Ruysselede moesten worden geplaatst.</p>
<p>‘Ik mag niet verbergen,’ zoo vulde een der raadsleden van den gemeenteraad bij de beraadslaging over het verzoek in de vergadering van den 2<hi rend="sup">n</hi> Aug., de gronden tegen de oprichting van een gesticht aan, ‘ik mag niet verbergen dat ik ook schroom 4 a 500 kinderen te vereenigen in één gesticht, omdat het lot dier 4 a 500 kinderen hoofdzakelijk afhangt van één man, van den directeur. Men kan over 't algemeen deze stelling verdedigen; zooals de directeur is, zal het gesticht zijn. En nu is het vinden van een directeur geen gemakkelijke taak. Om de moeielijke en teedere plichten uit zulk een betrekking voortvloeiende te vervullen, moet men een persoon zijn, toegerust met de zeldzaamste gaven van verstand en hart, en menig weeshuis liep gevaar, menig weeshuis heeft tot treurige uitkomsten geleid, òf doordat men de hand niet kon leggen op dien zeldzamen vogel, dien men een geschikten directeur noemt, òf omdat men door de een of andere reden een braven en besten maar linkschen en taktloozen man niet kan aan den dijk zetten.</p>
<p>‘Bij de opvoeding van weezen in het gezin daarentegen, is het kind toevertrouwd aan een enkele familie; en wanneer er onder de pleegouders zijn die hun plicht niet doen, dan heeft het terug nemen van het kind lang zooveel voeten niet in de aarde en men kan het gemakkelijker overbrengen in een huisgezin, waar men het beter behandelt en het beter opvoedt.</p>
<p>“Daar komt nog bij, dat, wanneer eene liefdadige administratie, hoe ook door philantropie bezield, met groote kosten
<pb n="314"/>een weeshuis heeft gesticht, en het komt later tot de ontdekking van de gebreken der stichting, zoodat zij gedwongen wordt 't avond of morgen zich zelve af te vragen: of het gesticht, in stede van een weldadig toevluchtsoord te zijn voor de jeugd, temet ook eene schadelijke, gevaarlijke inrichting zij, het dan kan gebeuren, en het geval heeft zich voorgedaan<note n="1)" place="foot">Zoo o.a. te Berlijn. Daar heeft de stadsweesvoogdij voor eenige jaren, het prachtige Rummelburger weeshuis gesticht, - een weeshuis dat als weezeninrichting niets te wenschen overlaat - en daarna heeft men de plaatsing van weezen in gezinnen, (Berlijn heeft in verzorging van een aanmerkelijk getal weezen te voorzien) op uitnemende wijze georganiseerd, met dit gevolg dat men, dank zij de gunstiger resultaten der opvoeding in familiën, de uitgaaf der schatten voor het weeshuis betreurt.</note> dat zulk een administratie terugdeinst over te gaan tot die afdoende maatregelen, die een geheele of gedeeltelijke opheffing ten gevolge hebben. Dan ziet men dat liefdadige administratiën of gemeentebesturen weeshuizen, die sedert lang of geheel hervormd of opgeheven moesten worden in hun gebrekkigen toestand laten voortbestaan, niettegenstaande zij door het algemeen veroordeeld zijn.”</p>
<p>De spreker in den gemeenteraad wijst bij dit punt op het weeshuis te Gent. 't Was hem altijd voorgesteld als een model weeshuis reeds lang vóór 1865. - En nu leest hij uit een rapport van dat jaar, uitgebracht door den heer Verstraeten, den nieuwen Directeur, geroepen tot de reorganisatie van dat model weeshuis, 't een en ander voor, dat wij maar niet zullen overnemen, om het kiesch gevoel onzer lezers te sparen.</p>
<p>Maar na de beschrijving der verregaande onzedelijkheid, die de heer Verstraeten in het weeshuis, aan zijne zorg toevertrouwd gegeven heeft, en het verslag der middelen, die hij heeft aangewend, om verbetering in dezen toestand te brengen...legt hij deze verklaring af: “Ik meen te mogen vertrouwen, dat de reorganisatie van het weeshuis aan uwe verwachting beantwoordt. De tucht is hersteld: en de onzedelijkheid is teruggebracht binnen de grenzen van het <hi rend="i">mogelijke.</hi> Het zou dwaas zijn te willen beweren, dat de kiem der zonde is uitgeroeid. Er is meer; - op zich zelf staande gevallen, zullen zich ten alle tijde voordoen.”</p>
<p>“Ja, mijn God!” - zoo roept het raadslid, een geneesheer, de heer Delecosse na deze verklaring uit, “ja die
<pb n="315"/>alleen staande gevallen zullen zich ten allen tijde en in toenemende mate herhalen. - Ja, gij zult u inspannen, maar te vergeefs, de onzedelijkheid te houden binnen de grenzen van het mogelijke. Maar 't is juist omdat die schandelijke zonden, wier treurige aanwezigheid gij met zooveel oprechtheid hebt gestaafd, al uwe physieke en zedelijke voorzorgsmaatregelen zullen verijdelen; - 't is juist, omdat zij altijd uw scherp toezicht zullen weten te ontduiken en uwe schranderste en nauwgezetste pogingen ter breideling ten deele zullen verijdelen; 't is juist omdat die zonden zoo noodlottig verbonden zijn aan inrichtingen, waarin veel jongens vereenigd zijn, dat ik niet hooren wil van de oprichting van een weeshuis voor jongens, zelfs dan niet, wanneer aan het hoofd geplaatst kan worden een man van uwe energie, van uwe toewijding, van uwe scherpzinnigheid, van uwe nimmer rustende bedrijvigheid. - En ik moet verklaren, dat bij mijn onderzoek naar den toestand der Brusselsche weezen in de huisgezinnen, in de verste verte niets, hoegenaamd niets ontdekt is van die afschuwelijkheden, waarvan in het Gentsche rapport sprake is.”</p>
<p>'t Zij mij vergund hier te wijzen op een leemte in het systeem der gestichtsverzorging waarop ook bij de behandeling van het vraagstuk in den Brusselschen gemeenteraad niet gewezen werd, en die ik toch van gewichtige beteekenis acht, omdat zij bij de weeshuisopvoeding niet weg te nemen is. In een gesticht worden de kweekelingen te weinig bekend gemaakt met de zorgen van het leven. Niet dat ik de kindsheid en jeugd het genot hunner lente wil vergallen, door ze ontijdig te mengen in de beslommeringen en moeiten van het leven; maar ik wil er ze niet onbekend mee laten. Ik wil ze de waarde en verplichting van den persoonlijken arbeid leeren kennen, en vroeg leeren zien, wat er vereischt wordt, om de monden te kunnen openhouden en het lichaam te kleeden. In den dagelijkschen noesten vlijt van den huisvader, om het noodige onderhoud voor de zijnen te winnen, in de dagelijksche bezigheden van de huismoeder bij het vraagstuk van middagmaal en voeding, in het keeren en nog eens keeren, in het lappen en verstellen bij het vraagstuk der kleeding, in het gemeenschappelijk overleg van “of het kan of niet en kan,” bij het vraagstuk van uitspanning
<pb n="316"/>en vermaak; in het overwerken in den vrijën tijd, en het inkorten van de nachtrust om dát nog gedaan, en dit nog klaar te krijgen...leeren de kinderen des gezins onbewust de waarde van den tijd, van het geld, van den arbeid kennen.</p>
<p>En nu zien de gestichtskinderen weesvader en weesmoeder van den ochtend tot den avond wel werken, om den gang der machine te regelen, 't raderwerk te smeren; zij zien wel bezigheid; - maar van primo Jan. tot uit. Dec. staat een dik gesneden boterham op de minuut gereed; wordt met het slaan van de klok het dampende maal opgedragen en rondgedeeld, de melk en brij opgeschept; wordt met den eersten van de zooveelste maand, het zondagskleed vernieuwd en het zondagsche kleed tot een wekelijksche dracht gedegradeerd; komen op den vasten datum in het najaar de honderden tonnen turf, de mudden aardappels, de zakken gort, komt de geheele provisie in den kelder en in de kasten dat het een lust is, om ze gevuld te zien, en vader en moeder, met permissie “zweeten bij de bereddering.” - Maar met een paar dagen is dan ook alles beredderd en alles wordt opgegeten en afgesleten door het ouderlooze kind, dat eenmaal in het zweet zijns aanschijns zal moeten wroeten en zwoegen om het dagelijksch brood, nadat het een 18, 20 jaren heeft geleefd als een renteniers kind, dat zich wel eens heeft <hi rend="i">hooren</hi> voorhouden - en dat nog al vaak, zoodat het zonder indruk bleef - “dat er zooveel aan vast is;” maar dank zij de kapitalen der vaderen of de subsidiën der tijdgenooten nooit <hi rend="i">gezien</hi> heeft, dat levensonderhoud zooveel levensarbeid en inspanning vraagt. Tot die bedachtzaamheid, spaarzaamheid en vlijt, tot die waardeering van den arbeid, den tijd en het geld voor den mensch tot werken gedoemd, - neen door den wijzen Hemelvader tot den arbeid verplicht, - wordt het menschenkind wel gebracht in het gezin, maar ik zie niet hoe het besef daarvan in hem kan worden gewekt, als hij gevoed wordt in een gesticht met zijn “etensbengel”.</p>
<p>'t Spreekt van zelf dat èn Armbestuurders èn Burgemeester en Wethouders in hun beider advies, het financieele punt der oprichting van een jongensweeshuis in oogenschouw nemen. Was de opvoeding in een gesticht op gronden aan de opvoedkunde en gezondheidsleer ontleend, boven de plaatsing in een gezin te verkiezen, het financieele van het vraag-<pb n="317"/>stuk zou dan, hoe gewichtig ook, van ondergeschikt belang zijn; maar waar door het bouwen van een gesticht voor 200 knapen, de verpleging van ieder jongen, zonder daarbij te rekenen de kosten voor kleeding, onderwijs, geneeskundige hulp, op 702 francs 50 c. 's jaars zou te staan komen, zou men daardoor verkrijgen de opvoeding der weezen naar een systeem dat veel gebrekkiger en oneindig veel duurder is. Door tonnen gouds zou men een gebouw verkrijgen, dat hoe goed ook ingericht de opvoedkundige leemten van het systeem zelf niet kan opheffen; terwijl de gebreken in de plaatsing van weezen in gezinnen, als buiten het systeem der huiselijke opvoeding gelegen, gemakkelijk en zonder buitengewone financieele uitgaven zijn weg te nemen.</p>
<p>Maar is het lot der weezen, die in gezinnen geplaatst zijn van dien aard, dat daardoor het verzoek om de stichting van een weeshuis voor jongens wordt gewettigd, en het gehoor geven aan 't verzoek ten plicht gemaakt? De heer Delecosse, reeds door mij genoemd, medicinae dokter, lid van den gemeenteraad, uit wiens redevoering, op den 2<hi rend="sup">n</hi> Aug. gehouden, ik reeds het een en ander heb overgenomen, heeft met al den ernst van een degelijk man, een onderzoek naar het lot der uitbesteede Brusselsche weezen in het werk gesteld. - Hij oordeelde, en zeer terecht, dat men bij een verzoek als het ingediende niet af mag gaan op uitroepingen en beweeringen van optimisten en pessimisten, elkaâr vaak geheel weêrsprekende, maar dat men dan zich persoonlijk moet aangorden om tot de kennis der waarheid te komen. Hij deed dat; vangen wij op hetgeen hij aan zijne mederaadsleden mededeelt.</p>
<p>“Door een 50 a 60tal personen geholpen, heb ik een nauwkeurig onderzoek in 't werk gesteld aangaande den toestand der stadsweezen van Brussel. Dat onderzoek heeft geloopen, niet alleen over de weezen die in de stad en hare voorsteden in gezinnen zijn geplaatst, maar ook en vooral over hen, die op het platte land zijn besteed. Ik ontving van het burgerlijk armbestuur de opgaaf der verblijfplaatsen van 221 weezen buiten, en 163 weezen in de stad geplaatst. Van die lijst voorzien, ben ik op de volgende wijze te werk gegaan; ik hield een samenkomst met de 60 medearbeiders, die deels tot de burgerij, deels tot den handwerkenden stand
<pb n="318"/>behoorden en ik zei tot hen: zietdaar de lijst van al onze weezen, neemt voor de hand weg de namen van die kinderen, die gij wilt bezoeken, en als gij uw bezoek gebracht hebt, vult dan deze gedrukte tabellen in, die ik de eer heb u te overhandigen. Ik meende in deze wijze van doen een waarborg voor onpartijdigheid te vinden en ik durf verklaren, het onderzoek is onpartijdig geweest.” De vragen, die beantwoord moesten worden, bedroegen een 45tal, waarin alles wat maar eenigszins betrekking heeft op het gezin, de verzorging enz. der weezen met eene nauwkeurigheid is opgenomen, die niets te wenschen overlaat, maar die het ons ook onmogelijk maakt ze hier over te nemen. Slechts een enkel voorbeeld, om over de nauwkeurigheid te kunnen oordeelen. Vraag 43 luidde, “hoeveelmaal hebt gij zelf of door anderen den wees doen opzoeken vóórdat gij ons deze inlichtingen verstrekt?” Vraag 44, “werden die bezoeken des zondags of in de week gebracht?”</p>
<p>“Ik heb,” zoo deelt hij in zijn verslag aan den Raad mede, “met de grootste zorg de stukken, door mijne medearbeiders mij verstrekt en het resultaat van hun onderzoek bevattende nagegaan, en ik acht mij gelukkig, dat ik hier kan verklaren dat die stukken de treffendste bewijzen bevatten aangaande de goede plaatsing der weezen in het huisgezin, zoowel in de stad als ten platte lande. Men had ons tot vervelens verklaard: dat de weezen alleen in huis genomen werden om er van te halen wat er van te halen was; en men heeft zich zelfs niet geschaamd te beweren: dat de landbouwers vóór dat zij een kind in hun gezin opnemen, op vinger en duim narekenen dat het veel gemakkelijker is en winstgevender een Brusselschen wees op te voeden, dan een varken of kalf te mesten. Zonder aan die beweringen eenig geloof te hechten, zette ik mij echter tot het onderzoek mijner bescheiden met de heimelijke vrees van pijnlijke en treurige ontdekkingen. En nu, ik kan 't verklaren met de hand op 't hart, zoo ik al nu en dan te wijzen heb op een treurig feit, kan en moet ik echter op de meest stellige wijze verzekeren, dat de toestand van onze weezen in 't algemeen de meest voldoende is. De pleegouders werden vaak voorgesteld als wezens die alleen door winzucht gedreven worden. Ik beweer niet dat in 't begin het aanlokkelijke van het ver-<pb n="319"/>pleeggeld, hoe gering het ook zij, (120 frs. eerst en later 80 fr.) niet de hoofddrijfveer is geweest, die hun den wensch deed uiten een wees op te voeden. Maar de mensch is niet zóó slecht, als men hem wel eens wil voorstellen. Begeerlijkheid en zelfzucht zijn gelukkig niet de eenige gevoelens van 't menschelijke hart ook al klopt het onder het wambuis van een landman; en als na eenigen tijd de pleegouders door het opgenomen kind met liefkozingen worden overladen, en het zijne kleine armpjes naar hen uitstrekt, dan is hun hart gewonnen, dan zijn bij hen de betere gevoelens van liefde en
teederheid wakker geschud, dan hechten zij zich aan 't kleine wezentje, dat liefde vraagt en liefde noodig heeft en voor de onweerstaanbare aantrekkelijkheid der kindsheid wijken die eerste berekeningen van win- en hebzucht en zij hebben slechts één streven: te beantwoorden aan de ernstige plichten die zij te vervullen hebben, nu men een kind aan hunne zorg heeft toevertrouwd. Ik moet het met vreugde verklaren: onze weezen over 't algemeen genomen vinden bij hunne pleegouders eene toewijding en genegenheid, waardoor zij, binnen de grenzen van het mogelijke, de toewijding en genegenheid van 't eigen gezin terugvinden. Ik zou u de stukken kunnen voorleggen van 't geen ik u daar verzekerde, maar ik zou met de stof verlegen zitten. Mijne bescheiden bevatten in dat opzicht de onwaardeerbaarste bewijzen; ja ik zou u sommige bijzonderheden kunnen meêdeelen, die u de tranen in de oogen zouden brengen; maar de tijd gedoogt niet, dat ik hier lang bij stil sta.”</p>
<p>Van de 221 weesjongens, die buiten Brussel en hare voorsteden in gezinnen zijn geplaatst, werden 95<note n="1)" place="foot">'t Kan eenige bevreemding wekken dat het onderzoek van den Heer Delecosse zich niet uitgestrekt heeft over al de weezen te Brussel en ten platte lande in gezinnen geplaatst. Maar men verlieze niet uit het oog, dat hij zijn onderzoek begon, nadat de rekwesten tot oprichting van een jongensweeshuis bij den Raad waren ingekomen. De tijd alzoo, voor de taak die hij zich gesteld had, was beperkt en wilde hij, bij de openbare behandeling der zaak met gegevens voor den dag komen, dan moest hij zijn terrein afbakenen. Zijn onderzoek is ook nog niet afgeloopen; hij zal het voortzetten en uitbreiden, en persoonlijk gevolg geven aan den wensch dien hij heeft geuit: ‘il faudrait suivre les orphelins dans leur carrière, voir quelles positions ils occupent; en un mot, juger l'arbre par ses fruits.’</note> door den Heer Delecosse en zijne medearbeiders bezocht; daarvan werden</p>
<pb n="320"/>
<p><table>
<row>
<cell>24</cell>
<cell>gevonden in een toestand die niets te wenschen overliet,</cell>
</row>
<row>
<cell>41</cell>
<cell>in een toestand die goed,</cell>
</row>
<row>
<cell>10</cell>
<cell>in een toestand die redelijk en</cell>
</row>
<row>
<cell>4</cell>
<cell>in een toestand die slecht was.</cell>
</row>
</table></p>
<p>Van de 164 weesjongens die te Brussel en voorsteden in gezinnen waren geplaatst werden 47 bezocht;</p>
<p><table>
<row>
<cell>16</cell>
<cell>waren in een toestand die niets te wenschen overliet,</cell>
</row>
<row>
<cell>20</cell>
<cell>in een toestand die goed,</cell>
</row>
<row>
<cell>7</cell>
<cell>in een toestand die redelijk was en niet een enkele verkeerde in een slecht gezin.</cell>
</row>
</table></p>
<p>Een viertal van dezen werd niet aan het opgegeven adres gevonden, maar van hen bleek: dat 1, 16 jaar oud, als onderwijzer geplaatst was bij een burgemeester ten platte lande; dat een ander, 6 jaar oud, van de eerste pleegouders was weggenomen en toevertrouwd aan een ander gezin, waar hij betere zorg genoot; dat No. 3, 18 jaar oud, na 9 jaar gewoond te hebben bij zijn tante, die hem had opgevoed, plotseling vertrokken was naar Charleroi, zonder zijn nieuw adres op te geven. De laatste, 20 jaar oud, was onbekend bij het opgegeven adres.</p>
<p>Men zou kunnen vreezen, dat de heer Delecosse, voorstander van het systeem der uitbesteding, door een zekere voorliefde misleid, zich bij zijn onderzoek niet door onpartijdigheid kenmerkt. Uit het volgende zal evenwel blijken dat ingenomenheid met het systeem hem aan de waarheid geenszins ontrouw deed worden.</p>
<p>Wie met opmerkzaamheid het verslag heeft nagegaan aangaande de 95 weezen buiten Brussel geplaatst zal bemerkt hebben, dat de opgegeven cijfers niet uitkomen, dat over een 16-tal het stilzwijgen wordt bewaard.</p>
<p>Neen, geen stilzwijgen.</p>
<p>Terwijl hij, zonder iets te verbloemen, met een zeldzame onpartijdigheid verslag geeft van den waarlijk deerniswaarden toestand waarin het viertal, dat slecht geplaatst was, gevonden werd, deelt hij zonder eenige terughouding mede, dat een zestiental niet aan het door het Armbestuur opgegeven adres gevonden was. Geen wonder dat zijne mededeeling een ongunstigen indruk maakte - en vooral den wethouder, den Heer Dekeyzer, die tevens lid van het Armbestuur is, ontstemde. Op eene waarlijk vermakelijke wijze voert hij den Heer
<pb n="321"/>Delecosse tot zeven maal toe tegemoet: “Indien gij mij dit vooraf hadt meegedeeld, dan had ik u voldoende inlichtingen kunnen verstrekken.” “Welnu ik zal u de namen dier zestien opgeven, dan kunt gij op uw gemak de gewenschte ophelderingen leveren,” - verklaarde de Heer Delecosse. En ik ben zeer benieuwd wat de wethouder-armvoogd ter opheldering en verklaring te berde heeft gebracht of zal brengen. Ik vrees dat hij en zijne mede-armbestuurders met de ontdekking van den geneeskundige wel wat verlegen zitten. Mijn verzoek toch aan den secretaris van den gemeenteraad van Brussel om een verslag van hetgeen de wethouder De Keyzer in een latere zitting heeft meêgedeeld, bleef tot hiertoe onbeantwoord. - Ik kan mij ook niet voorstellen welke voldoende ophelderingen zijn Edel Achtbare in deze geven zal. 't Feit komt eenvoudig hierop neer: het burgerlijk armbestuur wees een 16tal gezinnen aan waar het een gelijk getal zijner pupillen geplaatst had - en bij onderzoek bleek het dat zij daar niet waren. - “Alzoo blijkt hieruit, dat ook het systeem der plaatsing van de weezen in huisgezinnen zijne teleurstelling meêbrengt.”</p>
<p>Ontegenzeggelijk....Maar wie is zoo dwaas, dat hij er op rekent ze niet te zullen ondervinden? 't Volmaakte bestaat hier op aarde niet. Maar er zijn teleurstellingen die men zich zelven sparen kan. Het Armbestuur der hof- en hoofdstad onzer naburen had zich voor het droevig figuur dat het in deze gemaakt heeft kunnen vrijwaren, door een strenge contrôle over het werk dat het zijnen geëmployeerden heeft opgedragen. Plichtverzuim der subalternen is vaak een gevolg van de slofheid of het blind vertrouwen der hoofden. De treurige ervaring die de Brusselsche armverzorgers hebben opgedaan, hadden zij kunnen voorkomen, door in persoon, op gezette tijden het onderzoek in het werk te stellen, dat nu uit eigen beweging de Heer Delecosse heeft ondernomen. Zij hadden dan het personeel, in hun dienst werkzaam, leeren kennen, de wees zou van hun nauwgezetheid nog meer hebben genoten, en zij zouden het systeem der weesverzorging, dat zij voorstaan, niet in gevaar hebben gebracht en aan scheeve beoordeeling hebben blootgesteld. Gelukkig dat het den leden van den Brusselschen Gemeenteraad niet aan logica noch aan doorzicht hapert. Zij zagen het in, dadelijk
<pb n="322"/>in dat het feit, door den Heer Delecosse met prijzenswaarde onpartijdigheid vermeld, de waarde van het systeem der opvoeding van de weezen in het huisgezin, niets verminderde; maar dat het bij de toepassing van dat systeem vooral ook aankomt op het toezicht over de weezen en de pleegouders te houden. Dien ten gevolge werd door den heer Allard in overeenstemming met den heer Delecosse, een motie voorgesteld, door wier aanneming het verzoek tot oprichting van een weeshuis voor jongens zou worden gewezen van de hand, aldus luidende:</p>
<p>De Raad, overwegende dat het systeem der plaatsing van de weezen in huisgezinnen, voor hunne lichamelijke en zedelijke ontwikkeling het gunstigst is te achten, mits het bezoek der weezen en het toezicht worde uitgebreid en versterkt, gaat over tot de orde van den dag.’</p>
<p>Die motie werd met algemeene stemmen aangenomen.<note place="foot">Ik ontving, bij het ter perse zijn een welwillend schrijven in antwoord op mijn brief waarvan ik op bl: 57 sprak, daar komt o.a. het volgende in voor:
<lb/>
Vous nous demandez également des renseignements concernant les orphelins qui ont été signalés, dans la séance du 2 août 1875, comme ne se trouvant pas aux domiciles indiqués sur les listes fournies par l'administration des hospices pour l'inspection dont M. Delecosse s'était chargé.
<lb/>
Le conseil communal n'a plus été saisi de cette question, mais voici quels sont les renseignements qui nous sont fournis à l'égard de ces seize indigents.
<lb/>
Des seize orphelins, trois étaient agés de moins de seize ans, les treize autres étaient âgés de seize à vingt ans et deux de ceux-ci ont atteint leur majorité depuis cette époque.
<lb/>
Parmi les premiers, un avait été déplacé après que la liste avait été fournie; le second se trouvait encore dans le placement qu'il avait reçu et le troisième avait été, par suite d'une erreur de plume, renseigné comme étant placé à Wavre, alors que son nourricier habite la commune de Chaumont-Gistoux. Ces trois enfants se trouvent dans d'excellentes conditions.
<lb/>
Quant aux enfants âgés de plus de seize ans, six avaient été déplacés par la direction de l'hospice après que la liste eut été dressée; un était encore chez le nourricier indiqué; le huitième avait quitté son nourricier, mais il habitait encore la même commune, chez un autre cultivateur; les cinq autres avaient quitté, sans prévenir l'administration, les nourriciers chez lesquels ils avaient été placés par elle; un d'eux était entré au service militaire comme milicien, deux autres ont été envoyés depuis le mois d'août à l'école de réforme de Ruysselede, et les deux derniers s'étaient parfaitement replacés.
<lb/>
Ainsi que vous pourrez le constater, ces faits ne présentent aucune gravité et ne peuvent venir infirmer les bons résultats obtenus par le placement des orphelins dans les familles. Dans la majorité de ces cas, il s'agissait non plus d'enfants, mais de jennes gens âgés de près de vingt ans, que l'administration ne peut maintenir d'une manière absolue chez leurs nourriciers. Lorsqu'elle constate des cas de désertion, elle prend immédiatement les mesures pour reprimer les abus.
<lb/>
Nous sommes persuadés que ces renseignements vous paraîtront satisfaisants, et vous prions d'agréer, Monsieur, l'assurance de notre parfaite considération.
<lb/>
Par le Collége:
<lb/>
Le Collége des Bourgmestre &amp; Echevins,
<lb/>
J. ANSPACH.
<lb/>
<hi rend="i">Le Secrétaire</hi>,
<lb/>
A. LACOMBLÉ.</note></p>
</div>
<div type="section">
<pb n="323"/>
<head rend="h4">II.</head>
<p>Wij verlaten Brussel en trekken naar de Hoofstad van ons rijk. Waren wij reizigers in den gewonen zin van het woord wij zouden die merkwaardigheden gaan bezichtigen en die plaatsen bezoeken, die den vreemdeling trekken, en als bezienswaardig bekend staan. Nu gaan wij ze voorbij, om kennis te maken met eene inrichting, waarop de hoofdstad trotsch moet zijn; maar die toch, - vergis ik mij niet, - gelijk wel met meer zaken het geval pleegt te zijn, - aan een groot deel der bewoners zelf onbekend is. Of moet men niet veronderstellen dat zij aan velen onbekend is, de <hi rend="spat">Inrichting der stadsbestedelingen</hi> te Amsterdam, onbekend in hare in veel opzichten uitnemende organisatie, onbekend in hare heilzame werkzaamheid? Of, als zij meer, als zij juister bekend ware, zou dan nog door zoo velen, die in het vraagstuk der weesverzorging belang stellen, getwijfeld worden aan de mogelijkheid, aan de uitvoerbaarheid, aan de gewichtige resultaten der opvoeding van weezen in huisgezinnen? - Laat u gunstig uit over dat systeem der weesverzorging, verzeker dat het vinden van geschikte huisgezinnen, (niet voor halve idioten, voor onhandelbare, voor zieke, voor diefachtige weezen, voor zulken zijn de bijzondere inrichtingen, de idiotenschool, Talitha Kumi, de inrichting te Katendrecht, Mettraij, de kinderziekenhuizen) maar voor gewone ouderlooze kinderen zooveel moeite niet in heeft; dat tegenover de baatzucht van enkelen, de onbaatzuchtigheid van anderen staat; dat gij weet dat een aanmerkelijk
<pb n="324"/>getal goed geplaatst is. ‘Nu ja’, zegt men, ‘al zijt gij overtuigd, dat op dezen oogenblik een aanmerkelijk getal goed geplaatst is in gezinnen, dat bewijst nog luttel; dat geeft u nog geen recht het systeem als deugdzaam te noemen. Eerst moet u blijken, hoe die kinderen later in de maatschappij terecht komen. De boom kan in het voorjaar prachtig staan te bloeien, maar hoe licht wordt in den tijd der inzameling de hovenier teleurgesteld. Bloesems zijn nog geen vruchten, en eerst aan de vruchten kent men den boom, aan de resultaten het opvoedings-systeem.’</p>
<p>Ik stem dat gereedelijk toe, en juist dáárom acht ik het, ter wille van het vraagstuk der weesverzorging gelukkig, niet alleen dat de Heer Delecosse, na zich van de goede plaatsing der Brusselsche weezen vergewist te hebben, nu ook zijn onderzoek zal voortzetten, en het antwoord zal zoeken op de vraag: wat er van die weezen, in huisgezinnen opgevoed, later in de maatschappij geworden is, - maar ook dat de Commissie over de <hi rend="spat">Inrichting der stadsbestedelingen</hi> te Amsterdam, aan haar algemeen verslag over 1874 aan Burgemeester en Wethouders, ‘eenige mededeelingen toevoegt, betreffende de resultaten der plaatsing van de weezen in het huisgezin, in de laatste 25 jaar.’ - Die mededeelingen vullen in zeker opzicht het onderzoek van den Heer Delecosse aan, en ik heb met opzet de aandacht op beide gevestigd, omdat het: ‘ja maar de resultaten?’ dat zoo vaak door den een of ander, met ongeloof of wantrouwen tegen het systeem der opvoeding in gezinnen vervuld, schouderophalend wordt uitgeroepen, door de mededeelingen der genoemde Commissie wordt beantwoord.</p>
<p>Na eerst jaren aan een in het zoogenaamde ‘Aalmoezeniersweeshuis’ de stadsweezen, onechte en verlatene kinderen, verzorgd te hebben en vervolgens gedurende vijf en twintig jaren in de weesgestichten te Veenhuizen ‘alleen heil gezocht te hebben voor die ouderloozen,’ is men er sedert 1850 toe overgaan het beginsel van uitbesteding bij hunne verzorging toe te passen. Niet in eens, o neen, maar langzamerhand, bij kleine proefneming in den aanvang, om 't op uitgebreider schaal voort te zetten. En met welk gevolg? De Commissie over de stadsbestedelingen te Amsterdam deelt in nauwkeurige tabellen den toestand mede der 126 meisjes en 152 jon-<pb n="325"/>gelingen, die door haar in gezinnen werden opgevoed<note n="1)" place="foot">Natuurlijk was in die 25 jaar het aantal verpleegden die ten laste der inrichting kwamen, veel grooter; 't bedroeg 988. Maar de 422 wier verpleging nog niet is afgeloopen bleven buiten rekening; zoo ook de 184, die in den loop dier jaren werden afgeschreven, 't zij doordat zij als wees in een gesticht werden opgenomen, of omdat zij aan de ontdekte ouders werden teruggegeven; bovendien kwamen bij het onderzoek niet in aanmerking de weezen, die men bij den aanvang der uitbesteding, in weeshuizen, of soortgelijke inrichtingen plaatste, terwijl de pupillen, die, na in Veenhuizen te zijn grootgebracht eerst op hun 17e of 18e jaar werden uitbesteed, evenmin als degenen, die om bijzondere redenen in het doorgangshuis der inrichting bleven, bij dit onderzoek konden meê tellen.</note>. Die tabellen, (waarop o.a. herkomst, plaats en onkosten van uitbesteding zijn aangeduid) bevatten drie groepen. ‘Om toch over de waarde van een stelsel te kunnen oordeelen, moet het volledig worden toegepast; op hoe jeugdiger leeftijd de verpleging aanvangt, des te zuiverder wordt de toepassing.’ Bij het opmaken der staten is dan ook op den leeftijd bij den aanvang der verpleging gelet en zijn de kinderen om niet al te
uitvoerig te zijn, in drie groepen verdeeld.</p>
<p>De eerste groep bevat 47 meisjes en 42 jongelingen, die vóór of met hun achtste jaar werden uitbesteed, zoodat zij volledig van het verstrekte onderwijs konden gebruik maken.</p>
<p>De tweede groep bevat 46 meisjes en 52 jongelingen, opgenomen en uitbesteed op den leeftijd van 8 tot 13 jaar, die gedurende den verpleegtijd slechts voor een deel van het gewone onderwijs konden gebruik maken, terwijl dit vóór den aanvang dikwijls geheel was verwaarloosd. De derde groep bevat 33 meisjes en 58 jongelingen, wier verpleegtijd eerst met het 14 jaar of later aanving, en die, zoo zij vooraf geen onderwijs hadden genoten, die schade in het geheel niet meer konden herstellen.</p>
<p>Wel nu: van de eerste groep is de uitkomst op 23 jarigen leeftijd geweest, dat van de 47 meisjes: 1 't uitmuntend, 9 't best, 26 't goed en 5 't redelijk hebben; - dat 6 gehuwd, 29 burgerdienstboden, 2 boerendienstboden, 2 naaisters en 2 als kinderen bij de pleegouders zijn, terwijl 5 overleden, en de toestand van 1 onbekend is. Van de 42 jongens hebben 8 het best, 21 't goed, 3 't redelijk; zijn 6 overleden, is de toestand van 3 onbekend, van 1 slecht.</p>
<pb n="326"/>
<p>Betreffende de 46 meisjes der tweede groep wordt meêgedeeld; dat 4 't best, 26 't goed, 8 't redelijk hebben; dat 5 overleden zijn, 1 't min heeft en de toestand van een tweetal onbekend is. Van deze 46 zijn 7 gehuwd; 21 zijn burger- 5 boerendienstboden, één is naaister en 3 zijn als kinderen bij de pleegouders. Wat de 52 knapen dier groep aangaat: heeft 1 't uitmuntend, een 6-tal 't best, hebben 32 't goed, en 6 't redelijk; is een 4-tal bezweken en is men met den toestand van 3 onbekend.</p>
<p>Van de 33 meisjes der derde groep hebben 2 't best, 20 't goed, 7 't redelijk, 2 't min, 1 't slecht. Eén er van is overleden, 3 zijn gehuwd, 25 burger- en 3 boerendienstboden en 1 is naaister. - Drie der 58 jongens, waaruit deze laatste groep bestaat, hebben 't best, 38 goed, 7 redelijk, 2 min en 1 heeft 't slecht; terwijl de toestand van een 6-tal onbekend, en 1 overleden is. Van de 152 jongens, der drie groepen te zamen, zijn 70 ambachtslieden, 29 landbouwers, 5 werklieden, 25 in 's lands dienst en 12 in andere betrekkingen gekomen.</p>
<p>Men begrijpt, dat ik mij bij enkele bijzonderheden der recapitulatie heb moeten bepalen. De nauwkeurige staten, die aan het verslag zijn toegevoegd te laten afdrukken, gaat niet; en ik moet hen, die na het meêgedeelde nog twijfelen of de plaatsing van weezen en gezinnen tot goede uitkomsten leidt, verwijzen naar het verslag zelf. Te opmerkelijker is het resultaat, wanneer men rekening houdt met de geringe middelen, waarmede zij verkregen zijn. Terecht wordt in het verslag opgemerkt: ‘Wel is het waar, dat in de beschikking over groote geldsommen de kracht niet gelegen is; maar onbetwistbaar wordt de uitvoering bemoeielijkt, wanneer de geldkwestie te zeer op den voorgrond treedt, zoodat dáárom moet worden nagelaten, wat anders als wenschelijk wordt beschouwd. Vergeleken toch met hetgeen, bij eene zeer matige raming de verzorging van die 278 personen, in de weezengestichten te Veenhuizen zou hebben gekost, is met het stelsel der uitbesteding eene directe besparing van f 62.400 verkregen. ‘Voeg bij die f 62.400,’ zoo wordt zeer juist in het verslag opgemerkt, ‘wat niet zoo met cijfers is uit te drukken, als: de besparing op de overige 717, nu reeds verworven, en verder te verkrijgen, en die welke voortspruiten uit
<pb n="327"/>het wegvallen der aanzienlijke uitgaven voor hen, die van Veenhuizen, onbekwaam tot iets, of wel verminkt voor het geheele leven, (niet het minst door de fatale oogziekte) werden ontslagen, waardoor zij levenslang ten laste der stad bleven; dan verkrijgt men een cijfer, dat zeker met tonnen gouds zou moeten worden aangeduid; nu nog betalen wij jaarlijks voor hen die uit Veenhuizen bij opheffing van het weezengesticht, als invalide en onbekwaam om immer in eigen onderhoud te voorzien werden overgenomen f 4166.76 en toch is het cijfer dezer verpleegden reeds tot 48 verminderd.’</p>
<p>Opmerkelijk vooral ook is het gunstige resultaat der verzorging in gezinnen boven de gestichtsverpleging verkregen, blijkbaar in de lichamelijke ontwikkeling: o.a. in de lengte, die de jongelingen bij de loting voor de nationale militie bereiken. ‘Bij een onderzoek,’ zoo lezen wij in het verslag, ‘in 1859 in het werk gesteld, bleek dat van de 135 stadsbestedelingen in het gesticht te Veenhuizen verpleegd, die in de laatste zes jaar voor de militie waren ingeschreven, niet minder dan 121 te klein waren, dat is 90%. Thans is die lengte weder opgenomen betreffende 160 jongelingen, die zoowel hier als elders in de laatste 10 jaar zijn uitbesteed; de uitkomst is dat 141 te zamen 10.25 de lengte overschreden dat 19 te zamen 0.91 meter te klein waren dat is 12 op de 100 lotelingen.’</p>
<p>Men zal allicht beweren, dat de verzorging in het weezengesticht te Veenhuizen (dat Goddank is opgeheven) ook bijzonder slecht was, en dat men dien ten gevolge geen recht heeft op de ongunstige gevolgen der gestichtsopvoeding in dezen te wijzen. In andere gestichten zou men betere resultaten verkregen hebben!....Hoe vaak ik het reeds deed, het belang van zoovele ouderloozen dwingt mij er toe op nieuw in herinnering te brengen 't geen ik lees op bladz. 14 van het <hi rend="spat">Rapport der Commissie belast met het onderzoek naar den toestand der kinderen</hi>, <hi rend="spat">in fabrieken arbeidende</hi>:</p>
<p>‘Men kan aannemen, dat, vermits het physisch onderzoek der Commissie bij de klasse der fabriekarbeiders uit den aard der zaak bijna uitsluitend in groote fabrieken heeft plaats gehad, zij ook in den regel hen slechts onderzocht hebben,
<pb n="328"/>die vergelijkender wijze in de beste omstandigheden verkeerden. Des te meer opmerking verdient het wanneer blijkt, hoezeer bepaalde klassen dezer onderzochte fabriekarbeiders nagenoeg standvastig en dikwijls in al de gegevens beneden het normaalpeil van ontwikkeling der overige klassen blijven. Bij enkelen, zooals de Hilversumsche en Zuid-Hollandsche wolfabriekskinderen, komt dit feit zeer sterk uit. Hetzij men hen vergelijke met schoolkinderen, met weeskinderen, met kinderen, die niet in fabrieken arbeiden, met wolfabriekskinderen uit andere streken, steeds staan zij op den laagsten trap. <hi rend="spat">Wij hebben slechts ééne klasse van personen gevonden</hi>, <hi rend="spat">die hierin met hen gelijk staat</hi>, <hi rend="spat">namelijk die der Amsterdamsche weesjongens en weesmeisjes</hi>, <hi rend="spat">die bijna zonder uitzondering in alle leeftijden en alle gegevens beneden het normaalpeil van ontwikkeling staan</hi>.</p>
<p>&nbsp;</p>
<p>De ruimte, waarover ik in dit tijdschrift te beschikken heb, dwingt mij te eindigen en laat mij niet toe dat ik uiteenzette, op welk eene wijze de uitbesteding der stadsweezen, waardoor zulke verblijdende resultaten verkregen werden, georganiseerd is. Zij is het werk van den Directeur dier inrichting, den Heer F. Beudeker, die gedurende 25 jaren met een ijver, boven allen lof verheven aan de weesverzorging zijn krachten wijdt. Ik verwijs ieder belangstellende naar de uitnemende beschrijving die hij zelf aangaande de regeling der uitbesteding gegeven heeft in het Tijdschrift der Vereeniging in het belang der Weezenverpleging, III<hi rend="sup">e</hi> jaargang (1872) bladz. 59 en volgende.</p>
<p>&nbsp;</p>
<p><hi rend="spat">Dockum</hi>.</p>
<p>M.W. <hi rend="sc">Scheltema Ezn.</hi></p>
</div>
</div>
<div type="chapter">
<interpGrp>
<interp type="primair" value="lode017"/>
<interp type="secundair" value="tange002"/>
</interpGrp>
<pb n="329"/>
<head rend="h3">Tanger.
<lb/>
Door Edmondo de Amicis<note n="1)" place="foot">Wij bieden hierbij onzen lezers aan het eerste hoofdstuk van een nieuw werk van den talentvollen <hi rend="sc">Edm. de Amicis</hi>, getiteld ‘Marocco,’ dat binnen kort in Italië het licht zal zien. Wij denken dit door meerdere te doen volgen.</note>.
<lb/>
(Uit het Italiaansch vertaald door D. Lodeesen).</head>
<p>De straat van Gibraltar is wel van alle zeeëngten die welke de twee meest verschillende landen het scherpst van elkaar afscheidt. En dat verschil komt nog sterker uit, als men van Gibraltar naar Tanger gaat. Aan deze zijde kookt nog het gejaagde, luidruchtige en schitterende leven der Europeesche steden, en elk Europeesch reiziger voelt zich nog zoo goed als t'huis bij de tallooze trekken van verwantschap in voorwerpen en gebruiken. Doch op een afstand van drie uren verder klinkt de naam van Europa reeds bijna als een fabelachtige naam; Christen beteekent er zooveel als vijand; onze beschaving is er onbekend of gehaat of geminacht; alles, van de eerste grondslagen der maatschappij tot de nietigste onderdeelen van het huiselijk leven, is anders; nergens treft men zelfs de geringste aanduiding van de nabijheid van Europa. Men is in een onbekend land, waaraan niets ons bindt en waarvan alles nog ontdekt moet worden. Van het strand kan men de Europeesche kust nog zien, maar het hart voelt er zich reeds eindeloos ver van verwijderd, alsof dat strookje zee een oceaan en die blauwe bergen een droom waren. In een tijdsverloop van drie uren heeft er
<pb n="330"/>in ons een der wonderlijkste veranderingen plaats gegrepen, die men hier beneden kan beleven.</p>
<p>&nbsp;</p>
<p>De aandoeningen echter die men ondervindt bij het aanschouwen van dat onmetelijke en geheimzinnige land, dat ons reeds in de kindsheid door de verbeelding spookt, worden al aanstonds jammerlijk gestoord door de wijze waarop men aan land moet komen. Terwijl ik op het dek naar de witte huizen van Tanger stond te turen, hoorde ik een Spaansche dame achter mij vol angst roepen: ‘Wat willen die lui toch?’ En toen ik goed toezag naar den kant waarheen ze wees, zag ik achter de schuiten die op ons aanroeiden om de passagiers op te nemen, een ganschen zwerm havelooze, half naakte Arabieren tot over de knieën in 't water staan, die met woeste gebaren als bezetenen op onze boot wezen, als ware het een bende roovers die elkaar toeriepen: ‘Daar is onze buit!’</p>
<p>Daar ik niet wist wat ze waren en wat ze wilden, was ik niet geheel op mijn gemak, toen ik, met nog eenige andere passagiers, in een dier schuitjes stapte. Toen we een twintig passen van het strand af waren, schoot die gansche geelbruine bende op de schuit toe; ze klampten zich met de handen aan het boord vast en begonnen in 't Arabisch en in 't Spaansch als razenden te schreeuwen, totdat we eindelijk begrepen, dat het water te laag was om te landen en wij op hun ruggen moesten overstappen. Daarmede was de vrees voor een uitplundering weggenomen, maar om voor de angst voor ongedierte plaats te maken. De dames werden op stoelen als in triumf weggedragen, en ik deed mijn intocht in Africa te paard op een ouden mulat met mijn kin op zijn kruin en mijn voeten half in het water.</p>
<p>Aan land gekomen, leverde mijn mulat mij af aan een anderen Arabischen pakdrager, die mij de stadspoort binnenleidde en mij half in den draf voorging door een steegje waar niemand liep, tot aan een herberg, die ik echter al heel spoedig weer verliet, om onder geleide van een gids naar de drukste straat te gaan.</p>
<p>&nbsp;</p>
<p>Het eerste dat mij trof, en veel sterker trof dan ik zeggen kan, was het geheele voorkomen der menschen.</p>
<pb n="331"/>
<p>Allen dragen een soort van kapotjas, zeer lang en van wit laken of linnen, met een groote kap, die bijna altijd recht overeind op het hoofd staat, zoodat de gansche stad een groot klooster van Dominicaner monniken schijnt te zijn. Van al die menschen met hun spitse kappen, wandelt een gedeelte langzaam, statig en stil voort, als wenschten ze niet gezien te worden; een ander deel zit of hurkt langs de muren, voor de winkels, aan de hoeken der huizen, onbeweeglijk en met strakken blik neder, evenals de versteende menschen uit hun volkslegenden. De gang, de houdingen, de wijze van kijken, alles is nieuw voor ons; alles teekent een totaal anderen kring van gedachten en van behoeften, een geheel verschillende manier om den tijd en het leven te beschouwen. Al die menschen schijnen volstrekt niets te doen te hebben, en zich in 't minst niet te bekommeren noch om de plaats waar ze zijn, noch om de dingen die rondom hen gebeuren. Allen hebben in hun blik iets zwevends en diepzinnigs, als iemand die met eene <hi rend="spat">idée fixe</hi> vervuld is, of die aan ver verwijderde plaatsen en tijden denkt, of die met open oogen droomt.</p>
<p>&nbsp;</p>
<p>Zoodra ik mij tusschen de menigte gewaagd had, trof mij een eigenaardige lucht, die ik nooit geroken had tusschen Europeanen; een lucht die ik niet beschrijven kan, maar die alles behalve liefelijk was, en toch begon ik haar niet een zekere nieuwsgierige gretigheid op te snuiven, als moest ze mij op het spoor van iets brengen. Terwijl ik mijn rondwandeling voortzette, zag ik aan die menigte, waartusschen ik eerst geen onderscheid bespeurd had, een eindelooze verscheidenheid van voorkomen. Ik zag blanke, zwarte, gele en bronzen aangezichten voorbijkomen; hoofden met zeer lange haarstaarten en knikkers zoo kaal en glimmend als metalen ballen; mannen mager en schraal als mummies; oude kerels van een afzichtelijke vervallenheid; vrouwen met het hoofd en het gansche lichaam in een vormloozen lompenrommel gehuld; knapen met lange vlechten; koppen van sultans en tronies van wilden, van toovenaars, kluizenaars en bandieten, van menschen die onder een onbegrensde droefheid of een doodelijke verveling gebukt gaan; niemand, of zoo goed als niemand, die glimlachte; langzaam en zwijgend liepen ze
<pb n="332"/>achter elkander, als spoken over een kerkhof. Ik weet niet waarom, maar bij dat schouwspel voelde ik een zekere behoefte om naar mijn eigen persoon te kijken en bij mijzelf te zeggen: ‘Ik ben die en die, het land waar ik ben, is Afrika, en die lui zijn Arabieren’ - en om een oogenblik na te denken, ten einde mij die gedachte in 't hoofd te prenten.</p>
<p>Toen ik hier lang genoeg geweest was, begonnen wij door de andere straten te dwalen. De stad is in volkomen overeenstemming met de bewoners. Ze is van 't begin tot het eind één doolhof van kromme straatjes of liever gangetjes; de vierkante, blinkend witte huisjes hebben geen vensters, en deurtjes waar ternauwernood een mensch door gaan kan; ze schijnen meer gemaakt om zich te verschuilen dan om er in te wonen, en ze zien er half als gevangenissen half als kloosters uit. In vele straten ziet men niets anders dan het wit der muren en het blauw des hemels; nu en dan een Moorschen boog boven een deur, eenig lofwerk aan een venster, een roode streep onder langs de muren, of een zwart geschilderde hand naast een deur, om de booze geesten af te weren.</p>
<p>Bijna al de straten liggen vol verrotte groenten, vederen, vodden, beenderen, ja, hier en daar liggen doode honden en katten, die de lucht verpesten. Nu en dan treft men een troepje Arabische jongens, óók onder de witte kap, die spelen of met hun eigenaardig neusgeluid verzen uit den Koran opzeggen; of een bedelaar die neêrgehurkt zit; een Moor op een muildier; een overladen ezel met bebloede ruggegraat, waarachter een halfnaakte Arabier loopt te ranselen; kale, kortstaartige honden en katten van een fabelachtige magerheid. Van tijd tot tijd komt u uit de huizen de lucht van knoflook tegen, of de rook van kîf of aloë die gebrand wordt, van smeer of visch. En zoo gaat het de gansche stad door, die overal dezelfde verblindende witheid en hetzelfde waas van geheimzinnigheid, weemoedigheid en verveling heeft.</p>
<p>&nbsp;</p>
<p>Na een weinig rondgedwaald te hebben, kwamen we uit op het hoofdplein, tevens het eenige plein van Tanger. Het wordt door een lange straat doorsneden, welke van den zeekant begint en de gansche stad doorloopt. Het is een rechthoekig plein, omgeven door Arabische winkeltjes, die in onze
<pb n="333"/>armste dorpjes nog een povere figuur zouden maken. Aan een zijde is een fontein, waaromheen zich voortdurend Arabieren en negers verdringen om in lederen zakken en kruiken water te putten; aan een andere zijde zitten den ganschen dag acht of tien gesluierde vrouwen, die brood verkoopen. Op dit plein staan ook de zeer bescheiden gebouwen der vreemde gezantschappen, die echter als paleizen uitsteken te midden der verwarde troep Moorsche huisjes.</p>
<p>Binnen deze kleine ruimte is al het leven van Tanger geconcentreerd; maar het is niet meer dan het leven van een dorp. Daar is de eenige tabakswinkel van de stad, de eenige drogisterij, het eenige koffijhuis, - een kamer met een biljart, - en de eenige hoek, waar men somtijds een gedrukte aankondiging aangeplakt ziet. Daar is de verzamelplaats van de halfnaakte straatjongens, de rijke leegloopers, de Mooren, de Joden die over hun handel spreken, de Arabische sjouwerlui die staan te wachten op de aankomst van de stoomboot, de klerken der gezantschappen die op het etensuur wachten, de vreemdelingen die pas zijn aangekomen, de tolken en de bedelaars. Daar ontmoeten elkaar de koerier die de orders des sultans van Fez, Mechinez of Marocco brengt, en de bode die van de post komt met de dagbladen van Londen en Parijs; de schoone uit den harem en de vrouw van den minister; het kameel van den Bedoeïen en het schoothondje der Europeesche; de tulband en de cylinder-hoed; de volle tonen der piano die uit het venster van een consulaat ruischen, en het klaaglijke gezang dat uit de deur van een moskee komt. En het is het punt waar de laatste golfslag van de Europeesche beschaving zich breekt en wegsterft in het eindeloos moeras van de Afrikaansche barbaarschheid.</p>
<p>&nbsp;</p>
<p>Van het plein gingen we langs de hoofdstraat en door een paar oude poorten, tegen het donker worden, naar buiten de stad. Daar kwamen we op een open terrein tegen een heuvel aan gelegen, Socdi Barra<note n="1)" place="foot">De vertaler erkent bescheidenlijk de bastaardtaal der Maroccanen niet te kennen, en verzoekt dus dergelijke eigennamen, voor zoo ver ze niet zuiver Spaansch zijn, te mogen weergeven, ongeveer zooals hij ze in zijn origineel vindt.</note> of Buitenmarkt geheeten, omdat er alle Zondagen en Donderdagen markt gehouden wordt.
<pb n="334"/>Deze is misschien van alle plaatsen die ik in Marocco gezien heb, de plek welke mij 't duidelijkst het karakter des lands deed gevoelen. Het is een kaal open terrein, één-en-al bulten en kuilen, met een graf van een heilige, bestaande uit vier witte muren, dat halverwege de helling gelegen is. Op het hoogste gedeelte is een kerkhof; verderop staat hier en daar een aloë of een vijgeboom; onderaan stuit de blik op de uitgetande muren der stad.</p>
<p>Op dat oogenblik zag men dicht bij de stadspoort een troep Arabische vrouwen op den grond zitten, met hoopen groenten voor zich; bij het graf van den heilige lag een lange rij kameelen neergehurkt; hoogerop zag men eenige donkere tenten en een kring Arabieren, die met alle aandacht zaten te luisteren naar een grijsaard, die in het midden stond en aan het verhalen was; hier en daar zwierven of stonden koeien en paarden; en op het hoogste gedeelte, tusschen de steenen en aardhoopen van het kerkhof, stonden weer eenige Arabieren, onbeweeglijk als beelden, met het gelaat naar de stad gekeerd, terwijl het gansche lichaam in de schaduw der ondergaande zon was en alleen de punten hunner kappen tegen den vergulden horizont uitstaken. Over dat alles was een kalmte van kleuren, een stilte en somberheid verspreid, waarvan de indruk met spreken niet was weer te geven, tenzij door woord voor woord zachtkens den toehoorder toe te fluisteren, evenals wanneer men een geheim meedeelt.</p>
<p>&nbsp;</p>
<p>Mijn gids wekte mij uit mijn beschouwing en bracht mij naar mijn logement terug. Hier werd het onaangename gevoel, mij zoo geheel onder vreemden te bevinden, voor 't eerst wat getemperd door de omstandigheid, dat alle gasten Europeanen en Christenen waren en eveneens gekleed gingen als ik zelf. Er was een twintigtal personen aan tafel, dames zoowel als heeren, van zeer verschillende nationaliteit, zoodat ze een trouw beeld gaven van de vreemdsoortige kruising van rassen en belangen, welke in deze oorden gevonden wordt: een Franschman uit Algiers geboortig, getrouwd met een Engelsche van Gibraltar; een Spanjaard uit Gibraltar, wiens vrouw de zuster van een Portugeeschen consul van de Westkust was; een oude Engelschman met een dochter die
<pb n="335"/>te Tanger en een kleindochter, die te Algiers geboren was; familiën, die van het eene werelddeel naar het andere zwerven of over de beide kusten verstrooid zijn, die vijf talen spreken en half op zijn Arabisch half op zijn Europeesch leven.</p>
<p>Zoodra het eten begonnen was, kwam ik in een levendig gesprek, nu eens in het Fransch, dan eens in het Spaansch, met Arabische woorden doorspekt, over allerlei onderwerpen die ten eenenmale vreemd zijn aan de Europeesche conversatie: b.v. over den prijs van een kameel, het inkomen van een Pacha; of de Sultan blank of bruin was; of het waar was dat er tien koppen van opstandelingen uit de provincie Garet naar Fez gebracht waren; wanneer zekere godsdienstige dwepers die de schapen levend eten, te Tanger zouden komen, en andere dergelijke zaken meer, die den duivel der nieuwsgierigheid in mijn ziel aan het dansen brachten. Daarop kwam men over Europeesche politiek te spreken, met die eigenaarde loszinnigheid die men altijd in het politiseeren van menschen uit verschillende landen aantreft, en met die gewone groote holle phrases waarmede men over een totaal uitheemsche politiek spreekt, onder het fabriceeren en phantaseeren van de dolzinnigste verbonden en de fabelachtigste oorlogen. En dan weer viel het gesprek op Gibraltar, het onvermijdelijke onderwerp, het groote Gibraltar, het aantrekkingspunt van alle Europeanen van deze kusten, waarheen de zonen gaan om te studeeren, waar men een nieuw kleed gaat koopen, een meubelstuk bestellen, een opera hooren, een mondvol Europeesche lucht inademen.</p>
<p>En eindelijk kwam het Italiaansche gezantschap ter sprake, dat naar Fez zou vertrekken, en ik, die daar deel van zou uitmaken, kon tot mijn groote genoegen hooren, dat die gebeurtenis gewichtiger was dan ik gemeend had, dat men er over sprak in gansch Tanger en Gibraltar, ja te Algesira, Cadix en Malaga, en dat de karavaan wel een mijl lang zou zijn, en dat er Italiaansche schilders bij het gezantschap zouden zijn, ja, dat er misschien ook een <hi rend="i">representant van de pers</hi> bij zou wezen. Op dat bericht stond ik bescheidenlijk van tafel op en verwijderde mij met statigen tred.</p>
<p>&nbsp;</p>
<p>Iets later, toen het volledig nacht geworden was, wilde ik nog eens ronddwalen, om Tanger bij nacht te zien. Er
<pb n="336"/>was nergens een lantaarn; nergens een venster waar nog licht te zien was; geen spleet waar een lichtstraal doorschemerde. De stad scheen onbewoond en had geen ander licht dan dat van den sterrenhemel, waartegen de hoogere huizen wit afstaken, als énorme graftombes van marmer, en daarboven teekenden zich alleen de spitsen der minarets en de takken der palmen duidelijk af. Ik ging tot aan het eind van de hoofdstraat: de poorten der stad waren gesloten. Ik zwierf door andere stegen: alles was potdicht, stil en stom. Een paar keer strompelde ik tegen iets aan, dat mij eerst een hoop lompen toescheen, maar het was een slapende Arabier. Herhaaldelijk voelde ik met een griezeling veeren of beenen onder mijn voet kraken, of trapte ik op iets zachts en weeks, dat niets anders dan een kreng van een hond kon zijn. Een Arabier onder zijn kap schoof mij vlak langs den muur als een spook voorbij; van een anderen zag ik den witten mantel een oogenblik in de verte schemeren en om een hoek verdwijnen; bij een kromming hoorde ik, zonder iets te zien, een haastig ruischen van mantels en pantoffels, waaruit ik vermoedde, dat ik een geheime bijeenkomst gestoord had. Terwijl ik voortstapte, hoorde ik niets anders dan het geluid van mijn eigen schreden; als ik stil stond, hoorde ik niets anders dan mijn ademhaling. Ik had een gevoel, alsof al het leven van Tanger zich in mij alleen geconcentreerd had, en alsof mijn stem, wanneer ik geroepen had, geklonken zou hebben van het eene einde der stad tot het andere als een donderslag. Ik dacht aan al die schoone Arabische slaapsters welke ik voorbijstapte, en aan de vreemde geheimenissen die ik ontdekt zou hebben, als al die huizen zich eens plotseling geopend hadden, zooals in een ballet-tooneel.</p>
<p>Van tijd tot tijd bleef ik stilstaan voor de lichtende witheid van sommige muurvakken, waarop juist het maanlicht viel, zoodat ze door electriciteit verlicht schenen te zijn. In een achterbuurt ontmoette ik een neger met een lantaarn, die bleef stilstaan totdat ik voorbij was, onder het prevelen van voor mij onverstaanbare woorden. Op het oogenblik, dat ik op het plein uitkwam, hoorde ik te midden van die geduchte stilte op eens een plompen lach, die mij kippenvel gaf. Het waren twee jongelui met den cylinderhoed op 't hoofd, dus waarschijnlijk klerken van een consulaat, die al
<pb n="337"/>pratende voortliepen. In een hoek van het plein, onder het zeil van een gesloten winkel, zag ik bij het schijnsel van een stervend lichtje een hoop witachtige lappen, waaruit een zeer zacht getokkel op een cither en een zwak bevend en klaaglijk stemgeluid mij tegenklonken, als werden de tonen van een grooten afstand door den wind overgevoerd. Ik stond daar onbeweeglijk, eer droomende dan denkende, totdat de twee jongelieden en het lichtje verdwenen, en toen keerde ik naar mijn logement terug, vermoeid, met de zenuwen in oproer en de verbeelding in de war, met een nieuw en eigenaardig verward bewustzijn van mij zelven, zooals ik dikwijls gedacht heb dat iemand zou moeten hebben, die van de aarde naar een andere planeet verhuisd ware.</p>
<p>&nbsp;</p>
<p>Den volgenden morgen ging ik mijn opwachting maken bij onzen Italiaanschen zaakgelastigde, of consul, den heer Stefano Scovasso. Hij kon niet zeggen dat ik niet op mijn tijd gekomen was. Den 8<hi rend="sup">sten</hi> April (1875) had ik, te Turijn, zijn uitnoodiging ontvangen, met de mededeeling, dat de karavaan den 19<hi rend="sup">den</hi> van Tanger vertrekken zou: in den ochtend van den 18<hi rend="sup">den</hi> stond ik voor de deur van het consulaat.</p>
<p>Ik kende den heer Scovasso niet van persoon; maar ik wist het een en ander aangaande hem, waardoor ik zeer nieuwsgierig geworden was naar de kennismaking met hem. Van twee zijner vrienden bij wie ik voor mijn vertrek inlichtingen had ingewonnen, had de een mij meegedeeld, dat hij iemand was, die in staat zou zijn om te paard van Tanger naar Tombuctoe te rijden, zonder ander geleide dan een paar pistolen; de ander had hem de zeer slechte gewoonte nagegeven, van zijn eigen leven te wagen om dat van anderen te redden. Op die inlichtingen kende ik hem zoodra ik hem maar van verre zag, nog eer de tolk van mijn logement, die mij gebracht had, mij hem aanwees. Hij stond in de deur van zijn woning, tusschen eenige Arabieren, die onbeweeglijk in een onderdanige houding rondom hem stonden en zijn orders schenen af te wachten. Ik maakte mij bekend, hij ontving mij als zijn gelijke en noodigde mij uit, mij van stonde af aan als gast bij het ‘hoofdkwartier’ te beschouwen. Hij gaf mij de noodige berichten aangaande de
<pb n="338"/>‘expeditie.’ Het vertrek was tot de eerste dagen van Mei uitgesteld, omdat in die dagen het Engelsche gezantschap te Fez was. In dien tusschentijd werden de paarden, kameelen, muilezels en een escorte ruiterij verwacht, dat ons op de reis begeleiden zou. Een transportschip van onze oorlogsmarine, de Dora, zou de geschenken die Victor Emanuel aan den keizer van Marocco zond, naar Larrasch, op de kust van den Atlanticus, brengen. Het hoofddoel van de reis was, voor onzen zaakgelastigde, om zijn geloofsbrieven aan den jeugdigen sultan, Mulei el Hassen, die in September van 1873 den troon bestegen had, te overhandigen. Er was nog nooit een Italiaansch gezantschap te Fez geweest; het was de eerste keer dat de vlag van het nieuwe Italië in het binnenland van Marocco vertoond zou worden. Daarom zou het gezantschap met buitengewone plechtigheid ontvangen worden. Het ministerie van oorlog had een kapitein van den generalen staf, den heer Giulio di Boccard, gedetacheerd; het ministerie van marine, een kapitein van een fregat, den heer Fortunato Cassone, die toen commandant van de Dora en thans kapitein ter zee is. Dezen, benevens de Italiaansche vice-consul van Tanger en onze consulaire agent van Mazagan, maakten het officieele personeel van het gezantschap uit. De schilders Ussi van Florence en Biseo van Rome, benevens mijn persoon, waren particulier door den heer Scovasso uitgenoodigd. Behalve den agent van Mazagan, waren allen reeds te Tanger aanwezig.</p>
<p>&nbsp;</p>
<p>Mijn eerste werk, zoodra ik alleen gelaten werd, was om het huis in oogenschouw te nemen, waarin ik mij bevond; en inderdaad het huis van een Europeeschen consul in Afrika, en vooral van een consul die aanstalten maakt voor een lange reis in het binnenland, is het beschouwen wel waard. Het gebouw op zich zelf heeft niets buitengewoons; van buiten is het wit en kaal, heeft een tuintje voor de deur, een kleine binnenplaats, en op de binnenplaats vier kolommen die een overdekte gallerij dragen, welke aan de binnenzijde op de hoogte der eerste verdieping rondom alle vertrekken loopt. Het is een heerenhuis van Cadix of Sevilla. Maar het personeel, het leven in dat huis waren voor mij iets totaal nieuws. Huishoudster en kok waren Pie-<pb n="339"/>monteezen, verder waren er een Moorsche dienstmaagd van Tanger en een negerin van Soedan, met bloote voeten; Arabische huisknechts en stalknechts in groote witte jassen; consulaire wachten met de fez, rooden caftan en ponjaard; en al dat volk was den ganschen dag druk in de weer.</p>
<p>Op sommige tijden was het een gaan en komen van Joodsche werklieden, zwarte sjouwerlui, tolken, soldaten van den Pacha, Mooren die onder bescherming van het gezantschap stonden, om duizelig te worden. De binnenplaats stond vol met kisten, veldbedden, tapijten, lantaarns. Den ganschen dag hoorde men het kloppen van den hamer en het knarsen van de zaag; de dienstboden riepen elkaar met de vreemdklinkende namen van Fatma, Racma, Selam, Mohammed, Ali, Abd-er-Rhaman. En dan die Babylonische spraakverwarring! Een Moor gaf in het Arabisch een opdracht aan een anderen Moor, die haar in het Spaansch aan de huishoudster overbracht, die haar in het Piemonteesch voor den kok vertaalde. Het was een voortdurend kruisvuur van vertalingen, explicaties, vergissingen en onzekerheden, doorschoten met <hi rend="i">Por dios</hi>, <hi rend="i">Allah's</hi> en Italiaansche vloeken. Op straat defileerden gansche rijen paarden en muilezels. Voor de deur stond voortdurend een troep nieuwsgierigen of arme duivels, Arabieren of Joden, die een flauwe hoop op de bescherming van het gezantschap koesterden. Van tijd tot tijd kwam er bezoek van een anderen gezant of een consul, en dan neigden zich alle fez' en alle tulbanden ter aarde. Telkens kwam er een geheimzinnige bode, een ongewoon costuum, een vreemd gelaat opdoemen. Kortom, het was een eindelooze verscheidenheid van gezichten, van kleuren, van gebaren, van tongvallen, van drukten, zoodat er slechts de muziek aan ontbrak om zich in een theater te kunnen wanen, waar een Oostersch ballet opgevoerd werd.</p>
<p>&nbsp;</p>
<p>Mijn tweede gedachte was het een of ander boek van mijn gastheer machtig te worden, om op de hoogte te komen in welk land ik mij bevond, eer ik de gebruiken zou gaan bestudeeren. Dat land, tusschen de Middellandsche Zee, Algiers, de woestijn Sahara en den oceaan ingesloten, door den grooten bergketen van den Atlas doorsneden, door breede rivieren besproeid, door eindelooze vlakten afgewisseld, met
<pb n="340"/>alle klimaten gezegend, met onuitputtelijke rijkdommen in drie natuurrijken begiftigd, door zijn ligging geschikt om een groote handelsweg tusschen Midden-Afrika en Europa te worden, wordt tegenwoordig bewoond door nog geen acht millioen inwoners, Berberen, Mooren, Arabieren, Joden, Negers en Europeanen, die over een terrein verspreid zijn, dat grooter is dan gansch Frankrijk. De Berberen, de eigenlijke kern der inheemsche bevolking, een woest, woelig en ontembaar volkje, bewonen de ontoegankelijke bergstreken van den Atlas en zijn zoo goed als onafhankelijk van het gezag des sultans. De Arabieren, het overheerschende volk, bezetten de vlakte, zijn nog meest nomaden en herders en hebben nog niets afgelegd van hun antieke fiere karakter. De Mooren, verbasterde Arabieren, stammen meerendeels af van de Spaansche Mooren; ze wonen in de steden en hebben den rijkdom, de posten en den handel in handen. De zwarten, ongeveer vijfhonderd duizend in getal, stammen uit Soedan en zijn grootendeels slaven, werklieden en soldaten. De Joden, ook ongeveer ten getale van een half millioen, stammen meest af van de Joden die in de Middeleeuwen uit Europa verbannen werden; ze worden hier nog meer onderdrukt, gehaat en veracht dan in eenig ander land der wereld; ze oefenen kunsten en handwerken uit, schacheren en schrapen op alle mogelijke wijzen met de sluwheid, kruiperigheid en volharding die aan hun ras eigen zijn, en vinden een vergoeding voor de onderdrukking in het bezit der penningen welke ze hun onderdrukkers afhandig maken. De Europeanen, die door de Muzelmansche onverdraagzaamheid langzamerhand van het binnenland naar de kusten des rijks zijn verdrongen, zijn minder dan twee duizend in getal; ze wonen meerendeels in de stad Tanger en leven rustig onder de schaduw der vlaggen van de verschillende consulaten.</p>
<p>Die gansche, ongelijksoortige, verstrooide en onsamenhangende bevolking wordt in den band gehouden, meer dan geregeerd, door een militair bewind, dat als een énorme polyp al de levenssappen van den staat opzuigt. De stammen en gemeenten staan onder Sheiks, de steden en provinciën onder Caid's, de groote provinciën onder Pacha's, en de Pacha's onder den Sultan. Deze is hoofd der politie, opperpriester, hoogste rechter en uitvoerder der wet, welke van hem alleen
<pb n="341"/>uitgaat; hij is vrij om naar zijn willekeur munt, belasting, maten en gewichten te veranderen, en meester over de bezittingen en het leven zijner onderdanen.</p>
<p>Onder den druk van zulk een bestuur en binnen den onbuigzamen kring van den Muzelmanschen godsdienst, afgesloten van allen Europeeschen invloed en vergiftigd door een woest fanatisme, blijft al datgene wat in andere landen leeft en zich ontwikkelt, hier onbeweeglijk of komt in verval. De handel wordt vermoord door het monopolie, door de verbodsbepalingen op uit- en invoer, door de weerhanige veranderlijkheid der wetten. De industrie, door de belemmeringen van den handel insgelijks in haar ontwikkeling gestuit, is blijven staan op de hoogte die ze had, toen de Mooren uit Spanje verjaagd werden, met haar primitieve werktuigen en haar kinderlijke kunstvaardigheid. De landbouw, gedrukt door belastingen, gebonden door de beperkingen van den uitvoer, slechts gedreven om aan de eerste behoeften des levens te voldoen, is zoo in verval dat hij nauwelijks den naam van landbouw verdient. De wetenschap, verstikt onder den Koran, verblind door het bijgeloof, bepaalt zich, in de hoogste scholen, tot de weinige beginselen die in de Middeleeuwen onderwezen werden. Er zijn geen drukkerijen, geen boeken, geen landkaarten. Zelfs de taal, een verbastering van het Arabisch, slechts in een onvolkomen en veranderlijk schrift weergegeven, gaat nog steeeds achteruit. Het volkskarakter gaat in het algemeene verval mede ten gronde; de gansche antieke Muzelmansche beschaving sterft weg.</p>
<p>Datzelfde Marocco, het uiterste westelijke bolwerk van het Islamisme, weleer de zetel van een monarchie wier schepter reikte van den Ebro tot aan Soedan, en van den Niger tot aan de Balearische eilanden; dat op bloeiende universiteiten, uitgestrekte bibliotheken, beroemde geleerden en een geduchte krijgsmacht te land en ter zee kon bogen, is thans niet meer dan een kleine staat, zoo goed als onbekend, vol ellende en vol bouwvallen, die met het overschot zijner krachten zich weert tegen de overstelping der Europeesche beschaving, en die nog slechts door den onderlingen naijver der beschaafde staten op zijn wankelende grondvesten staande wordt gehouden.</p>
<p>&nbsp;</p>
<p>Wat Tanger betreft, het oude Tingis, - waarvan het
<pb n="342"/>Mauretania Tingitana der ouden zijn naam had, - het kwam achtereenvolgens onder de Romeinen, Vandalen, Grieken, Visigothen, Arabieren, Portugeezen, Engelschen. Het is een stad van 15000 inwoners, die door hare andere zusters van het rijk ‘de <hi rend="i">prostituée</hi> der Christenen’ genoemd wordt, ofschoon er geen sporen meer overgebleven zijn van de kerken en kloosters die de Portugeezen er stichtten, en de christelijke godsdienst er thans slechts een kleine kapel heeft, die in het midden der consulaire woningen verborgen ligt.</p>
<p>Van nu af begon ik in de straten van Tanger mijn voorbereidende studiën te maken voor de reis, dag voor dag mijn opmerkingen opteekenende. Ziehier eenige er van, onvolledig en onsamenhangend, maar onder den indruk der dingen zelf geschreven, en daardoor misschien getrouwer dan een met kunst doordachte beschrijving.</p>
<p>&nbsp;</p>
<p>Ik schaam mij ieder keer als ik een Moor in zijn volle staatsie voorbijkom. Ik vergelijk mijn armzalig hoedje bij zijn enormen mousselinen tulband, mijn schamel jasje bij zijn langen jasmijnkleurigen of rozerooden kaftan, kortom de benepenheid van mijn grijze en zwarte kleedij, bij de ruimheid, de blinkendheid, de eenvoudige en hoofsche waardigheid van zijn gewaad, - en het is mij of ik daarbij het armzalig figuur maak van een vlieg naast een vlinder. - Ik sta dikwijls geruimen tijd, aan het venster van mijn kamer, te turen op een bloedrooden palm en een anderen goudgelen boom, die beneden op het plein achter een pilaster te voorschijn komen, en ik kan mijn oogen niet verzadigen van het aanschouwen. Alles brengt mij in exstase en ik benijd hun den kaïk, die lange strook van wol of helder witte zijde met doorschijnende strepen, die zich rondom den tulband slingert, langs den rug neervalt, rondom de lendenen kronkelt, naar de schouders opstijgt en tot op de voeten afdaalt, en, de prachtige kleuren der kleeding nevelachtig omsluierende, bij elk tochtje trilt, golft en opzwelt, bij elken zonnestraal schijnt te vlammen, en aan den ganschen persoon het voorkomen van een omwolkt visioen geeft. Met dien allersierlijksten sluier omhullen en omkransen de Muzelman en zijn bruid hun liefde.</p>
<p>&nbsp;</p>
<p>Wie het niet gezien heeft, kan zich niet voorstellen, hoe
<pb n="343"/>ver bij de Arabieren de kunst gaat om zich op te rollen en weg te moffelen. In hoekjes, waar wij kwalijk raad zouden weten om een hoop lappen of een bundel stroo te stoppen, weten zij zich lekker te maken als in een veeren bed. Ze kronkelen zich rondom elke verhevenheid, ze vlijen zich in elke holte, ze plakken zich tegen de muren als lofwerk; ze strekken zich uit en kruipen ineen op den grond, zoodat er slechts een witte mantel om te drogen uitgespreid schijnt te liggen; ze strengelen zich ineen, nemen den vorm van kogels, van vierkanten, van monsters zonder armen, zonder beenen, zonder hoofd, aan; en de straten en pleinen der stad schijnen bezaaid met lijken en stukken van menschen, als na een groote slachting.</p>
<p>&nbsp;</p>
<p>Hoe meer ik dat volkje beschouw, des te meer bewonder ik den adel van hun bewegingen. Bij ons is er bijna niemand, die niet ten gevolge hetzij van enge kleeren, hetzij van knellend schoeisel, hetzij van een zekere gemaaktheid, een onnatuurlijken gang heeft. Maar deze menschen bewegen zich met de ongedwongen sierlijkheid van fiere wilde beesten. Hoe ik zoek, ik vind onder hen geen enkele van die velerlei malle figuren van windbuilen, dansmeesters of verliefde gekken, waaraan we in onze streken al gewoon zijn. Allen hebben in hun wijze van gaan iets van de deftigheid van een priester, van de majesteit van een koning en van de ongedwongenheid van een militair. En, merkwaardig! datzelfde volk, dat uren achtereen neergehurkt zit of onbeweeglijk als verstijfd stilstaat, zoodra het door de een of andere hartstocht geprikkeld wordt, ontwikkelt het een kracht van gebaren en van stem, die aan razernij grenst. Maar zelfs in de uitbarsting der hevigste hartstochten bewaren ze een soort van tragische waardigheid, waaraan vele acteurs een model konden nemen. Niet licht zal ik den Arabier van dezen morgen vergeten, een afgeleefden grijsaard, die, zooals ik later hoorde, voor logenaar werd uitgemaakt door een ander met wien hij tot op dat oogenblik rustig had loopen spreken. Hij verbleekte op eens, wierp zich achteruit, en vloog toen de straat af, terwijl hij stuipachtig zijn handen voor het gelaat hield en brulde van woede en smart. Ik heb nooit een verschrikkelijker en schooner gedaante gezien.</p>
<pb n="344"/>
<p>De meeste lieden dragen niets anders dan een allereenvoudigsten witten mantel of toga; maar welk een verscheidenheid daarbij! De een draagt dat kleed open, de ander gesloten, weer een ander ter zijde geschoven, of over den schouder geslagen, of ingesnoerd, of loshangend; maar altijd wordt het sierlijk gedragen, met schilderachtige plooien, onberispelijke en natuurlijke lijnen, alsof het geschilderd ware, of liever zooals een schilder zou wenschen het op het doek te kunnen brengen. Ieder hunner zou als model kunnen dienen voor een Romeinsch senator. Dezen morgen ontdekte Ussi een prachtigen Marius Brutus midden in een groep Bedoeïnen. Maar als de persoon er niet aan gewend is, helpt de toga niet om de gestalte te veredelen. Sommigen van ons hebben er op reis een gekocht en er de proef meê genomen; doch het was mij of ik oude herstellende zieken zag, die zich in een badhemd hadden ingebakerd.</p>
<p>&nbsp;</p>
<p>Ik heb onder de Arabieren nog geen enkelen gebochelde of mismaakte of krombeenige gezien; maar velen hebben geen neus meer, een gevolg van vreeslijke ziekten. Zeer velen zijn blind en daaronder de meesten met ledige oogholten, een aanblik die mij doet rillen; als ik bedenk dat sommigen misschien gewelddadig van de oogen beroofd zijn ten gevolge van de wet der vergelding die in het sultanaat in zwang is. Maar nergens ziet men iets belachelijks en plomps onder al die vreemde en leelijke aangezichten. Het wijde kleed bedekt de kleine mismaaktheden, evenals de algemeene deftigheid en de huidkleur als van hout, steen of brons, het verschil in leeftijd aan het oog onttrekt. Daarom ontmoet men alle oogenblikken menschen naar wier leeftijd men raden moet, van wie men alleen zeggen kan, dat ze geen grijsaards of geen jongelieden zijn. Dikwijls houdt men iemand voor bejaard, en uit een helderen glimlach schittert op eens de jeugd; of men meent een jongman voor zich te hebben, en als de kap achterover komt, ziet men op eens de grijze haren.</p>
<p>&nbsp;</p>
<p>De Joden van dit land zijn in hun gelaatstrekken aan de Joden van onze streken gelijk. Maar hun hoogere gestalte, donkerder gelaatskleur, hun lange zwarte haren, en bovenal hun schilderachtige kleeding maken dat ze er uitzien als een
<pb n="345"/>geheel ander ras. Ze dragen een kleed ongeveer van den vorm van een kamerjapon, van verschillende kleur doch meest donker, om het middel met een rooden gordel saamgesnoerd; voorts een zwarte barret of muts, wijde broek die kwalijk een palm onder den zoom van het kleed reikt, en gele pantoffels. En merkwaardig is het groote aantal ‘heertjes’ onder hen, die gekleed gaan in fijne stoffen, met geborduurde hemden, zijden sjerpen, gouden kettingen en ringen. En toch zijn ze niet opzichtig; maar ze zijn integendeel deftig in hun geheele voorkomen en vol gratie en waardigheid, behalve die weinige misbaksels, die zich in den cylinderhoed en zwarten rok verloopen hebben.</p>
<p>Onder hun kinderen zijn aardige gezichtjes; maar die kamerjaponnen waarin ook zij gewikkeld zijn, passen al heel slecht bij hun leeftijd. Elke joodsche jongen maakt op mij den indruk van aangekleed te zijn voor een liefhebberijtooneel.</p>
<p>&nbsp;</p>
<p>Tot nog toe vind ik dat er geen overdrijving is in hetgeen men van de schoonheid der Maroccaansche Jodinnen zegt: dat ze een eigenaardig karakter heeft, zooals nergens elders bekend is. Het is een rijke en schitterende schoonheid, van groote zwarte oogen, blanke voorhoofden, purperen mondjes, classieke vormen; een schoonheid voor het tooneel, die in de verte verblindt, maar eer een toejuiching dan een zucht ontlokt. Men stelt zich deze schoonen onwillekeurig voor tusschen de fakkels en omkranste bekers van een antiek feestmaal, als in de lijst waarin ze behooren.</p>
<p>De Jodinnen van Tanger kleeden zich in 't openbaar niet in haar rijk traditioneel kostuum; ze zijn bijna op zijn Europeesch gekleed, maar met de kermisachtigste kleuren, indigoblauw, karmozijn-rood, zwavelgeel of grasgroen, met shawls en rokken die men een mijl ver zien kan, zoodat ze met de vlaggen van alle mogelijke staten der wereld omkleed schijnen te zijn.</p>
<p>Als men op den sabbath door de straten gaat waar de Joden wonen, zijn het overal die opzichtige kleuren, die bloeiende aangezichten, die smachtende en lachende oogschijven, die lange en gitzwarte haarvlechten; men ziet er gansche drommen en kluwens van snaterende en nieuwsgierige
<pb n="346"/>meisjes; het is eene verzameling van zinnelijke jeugd en zinnelijke schoonheid, die een scherp contrast oplevert met de strenge stilte der andere wijken.</p>
<p>&nbsp;</p>
<p>Altijd moet ik lachen om de Arabische kinderen. Van die kleine stakkertjes, die nauwelijks kunnen loopen, en die ook reeds in de witte kapjas gestoken zijn, ziet men bijna niets anders dan de kap, en het lijken wel wandelende dompertjes. De meesten hebben het hoofd kaalgeschoren als een knie, behalve één vlecht op de kruin, die een paar palmen lang is en gespaard schijnt om ze als figuren uit de poppenkast aan te kunnen ophangen. Anderen daarentegen hebben die vlechten achter het oor of boven de slapen, met enkele haarvlokken in vierkanten of driehoekigen vorm gesneden, hetgeen een teeken is van de laatstgeborenen uit een familie.</p>
<p>De meesten hebben een fraai bleek gezichtje, een recht en lenig figuur en een uitdrukking van vroegrijpe verstandigheid. In de drukste straten kijken ze niet naar de Europeanen om; in de meer afgelegen wijken vergenoegen ze zich met hen aandachtig aan te staren met een uitdrukking die schijnt te zeggen: ‘je bevalt me niet!’ Een enkele zou wel lust hebben om iets hatelijks te zeggen; men ziet het schitteren in zijn oogen en opwellen op zijn lippen; maar zelden ontvalt het zijn mond, niet zoozeer uit achting voor den Nazarener, als wel uit vrees voor den vader, die al het consulaat ruikt. Doch altijd worden ze door het gezicht van een kleinigheid geld tot rust gebracht. Maar men mag zich wel hoeden aan de vlecht te trekken; immers gisteren trok ik in 't voorbijgaan een jongen van een meter groot, eventjes aan zijn haar, en hij keek mij aan als een giftige slang, onder het mompelen van eenige woorden, die, zooals mijn tolk mij zeide, beteekenden: ‘God doe je grootvader braden, vervloekte Christen!’</p>
<p>&nbsp;</p>
<p>Eindelijk heb ik twee heiligen gezien, dat wil zeggen, idioten of gekken, daar hier, gelijk in gansch Noord-Afrika, als heilige vereerd wordt een iegelijk wien God, ten teeken zijner voorliefde, het verstand ontnomen heeft, om het in den hemel vast te houden. De eerste zat voor een winkel in de hoofdstraat. Ik zag hem van verre en bleef staan; ik wis
<pb n="347"/>namelijk dat dien heiligen alles vrijstaat, en ik wilde mij niet blootstellen om een slag met zijn knuppel in mijn nek te krijgen, zooals den heer Sourdeau, den Franschen consul gebeurde, of in het aangezicht gespogen te worden, zooals de heer Drummond Hay. Maar de tolk dien ik bij mij had, zeide mij: ‘Ga gerust verder; de heiligen van Tanger zijn mak geworden sedert de consulaten een paar keer een duchtig voorbeeld gegeven hebben; en in elk geval zullen de Arabieren zelf u ten schild wezen en zorgen dat hun heilige zich niet compromitteert.’</p>
<p>Toen ging ik voorbij den vogelverschrikker, hem echter goed in 't oog houdende. Het was een oud man, een paar bolle wangen boven een dikken buik, met lange witte haren, een baard die hem tot op de borst afhing, een papieren krans om 't hoofd, een gescheurden rooden mantel om de schouders en een lansje met vergulde punt in de hand. Hij zat op den grond, met de beenen kruiselings onder zich en den rug tegen den muur, en keek met de verveling op 't gelaat naar de voorbijgangers.</p>
<p>Ik bleef even voor hem staan; hij keek mij aan. ‘Daar hebben we 't al’ - dacht ik, - ‘het lansje komt al in beweging.’ - Maar het lansje was verstandig, en ik was zelfs verwonderd over de rustige en verstandige uitdrukking van die oogen. Er schitterde een looze glimlach achter, die scheen te zeggen: ‘Gij verwacht zeker dat ik je te lijf ga Ik zal wel wijzer zijn!’ Het was stellig een dier bedriegers, die alles behalve gek zijn, maar zich zoo houden, om de voordeelen der heiligheid te genieten. Ik wierp hem een stuk geld toe, dat hij met een zekere onachtzaamheid maar haastig opnam. Daarop ging ik naar het pleintje terug.</p>
<p>Zoodra ik daar kwam, zag ik er een andere heilige. Maar dit was een echte. Het was een mulat, bijna geheel naakt, met bijna niets menschelijks meer in het gelaat, een-en-al korst van vuil over het gansche lichaam, en zoo mager dat men de beenderen stuk voor stuk zien kon en het een wonder scheen dat hij nog leefde. Hij wandelde langzaam over het plein en hield met moeite een groote witte vlag omhoog, die de jongens kwamen kussen. Een andere bedelaar, begeleid door een paar kerels die als razenden op een fluit en een trommel speelden, haalde van winkel tot winkel de aalmoezen
<pb n="348"/>op. Ik ging dicht langs hem, hij keek mij loensch aan; ik zag hem strak aan, hij bleef staan; het scheen mij alsof hij iets in zijn bek klaarmaakte, ik maakte als de wind dat ik wegkwam zonder verder naar hem om te zien. ‘Ge hebt goed gedaan,’ zeide mijn tolk, ‘dat ge hem uit den weg gegaan zijt; want als hij u gespogen had, hadt ge van de Arabieren geen anderen troost gekregen, dan dat ze u gezegd hadden: ‘Niet afvegen, gelukkige Christen! Het teeken van Gods goedertierenheid niet wegmaken! Gezegend zijt ge, dat de heilige u in 't aangezicht gespogen heeft.’</p>
<p>&nbsp;</p>
<p>Dezen avond heb ik weder de cither en het gezang van den eersten avond gehoord, en nu heb ik voor het eerst de Arabische muziek begrepen. In die eeuwige herhaling van hetzelfde thema, dat meestal van melancholieken aard is, ligt iets dat langzamerhand tot de ziel gaat spreken. Het is een soort van eentonig klaaglied, dat eindigt met de gedachte te onderdrukken evenals het ruischen van een fontein, het gezang van den krekel of het slaan van den smidshamer, dat men 's avonds hoort als men een dorp voorbijkomt. Ik voel een aandrang om tot mij zelf in te keeren en na te denken, als om achter de beteekenis te komen van dat woord dat mij onophoudelijk in 't oor klinkt.</p>
<p>Het is een barbaarsche, eenvoudige en toch zeer liefelijke muziek, die mijn gedachten terugvoert naar oude tijden, mij de kinderlijke indrukken weer voor den geest roept van mijn eerste bijbellezing, mij lang vergeten droomen weer te binnen brengt, mij allerlei beelden van fabelachtige landen en volken voortoovert, mij boven tijd en plaats verheft en mij verplaatst in bosschen van vreemde boomen, tusschen antieke priesters die rondom afgoden neerknielen, bij afgematte karavanen, die angstig turen naar den eindeloozen gloeienden horizont en 't hoofd buigende hun zielen Gode bevelen. - Niets van al wat mij hier omringt wekt in mij zulk een weemoedig verlangen om mijn moeder weer te zien, als deze weinige tonen van een zwakke stem en een oude citer.</p>
<p>&nbsp;</p>
<p>Iets zeer zonderlings zijn de Moorsche winkels. Het zijn een soort van alcoven, ongeveer een meter boven den beganen grond, met een enkele opening naar de straat toe, waar-<pb n="349"/>door de kooper het bovenlijf naar binnen steekt evenals door een venster, met de ellebogen op den muur leunende. De winkelier zit binnen, op zijn Oostersch, met een deel van zijn koopwaren voor zich opgestapeld en de rest achter zich op kleine rekken uitgestald. Curieus is het effect dat die oude gebaarde Mooren maken, zooals ze daar onbeweeglijk als automaten in die donkere muizengaten zitten. Het is of zij zelf in plaats van hun waren daar ten toon gesteld zijn, evenals de wondermenschen in de kermistenten. Zijn ze levend? zijn ze van hout? waar is het uurwerk dat hen doet verdwijnen en te voorschijn komen?</p>
<p>En zoo onbeweeglijk zittende brengen ze uren en gansche dagen door, terwijl ze de kogeltjes van een rozenkrans door de vingers laten loopen en gebeden prevelen. Men kan zich geen voorstelling maken hoe verlaten, vervelend en weemoedig die hokjes er uitzien. Men zou zeggen dat elke winkel een grafkelder is, waarin die man, reeds van de wereld gescheiden, den dood zit af te wachten.</p>
<p>&nbsp;</p>
<p>Vandaag zag ik twee jongens die in triumf t'huis gebracht werden, na afloop van de plechtigheid der besnijdenis. De een kon zes jaar oud zijn, de andere vijf. Ze zaten beiden schrijlings op een witte muilezelin en waren in roode, gele en groene kleeren gedost, met gouden borduursels en vol linten en bloemen. Tusschen al die tirelantijntjes zag men ter nauwernood hun bleeke gezichtjes, waarop de uitdrukking van angst en verbazing nog te lezen stond. Voor het muildier. dat sierlijk opgetuigd en met guirlandes getooid was, als een gala-paard, liepen drie muzikanten, een tamboer, een pijper en een cornettist, met alle macht te spelen; op zijde en achteraan liepen de ouders en vrienden. Een van hen hield de arme knapen op het zadel vast, een ander stopte hun lekkers toe, weer anderen streelden hen en eenigen losten, al schreeuwende en dansende, saluutschoten in de lucht.</p>
<p>Als ik de beteekenis van de ceremonie niet gekend had, zou ik gedacht hebben, dat die twee stumpers een paar slachtoffers waren die ter slachtbank gevoerd werden. Maar toch was het een schouwspel dat zijn liefelijkheid en poëzie had. Doch ik zou het zeker nog poëtischer gevonden hebben,
<pb n="350"/>als ik niet gehoord had, dat de operatie verricht was met het gewone mes van een baardscheerder!</p>
<p>&nbsp;</p>
<p>Dezen avond was ik getuige van een vreemde metamorphose van Racma, de zwarte meid van den consul. Haar kameraad kwam mij halen, ging mij op de toonen vóór tot aan een half gesloten deur, en die op eens wagewijd open stootende, riep ze uit: ‘Kijk Racma eens!’</p>
<p>Ik was zoo verbaasd over het toilet, waarin ik die zwarte, die ik nooit anders dan in zeer povere kleeren gezien had, thans zag, dat ik een oogenblik mijn eigen oogen niet geloofde. Ze zag er uit als eene sultane uit het paleis van den sultan gevlucht, als een koningin van Tomboektoe, een prinses uit 't een of ander vreemd Afrikaansch rijk, op het wondertapijt van Bisnagar aangebracht. Ik zag haar echter slechts weinige oogenblikken, en zou dus niet precies kunnen zeggen hoe ze gekleed was. Het was een opeenhooping van sneeuwwit, purperrood en schitterend goud, onder een grooten doorzichtigen sluier, die met het pikzwarte gelaat een zoo woeste harmonie van kleuren en een zoo barbaarsch prachtigen rijkdom van dracht vormden, dat het met geen woorden te beschrijven was. Terwijl ik echter nader trad om die kleedij meer in bijzonderheden op te nemen, verdween al die pracht op eens onder het sombere beddelaken van den Mahomedaanschen sluier, en de koningin veranderde in een spook, en het spook verdween. Maar het liet den viezen bokkenstank, die aan het zwarte ras eigen is, in de kamer achter, en daardoor werd mij alle illusie weggenomen.</p>
<p>&nbsp;</p>
<p>Eens hoorde ik een geweldig rumoer op het plein; ik keek uit mijn venster en zag op straat een zwarte met het gansche bovenlijf naakt op een ezel voorbijrijden. Naast hem liepen Arabieren met groote stokken gewapend en achteraan liep een zwerm jongens die huilden en brulden. In 't eerste oogenblik dacht ik aan een grap, en ik keek door mijn verrekijker. Doch ik week spoedig vol afgrijzen terug. De witte broek van den neger was vol bloed, dat hem van den rug afdroop. De Arabieren met stokken waren soldaten, die hem sloegen.</p>
<p>Ik deed navraag. De man had een kip gestolen. - ‘Hij
<pb n="351"/>mag van geluk spreken,’ - zeide een soldaat van het consulaat tegen mij, - ‘het schijnt dat ze hem de hand niet hebben afgehakt.’</p>
<p>&nbsp;</p>
<p>Reeds ben ik zeven dagen te Tanger, en nog heb ik geen gelaat van een Arabische vrouw gezien. Het is mij of ik een groote partij bijwoon van vrouwen die gemaskerd zijn als heksen of spoken, zooals de jongens ze zich voorstellen, in een groot lijkkleed gehuld. Ze loopen met lange stappen, langzaam, een weinig voorover gebogen, en bedekken zich het gelaat met een slip van een soort van linnen mantel. Onder dien mantel dragen ze niets anders dan een hemd met wijde mouwen, om het middel met een band saamgehouden, evenals een monnikspij. Van haar lichaam ziet men niets anders dan de oogen, de hand die het gelaat bedekt en waarvan de vingertoppen met <hi rend="spat">henné</hi> roodgeverwd zijn, en de naakte voeten, ook geverwd, die in groote pantoffels van geel leder gestoken zijn. De meesten laten slechts het halve voorhoofd en een oog bloot; dat oog is meestal donker en het voorhoofd als van gele was. Wanneer ze in een afgelegen straat een Europeaan ontmoeten, bedekken sommigen het geheele gelaat met een haastige, alles behalve vriendelijke beweging, en gaan vlak langs den muur haars weegs; anderen wagen een half wantrouwenden half nieuwsgierigen blik; een enkele, wat dapperder, werpt hem een uitdagenden blik toe en slaat het oog glimlachend neder. Maar de meesten hebben een droevig, mat, slaafsch voorkomen.</p>
<p>Maar de meisjes, die nog niet verplicht zijn zich te bedekken, zijn gracieus: zwarte oogen, vol gezichtje, bleeke huid, rond mondje, kleine handen en voeten. Doch op twintigjarigen leeftijd zijn ze reeds verwelkt, met de dertig jaren oud, en met de vijftig totaal vervallen.</p>
<p>&nbsp;</p>
<p>Er is te Tanger een monstermensch, een van die schepsels, die men niet kan aanzien, en die zelfs in de ziel van een geloovige een oogenblik de moedeloosheid des twijfels doen opkomen. Men zegt dat het een vrouw is; maar ze lijkt evenmin op een vrouw als op een man. Het is een Orang-Oetangkop, met een zwarte huid, korte en borstelige haren, en het ligt meest altijd als een lijk plat op den grond midden
<pb n="352"/>op het plein, of het zit in een hoek, onbeweeglijk en stom als een wezenlooze, wanneer namelijk de straatjongens haar niet plagen; want dan brult en huilt ze van woede. Het wezen kan vijftien jaar zijn en ook even goed dertig; haar monstruositeit maakt den leeftijd onkenbaar. Ze heeft geen ouders, geen huis, men weet niet hoe ze heet noch vanwaar ze komt. Ze brengt den nacht neergehurkt op straat door, te midden van het afval en de honden. Het grootste deel van den dag slaapt ze; als ze wat te eten heeft, lacht ze; als ze honger heeft, weent ze; als de zon schijnt, is het een hoop stof; als het regent, een bal slijk.</p>
<p>Op zekeren nacht, toen we haar voorbijkwamen, stopte een onzer haar een zilverstuk in een papier gewikkeld in de hand, om haar bij haar ontwaken eens een verrassing te bezorgen. Den volgenden morgen vonden we haar midden op het stadsplein jammerlijk snikkende en haar bebloede hand toonende: de een of ander had haar het geldstuk met geweld afgenomen en haar daarbij gekrabd. Drie dagen later ontmoette ik haar op een ezel zittende, heete tranen weenende, gesteund door een paar soldaten, terwijl een troep jongens haar uitjouwde. Men zeide mij, dat ze naar het hospitaal gebracht werd. Eerst gisteren zag ik haar weer, rustig slapende naast het kreng van een hond, - nog gelukkiger dan zij.</p>
<p>&nbsp;</p>
<p>Eindelijk weet ik, wie die blonde kerels met onheilspellend gelaat zijn, die, als ze mij in een afgelegen straat tegenkomen, mij een blik toewerpen, waar achter de lust schijnt te glimmen om mij dood te slaan!</p>
<p>Het zijn die Rif-piraten, van Berbersch ras, die geen andere wet kennen dan hun snaphaan, voor geen Kaid of overheid buigen; de onversaagde zeeroovers, de bloeddorstige bandieten, de eeuwige oproerlingen, die de bergen van de kust van Tetoean tot aan de Algerijnsche grenzen bewonen; die noch door de kanonnen der Europeesche schepen, noch door de legers des sultans ten onder gebracht konden worden; kortom de bewoners van dat beruchte Rif, waar geen vreemdeling den voet zetten kan dan onder de bescherming der heiligen en der Sheiks; van hetwelk allerhande vreeselijke verhalen gedaan worden, terwijl de volken die er vlak
<pb n="353"/>bij wonen er over spreken als over een ver en ontoegankelijk land.</p>
<p>Men ziet hen dikwijls te Tanger. Het zijn groote en robuste kerels, meest gekleed met een donkeren kapmantel, met zijden kwasten van verschillende kleuren versierd. Sommigen hebben figuren in geel op het gelaat getatoeëerd; allen zijn gewapend met zeer lange geweren, welker roode foudralen ze rondom het hoofd dragen bij wijze van tulband. Ze loopen in troepen, half fluisterend met elkaar sprekend, met het hoofd voorover en het oog op de wacht, evenals sluipmoordenaars die hun slachtoffer zoeken. En bij hen vergeleken, schijnen de wildste Arabieren mij toe oude vrienden uit mijn jeugd te wezen.</p>
<p>&nbsp;</p>
<p>Eens zaten we aan het eten, terwijl het reeds donker was, toen we geweervuur op het stadsplein hoorden. We liepen voor de deur, en we zagen in de verte een vreemd schouwspel. De straat die naar de poort Soc di Barra voert, was over een lang eind verlicht door groote fakkels, die boven de hoofden der menigte uitstaken; in het midden van den dichtsten drom was iets, dat wel een doodkist scheen te wezen en dat achter op een paard stond. En die raadselachtige processie ging langzaam vooruit, onder begeleiding van een treurig klinkende muziek, een slepend, nasaal gezang, geweerschoten, doordringende kreten en hondengeblaf.</p>
<p>Daar ik spoedig midden op het pleintje alléén kwam te staan, dacht ik eenige oogenblikken na wat die sombere stoet toch zou beteekenen, of in die kist een lijk was, of een ter dood veroordeelde, een monster, of een dier dat geofferd moest worden; en in die onzekerheid griezelde het mij zóó, dat ik ijlings naar huis terugkeerde, 't hoofd vol treurige gedachten.</p>
<p>Bij mijn vrienden terugkomen, kreeg ik van hen de verklaring van het raadsel. In de kist was een bruid opgesloten, en haar begeleiders waren de ouders, die haar op die wijze naar het huis des mans brachten.</p>
<p>&nbsp;</p>
<p>Over het plein trok heden een troep Arabieren, mannen en vrouwen, voorafgegaan door zes grijsaards die zes groote vaandels van verschillende kleuren droegen, terwijl de gansche
<pb n="354"/>troep met luider stem het een of ander opzeide, op een zangerigen, smeekenden toon en in een klaaglijke houding, die mij troffen. Ik vroeg na; men zeide mij dat ze van Allah de gunst des regens afsmeekten. Ik volgde hen, ze gingen naar de groote moskee. Daar ik niet wist dat het hier aan Christenen ten strengste verboden is een voet in een moskee te zetten, maakte ik mine om er binnen te gaan. Doch een oude Arabier sneed mij haastig den pas af, op verschrikten toon iets pruttelende, dat zoo iets scheen te beteekenen als: ‘wat gaat ge doen, ongelukkige!’ - en hij duwde mij terug met de houding van iemand die een knaap van een afgrond terughoudt.</p>
<p>Ik moest mij dus vergenoegen met van de straat uit de witte bogen van het voorportaal te zien; daar ik echter de reusachtige moskeën van Constantinopel gezien had, viel het mij niet al te hard, die van Tanger niet te mogen binnentreden, welke niets bijzonder prachtigs in den bouw vertoonen, behalve de minarets. En zelfs deze minarets, - vierkante of zeshoekige torens, met mozaïek van verschillende kleuren versierd en een torentje met een spits dak gekroond, - zijn niets bij de witte en slanke minarets, die zich als reusachtige masten van ivoor op de kruinen der heuvelen van Stamboel ten hemel verheffen.</p>
<p>Terwijl ik daar stond naar het voorportaal te kijken, maakte een vrouw van achter de waschfontein een gebaar met de hand tegen mij. Ik zou het voor een kushandje kunnen laten doorgaan; maar om de waarheid te zeggen, was het een vuist die mij toegeschud werd.</p>
<p>&nbsp;</p>
<p>Ik ben op het Casbah of kasteel geweest, gebouwd op een heuvel die Tanger bestrijkt. Het is een groep kleine gebouwen met oude muren omgeven, waar de autoriteiten, de soldaten en de gevangenen zich bevinden. Ik vond er niets dan twee dommelende schildwachten, die voor een deur aan de achterzijde van een verlaten pleintje zaten, en een bedelaar languit op den grond liggende, gebraden door de zon en opgegeten door de vliegen. Van deze hoogte heeft men het uitzicht over gansch Tanger, dat aan den voet van den heuvel ligt en aan de andere zijde tegen een tweeden heuvel weer opstijgt.</p>
<pb n="355"/>
<p>Het oog wordt bijna verblind door al die schitterende witheid, slechts hier en daar afgebroken door het groen van een vijgeboom, die tusschen de huizen staat. Men ziet de dakkoepeltjes van alle huizen, de minarets der moskeëen, de vlaggen der consulaten, de tinnen der muren, het kale strand, de verlaten baai, de bergen van de kust; het is een schoon vergezicht, rustig en prachtig, dat den naargeestigste zou opwekken.</p>
<p>Terwijl ik in de aanschouwing van dat tooneel verdiept stond, trof een schel en bevend stemgeluid, met een vreemde intonatie, dat van boven kwam, mijn oor. Ik keerde mij om, en eerst nadat ik eenigen tijd gezocht had, ontdekte ik boven op de minaret eener moskee van het Casbah een zwarte stip. Het was de <hi rend="i">muezzin</hi>, die de geloovigen tot het gebed oproept door de namen van Allah en Mahomet naar alle vier windstreken te roepen. Daarop keerde over het gansche tooneel de melancholieke stilte van den middag weder.</p>
<p>&nbsp;</p>
<p>Geld te laten wisselen, is in dit land een ware ramp. Ik gaf bij zekere gelegenheid een franc aan den tabakswinkelier, waarvan ik tien <hi rend="spat">sous</hi> terug moest hebben. De barre Moor opende een geldkistje en begon een massa zwarte en vormelooze muntstukjes op de bank te pakken en op te stapelen, totdat het een hoop was, waar een sjouwerman zijn vracht aan zou hebben; daarop telde hij het mij in een oogwenk voor en wachtte tot ik mijn geld opstak. ‘Neem me niet kwalijk,’ zeide ik, terwijl ik mijn franc weer zocht machtig te worden, - ‘maar ik ben niet sterk genoeg om in uw winkel te kunnen koopen.’ Per slot van rekening nam ik maar wat meer sigaren, zoodat ik slecht een zakvol van dat prullegeld meê naar huis nam, om mij de waarde er van te laten uitleggen.</p>
<p>Het is een munt, <hi rend="i">floe</hi> genaamd, van koper, waarvan het volle stuk minder dan een halve cent waard is, maar die nog dagelijks in waarde vermindert, daar Marocco er van overstroomd is. Men begrijpt waarom de regeering des sultans het in zulk een menigte verspreidt, als men weet dat het gouvernement al zijn betalingen met die kopermunt doet en zelfs slechts goud en zilver ontvangt. Maar elk kwaad heeft zijn goede zijde, en deze <hi rend="i">floe</hi>, die plaag voor den
<pb n="356"/>handel, heeft de onschatbare eigenschap van veel ongeluk af te weren, met name het zoogenaamde ‘booze oog,’ en wel door de kracht van den ‘Salomons-ring,’ een zespuntige ster die op de eene zijde van deze kopermunt staat. Want dat is een afbeelding van den echten ring, welke in het graf van dezen grooten koning begraven ligt, die daarmede de booze en goede geesten regeerde.</p>
<p>&nbsp;</p>
<p>Er is hier maar één wandelplaats, en dat is het strand, dat zich van de stad naar de kaap Malabat uitstrekt. Dat is een strand vol zeeschelpen en zeeplanten door het water aangespoeld, en op vele punten bedekt met groote plassen, die bij vloed moeielijk zijn door te komen. Dat zijn de <hi rend="i">Champs Elysées</hi> van Tanger. Het wandeluur is des avonds tegen zonsondergang. Dan ziet men er een vijftigtal Europeanen, die in paren of bij groepjes wandelen, meest met een afstand van een honderd pas van elkaar af, zoodat men ze van de stadsmuren een mijl ver herkennen kan.</p>
<p>Vooraan komt een Engelsche dame te paard, met een rijknecht of gids bij zich; dan een paar Mooren van het land; achter de Mooren de consul van Spanje met zijn echtgenoot; dan een heilige; dan eene Fransche <hi rend="i">bonne</hi> met een paar kinderen; dan een troep meisjes van het land, die door een plas waden, waarbij ze de beenen tot de knieën ontblooten, maar het aangezicht zorgvuldig bedekken; verder, op behoorlijke afstanden, een cylinder-hoed, een witte Arabieren-kap, een <hi rend="i">chignon</hi>, tot op den laatste, dat de secretaris van het Portugeesche consulaat moet zijn, met den lichten pantalon, die gisteren van Gibraltar voor hem gekomen is; - want in deze kleine kolonie van Europeanen weten allen alles van allen. Als het niet te onbeleefd klonk, zou ik het vergelijken met de wandeling van veroordeelden binnen een afgesloten ruimte, of van reizigers die door zeeroovers van een woest eiland als pand vastgehouden worden, en die de aankomst van het schip met hun losgeld afwachten.</p>
<p>&nbsp;</p>
<p>Het is gemakkelijker zijn weg te vinden in het onmetelijke Londen, dan te midden van deze handvol huizen, die alle samen in een hoek van Hydepark zouden kunnen staan. Al die straatjes, steegjes en dwarssteegjes, waar men kwalijk
<pb n="357"/>doorheen kan, gelijken op elkaar als de cellen van een bijenkorf, en alleen door de oplettendste opneming van de kleinste bijzonderheden kan men de eene plek van de andere onderscheiden. Tot nog toe raak ik de kluts kwijt, zoodra ik mij even buiten het stadsplein en de hoofdstraat waag. Op klaarlichten dag zouden, in een van die stille gangetjes, een paar Arabieren mij kunnen binden, vermommen en voor altijd van des aardrijks aanschijn kunnen doen verdwijnen, zonder dat iemand iets gezien of gehoord had. En toch kan een Christen alleen in dezen doolhof, te midden van deze barbaren, bij dag en nacht, ronddwalen, veiliger dan in menige Europeesche stad. Een enkele Europeesche vlaggestok, op een dak overeind geplaatst als dreigend teeken van een verborgen macht, is voldoende om te bereiken, wat onder ons een leger gewapenden niet bereiken kan. Welk verschil van beschaving tusschen Londen en Tanger! Maar elke stad heeft zijn voordeelen. Daar ginds zijn de groote paleizen en de onderaardsche spoorwegen; hier kan men zonder den rok dicht te knoopen door de grootste drukte loopen.</p>
<p>&nbsp;</p>
<p>Er is in gansch Tanger geen koets of wagen; men hoort er geen geraas van fabrieken, noch klokketonen, noch roepen van uitventers; men ziet er niemand of niets, dat haast heeft; de Europeanen zelfs weten met hun tijd geen raad en staan uren lang op het stadsplein; alles rust en alles noopt tot rusten. Ik zelf, die hier nog maar weinige dagen ben, begin reeds den invloed van dat luie en slaperige leventje te gevoelen. Als ik tot den Soc di Barra geloopen heb, gevoel ik een onweerstaanbaren lust weer naar huis te keeren; als ik tien bladzijden uit een boek gelezen heb, valt het boek mij uit de handen; heb ik eenmaal mijn hoofd tegen den rug van mijn luierstoel neergevleid, dan moet ik mij minstens een paar hoofdstukken van Smiles voor den geest halen, eer ik kan besluiten het weer op te richten; en de gedachte alleen aan het werk en de drukten die mij t'huis wachten, maakt mij moe. Die eeuwig blauwe hemel en die spierwitte huizen zijn het beeld van den ongestoorden en eentonigen vrede, die voor de bewoners van dit land langzamerhand de hoogste zaligheid wordt.</p>
<p>En - dat is ook de reden waarom ik deze aanteekening
<pb n="358"/>hier maar afbreek. De Afrikaansche luiheid heeft mij al beet.</p>
<p>&nbsp;</p>
<p>Onder de vele menschen die voor de deur van het consulaat rondzwerven, is een elegante Moor, die mij van den eersten dag of aan in 't oog gevallen was. Het is een van de schoonste jongelieden die ik in Marocco gezien heb, lang en slank, met twee zwarte en melancholieke oogen en een allerinnemendsten glimlach, een figuur van verliefden Sultan, die Danas, de booze geest van de ‘Duizend en een nachten,’ bij de princes Badura had kunnen brengen, in plaats van prins Camaralzaman, en ze zou zich niet over den ruil beklaagd hebben.</p>
<p>Hij heette Mahomet, was achttien jaar oud en was de zoon van een welgestelden Moor te Tanger, beschermeling van het Italiaansche consulaat, een dikken braven muzelman, die sedert eenigen tijd bijna alle dagen met de angst op het gelaat 's consuls hulp kwam inroepen, daar een vijand van hem gedreigd had hem te vermoorden.</p>
<p>Deze Mahomet sprak een weinig Spaansch, op zijn Moorsch, met alle werkwoorden in de onbepaalde wijs, en zoo had hij met mijn reisgenooten kennis kunnen aanknoopen. Hij was sedert eenige dagen gehuwd. Zijn vader had hem laten trouwen, in de hoop er een verstandig man van te maken, en had hem een meisje van vijftien jaar gegeven, even schoon als hijzelf. Maar het huwelijk had hem niet veel veranderd. Hij was gebleven, wat wij noemden een Moor <hi rend="i">van de toekomst</hi>, hierin bestaande dat hij van tijd tot tijd, in 't geheim, een glas wijn dronk, een cigaar rookte, zich te Tanger verveelde, en met de Europeanen luchtkasteelen bouwde over een reis naar Spanje.</p>
<p>In dien tijd echter kwam hij vooral daarom zoo dikwijls aan het consulaat, omdat hij door onze tusschenkomst de vergunning hoopte te verwerven zich bij de karavaan aan te sluiten en zoodoende Fez te zien, de groote hoofdstad, zijn Rome, den droom van zijn kindsheid. Te dien einde verspilde hij zijn buigingen, lachjes en handdrukken, met een innemendheid en gratie, die den ganschen harem van den sultan verleid zouden hebben. Zooals bijna alle Moorsche jongelieden van zijn stand, doodde hij zijn tijd met van straat tot straat en van steeg tot steeg rond te slenteren, en te
<pb n="359"/>praten b.v. over het nieuwe paard van een consul, het vertrek van een vriend naar Gibraltar, de aankomst van een schip, een diefstal, kortom koffiepraatjes; of hij bleef uren lang onbeweeglijk en stom op een hoek van het marktplein staan, met de gedachten de hemel weet waar.</p>
<p>Aan dezen schoonen leeglooper knoopt zich voor mij de herinnering vast van het eerste Moorsche huis dat ik betreden, en den eersten Arabischen maaltijd waaraan ik mijn tong gewaagd heb. Op zekeren dag noodigde zijn vader ons ten eten. Dat was een wensch dien ik reeds sedert lang gekoesterd had. Laat op den avond, vergezeld van een tolk en begeleid door vier dienaren van het consulaat, kwamen we, door eenige donkere straten, aan een met arabesken versierde deur, die zich op onze nadering als bij tooverslag opende. We traden door een wit en kaal vertrekje, en bevonden ons binnen in het huis.</p>
<p>Het eerste dat onze oogen trof, was een groot gewoel van menschen, een vreemd licht, een wonderlijke pracht van kleuren. De heer des huizes kwam ons te gemoet met zijn zoon en andere bloedverwanten, allen gekroond met groote witte tulbanden; achter hen stonden de dienaren met den kapmantel; verder, in de donkere hoeken, achter de reten der deuren schitterden verwonderde oogen van vrouwen en kinders; en ondanks al die volte heerschte er een volledige stilte. Ik meende in een zaal te zijn; ik sloeg de oogen omhoog, en ik zag de sterren. We waren op de binnenplaats.</p>
<p>Het huis was, evenals alle Moorsche huizen, een klein vierkant gebouw met een open plaatsje in het midden. Aan de twee zijden van die binnenplaats waren de ingangen van twee hooge en lange kamers, zonder vensters; die ingangen waren groote deurbogen, met een gordijn gesloten. De buitenmuren waren wit als sneeuw, de deurbogen uitgetand, de vloer in mozaïek geplaveid; hier en daar was een dubbel venstertje en een nisje voor de pantoffels aangebracht. Het huis was feestelijk opgesierd; de vloeren waren met tapijten belegd; naast de deuren stonden groote kandelaars met roode, gele en groene waskaarsen; op de tafels stonden spiegels en bloemruikers. Maar al die dingen, ieder op zich zelf niet zoo bijzonder vreemd, maakten samen een allervreemdst effect. Het had wel iets van de versiering van een (Catholieke) kerk,
<pb n="360"/>en tevens wat van een liefhebberijtooneel, een balzaal of een St. Nicolaaswinkel. Maar er was veel liefelijks en sierlijks in; en in de verdeeling van het licht en de samenvoeging van de kleuren lag iets geheel nieuws, een diepe beteekenis, een merkwaardige overeenkomst met al datgene wat we ons zoo ongeveer van dit land hadden voorgesteld, alsof dat om zoo te zeggen het licht, het koloriet, ware van de philosophie en den godsdienst van dit volk, en alsof het inwendige van dit huis ons voor 't eerst een blik te slaan gaf in de ziel van dit ras.</p>
<p>Er werden eenige minuten besteed aan buigingen en krachtige handdrukken, en toen werden we uitgenoodigd om de kamer der jonggehuwden te zien. Ik zocht, onbeschaamde Europeaan die ik was, de oogen van Mahomet; hij had reeds het hoofd gebogen en verborg zijn schaamrood gelaat onder den tulband. De kamer van het echtpaar was een hooge lange en smalle zaal, met de deur op de binnenplaats uitkomende. Achterin was aan de eene zijde het bed der jonge vrouw, daar tegenover dat van Mahomet; beide bedden waren versierd met rijke, donkerroode stoffen en een geborduurde sprei lag er overheen; de vloer was met dikke tapijten van Rabat belegd; de wanden met geel en rood gebloemd behangsel behangen. Tusschen de beide bedden hing de garderobe van de jonge vrouw tegen den muur: lijfjes, rokjes, broekjes, kleedingstukken van de vreemdste vormen, van alle kleuren van den bloemenhof, van wol, zijde en fluweel, gestikt en gestippeld met goud en zilver. Het was een uitvoerige uitrusting voor een prinsessen-popje, een gezicht om een dansmeester 't hoofd op hol te brengen en een balletjuffer van nijd te doen barsten.</p>
<p>Van daar gingen we in de eetkamer. Ook hier tapijten, gebloemde behangsels, bloemruikers, groote kandelaren op den grond staande, matrasjes en kussens van alle mogelijke kleuren langs de muren gespreid, en twee prachtig versierde bedden; want het was de slaapkamer van den heer des huizes. Bij een der bedden was de tafel toebereid, tegen het gebruik der Arabieren, die de schotels op den grond zetten en zonder tafelgereedschap eten. Evenzoo schitterde op de tafel, ten spijt van den profeet, een krans oude flesschen, die ons te midden van het genot der Moorsche lekkernijen moesten herinneren dat wij Christenen waren.</p>
<pb n="361"/>
<p>Eer we ons aan tafel zetten, gingen we met gekruiste beenen op de tapijten zitten, rondom den secretaris van den gastheer, een schoonen Moor met den tulband op, die de thee voor onze oogen gereed maakte en er ons, volgens het gebruik, drie kopjes tegelijk van nemen liet, die buitensporig gesuikerd en met munt gekruid waren. Onder de thee amuseerden we ons met het haarbosje en het geschoren kopje te streelen van een mooi kereltje van vier jaar, den laatsten broeder van Mahomet, die ter sluiks de vingers van onze handen natelde, om zich te vergewissen, dat we er ook vijf hadden, zooals een gewoon Mahomedaan.</p>
<p>Na de thee, zetten we ons aan tafel. De gastheer nam, na zijn gebed gedaan te hebben, óók plaats, om ons gezelschap te houden, en nu begonnen de Arabische schotels, waarnaar wij zoo nieuwsgierig geweest waren, rond te gaan. Ik proefde het eerste gerecht met heldenmoed....Hemelsche goedheid! Mijn eerste gedachte was, den kok af te gaan ranselen. Alle stuiptrekkingen en verdraaiingen, die een menschelijk gelaat vertoonen kan bij een plotselijken aanval van koliek, of op het bericht van het bankroet van zijn bankier, - ik geloof dat ze op dat oogenblik mijn gelaat samentrokken. Ik begreep in eens, hoe een volk dat zóó eet, ook in een anderen God moest gelooven en het leven anders moest opvatten. Wat ik in den mond had kan ik slechts beschrijven, door mijzelf te vergelijken met een ongelukkige die veroordeeld is, om zijn maal te doen met de potjes van een kapper. Het waren geurtjes en smaakjes van pomade, blanketsel, zeep, zalfjes, kleurseltjes, cosmetieken, kortom van al wat men maar minst geschikt om in een menschenmond in te gaan, bedenken kan. Bij elken schotel wisselden we blikken van verbazing en schrik. De grondstof was misschien goed: het was gevogelte, schapenvleesch, wild, visch, groote schotels die er goed uitzagen. Maar alles zwom in afschuwelijke sausen, alles was gezalfd, geparfumeerd en gepomadeerd, kortom klaargemaakt op een manier dat het voor alles eer geschikt scheen dan om gegeten te worden. Maar er moest toch iets naar binnen geslokt worden, en ik sterkte mij tot het martelaarschap met de woorden van Aleardi:</p>
<pb n="362"/>
<lg type="poem">
<l>Helaas! ons drukt in 't leven</l>
<l>Een misdaad die we niet kennen,</l>
<l>Een zonde die we moeten boeten.</l>
</lg>
<p>Het eenige eetbare was het schapenvleesch aan het spit gebraden. Zelfs de Koeskoessoe, de nationale schotel der Mooren, - bestaande uit grofgemalen koren, in stoom gekookt en met melk of bouillon toebereid, - zelfs dien beroemden koeskoessoe, die vele Europeanen wel lusten, kon ik niet binnenslokken zonder van kleur te veranderen. En toch waren er onder ons, die van alles aten! Een troostrijke gedachte, omdat er uit blijkt, dat er in Italie nog groote karakters zijn.</p>
<p>Bij elke bete ondervroeg onze gastheer ons bedeesd met het oog, en wij deden ons geweld aan om in koor te antwoorden: ‘heerlijk! lekker!’ - en dan joegen we haastig een glas wijn naar binnen om den moed er in te houden. Op eens klonk op het binnenplaatsje een vreemde muziek, die ons allen deed opstaan. Het waren drie muzikanten, volgens Moorsch gebruik besteld om het feestmaal op te vroolijken, namelijk drie Arabieren in 't wit en rood gekleed, de eene met een soort luit, de andere met een mandoline en de derde met een tamboerijn. Ze zaten voor de deur van onze kamer, naast een nisje waarin ze hun pantoffels gezet hadden.</p>
<p>We gingen weer zitten, en de schotels begonnen weer rond te gaan (drie en twintig, het dessert meegerekend, als ik mij goed herinner), en onze aangezichten gingen weer aan het stuiptrekken en de kurken weer aan het vliegen. Langzamerhand begonnen de wijn, de bloemengeur, de rook van de aloë, die in de geciseleerde komforen gebrand werd, en die zonderlinge Arabische muziek, die door de eeuwigdurende herhaling van haar geheimzinnigen klaagtoon het gemoed meesleepte, - ons in een soort van stille en phantastische dronkenschap te brengen. Het was ons alsof we den tulband om onze slapen en het hoofd van een sultane op onze borst voelden. Toen het maal afgeloopen was, stonden allen op en verstrooiden zich door de kamer, de binnenplaats en het voorportaal, om met een kinderachtige nieuwsgierigheid overal rond te zien en rond te snuffelen. In elken donkeren hoek stond, stijf als een standbeeld, een Arabier in zijn
<pb n="363"/>witten kapmantel. De deur van de slaapkamer was met een gordijn gesloten, en door de reet henen zag men een groote beweging van gesluierde hoofden. Aan de bovenvensters zag men lichten verschijnen en verdwijnen. Men hoorde overal geruisch en gefluister van personen, die we niet zagen. Rondom en boven ons woelde een onzichtbaar leven, dat ons het bewijs leverde, dat we wel binnen de muren, maar buiten het huis waren; dat de schoonheid, de liefde, de ziel van de familie in hare heiligdommen gevlucht waren; dat wij degenen waren die bekeken werden en dat het eigenlijke huis een geheim voor ons bleef.</p>
<p>Op een zeker oogenblik kwam de huishoudster van den consul uit een deurtje te voorschijn, waar ze binnengegaan was om de jonge vrouw te zien, en terwijl ze langs mij kwam, fluisterde ze mij in: ‘Oh! als ge haar gezien had, welk een rozeknopje! welk een paradijs-wezentje!’</p>
<p>En ondertusschen ging de muziek voort te spelen, en de aloë te branden, en wij te zoeken en te snuffelen, en de verbeelding te werken en te werken. En ze werkte nog en steeds sterker, zelfs toen we die atmospheer van licht en geuren hadden verlaten en huiswaarts keerden door een eenzaam en donker straatje, bij het licht van een lantaarn, te midden van de diepste nachtelijke stilte.</p>
<p>&nbsp;</p>
<p>(<hi rend="i">Wordt vervolgd.</hi>)</p>
</div>
<div type="chapter">
<interpGrp>
<interp type="primair" value="gall010"/>
</interpGrp>
<pb n="364"/>
<head rend="h3">De witte winde
<lb/>
Door Francisca Galle.</head>
<p>‘Nanny, haal het gordijn wat neêr; dat inkijken verveelt me!’</p>
<p>‘Och, grootmoeder, hij kijkt niet in; hij ziet langs ons venster naar een zonnestraal, die op het klimop van onzen zijgevel valt! Dien moet hij bestudeeren en op het doek tooveren!’</p>
<p>‘Nanny, gij zijt onnoozel, gij gelooft alles wat die jongen u vertelt, en ik begrijp niet waarom! Ik zou liever naar Floris luisteren, die wezenlijk knap, die proponent is!’</p>
<p>‘Ik weet niet of ik onnoozel ben, grootmoeder, maar gij zegt zelve, dat gij tegenwoordig niet goed meer zien kunt! Kom eens hier aan het venster, met uw bril op; als hij nu inkijkt, dan weet ik het niet!’</p>
<p>‘Wat? vóór het venster naar hem gaan kijken? Wat denkt ge wel, kind? Wat zouden hij en de voorbijgangers wel van ons denken? Neen, we zijn altijd fatsoenlijk geweest en dat zullen we blijven!’</p>
<p>‘Jufvrouw, of liever <hi rend="spat">mevrouw</hi> Mosch, tegenwoordig, sedert zij haar manufactuurwinkel aan kant had gedaan en in een gesloten huis woonde, zette bij deze uitspraak haar zwart tullen mutsje met eerzaam paarsch lint wat terecht en
<pb n="365"/>zag er over het geheel uit alsof zij van fatsoen, in plaats van tastbaren spijs leefde en zelfs in haar graf nog fatsoenlijk had willen liggen. Zij zat altijd rechtop en als zij, tot teeken van verwondering, schrik of andere aandoeningen, statig hare armen boven haar hoofd ophief, deed zij denken aan een luchter met twee kaarsen, die op de schoorsteenen bij “grootelui” brandden. Nanny, haar zestienjarig kleinkind, herinnerde aan het nederigst wat men zich kon voorstellen, eene witte winde, die in het wild bloeit en de heggen der armen zoo goed als die der rijken versiert. Het was Arthur van den overkant, de jonge schilder, die haar met zulk eene bloem vergeleek, om hare ranke, zwevende gestalte en de zachte doorschijnende bleekheid van haar lief gelaat. Floris, de proponent, die onder vele wetenschappen ook de botanie beoefende, noemde het beeld wel niet juist en niet vleiend, daar die plant onkruid was en alles verstikte wat zij omstrengelde, maar, als Arthur's oog en hart door iets bekoord werden, redeneerde hij niet en vleien deed bij nog minder. Ja, zoo had zelfs de koningin der bloemen hare schaduwzijde; had men te veel rozen in zijne omgeving, dan werd men door haren geur bedwelmd in plaats van verkwikt, en onkruid was voor hem een woord, meer niet. In de natuur zag hij nog harmonie; alles moest daarin zijn, dacht hij, want om zich in het waarom der wijzen te verdiepen, daartoe was hij nog te jong van jaren en van hart. Hij was kunstenaar geboren en streefde er naar, datgene wat hem in de natuur boeide in eigenaardige kleuren en vormen op het doek weêr te geven, of er een nieuw licht over te werpen. Niet gelijk een minnaar zijne liefste beminde hij zijne kunst, maar hij zag tot haar op, zooals geloovigen opzien tot de priesters en priesteressen van welken godsdienst zij ook belijden. Want het doel der ware kunst is datgene te doen uitblinken wat het oog der alledaagschheid niet ziet; een geheim te ontwringen aan het leven,
aan de gansche goddelijke schepping.</p>
<p>Arthur was de zoon van een teekenmeester, die sedert jaar en dag tegenover de weduwe Mosch woonde, maar zij hield geen omgang met diens gezin, omdat hij de zoon was van een postbode en dus een trap lager op den ladder der maatschappij stond dan de voormalige winkelierster. Zelfs in
<pb n="366"/>hare kerkbank, waarin toevallig ook de overburen plaatsen hadden, vond zij het niet noodig hen anders dan met een genadig knikje te groeten, want - men mocht zeggen wat men wilde, dat er in het christendom geene standen bestaan mochten - had Jezus niet zelf gezegd: “Geeft den keizer wat des keizers is,” en hield de prediker, die Zijn woord verkondde, zich buiten de kerk wel gemeenzaam op met andere dan “zijn eigen soort menschen?” Zoo vroeg de weduwe Mosch en in de wijze waarop zij, onder het verlaten van het kerkgebouw, in haar kostelijken, met bont omzetten zwartfluweelen mantel gehuld en den bijbel met het gouden slot dragend, rechts en links groette, of niet groette, stond haar eigen antwoord te lezen.</p>
<p>Lang gaapte die kloof tusschen haar en het kroost van den postbode tot die door een toeval eenigszins gedempt werd. Het was op een zomeravond, toen Arthur, destijds een forsche maar niet ruwe knaap van twaalf jaren, haar tienjarig kleinkind uit een groot gevaar redde. Hunne woningen waren buiten de stad en gescheiden door eene rivier, zoodat men slechts door middel van een bootje of van eene brug langs een grooten omweg elkander bereiken kon. De streek was niet boschrijk of heuvelachtig, met vergezichten, maar bij fraai weder speelden er de zonnestralen even liefelijk op het met bloemen bezaaide gras aan den oever en op den helderen waterspiegel als in woud- en bergstreken door welig groen en over donkere mosrijke glooiingen. Bijna elk der verspreid liggende huizen had aan de voorzijde een tuintje, waardoor het kale van den weg vervroolijkt werd. Boomen zag men weinig aan dezen kant, maar verderop, waar eene reeks van buitenplaatsen begon, kwam men in de schaduw. Vóór de woning van den teekenmeester stond een seringenboom, die in den bloeitijd tot Nanny's beschikking was, want tusschen de kinderen bestond die kloof niet en bij hare grootmoeder waren geene seringen, waarvan zij het zoo aardig vond de bloempjes afteplukken en in elkander te steken tot ringen en armbanden. Vooral ook wekten de waterlelies in de rivier hare begeerte op en op dien zekeren zomeravond zou zij daarvan het slachtoffer zijn geworden, ware Arthur niet juist van de avondschool thuis gekomen, want niemand anders zag haar in het water glijden, en om hulp roepen
<pb n="367"/>kon zij niet door den schrik. Arthur, die als eene visch zwom, sprong haar na en bracht haar ongedeerd op het drooge en in huis bij hare grootmoeder. Nanny werd beknord over hare onvoorzichtigheid, maar zij getroostte zich dit spoedig, want, terwijl hij haar redde, had Arthur de waterlelie voor haar geplukt. Toen de weduwe Mosch het gevaar, waaraan hare lieveling ontkomen was, besefte, vergat zij, voor het oogenblik ten minste, alle grenzen van stand of fatsoen. Tegelijk met haar eigen kleinkind drukte zij dat van den postbode aan haar hart en Arthur moest dien avond blijven om met de familie onthaald te worden op allerlei lekkers, waarmede zij gewoon was hare dankbaarheid uittedrukken. Eene zonderlinge dankbaarheid, hoe welgemeend ook, maar Arthur was in zeker opzicht geen knaap zooals ieder ander en meestal onverschillig voor lekkernijen, waarvoor de liefde van jufvrouw Mosch met die voor het fatsoen gelijken tred hield. Telkens bedankte hij of gaf van hetgeen men hem opdrong een goed deel aan Turk, den gelen hond der weduwe, die, zooals de dienstboden zeiden, haar “op den kop zat” en het beter had dan menig mensch.</p>
<p>Van toen af mochten de kinderen samen spelen naar hartelust en wilde de grootmoeder ook wel bezoeken wisselen met de buren van den overkant, maar deze hadden ook hun trots en waren van de nederbuigende goedheid der voormalige winkelierster niet gediend. Koel bleef men tot in het onbeleefde, zoodat zij om haar fatsoen te bewaren wel genoodzaakt was den omgang te verbreken, maar tusschen Arthur en Nanny was een onverbrekelijke band ontstaan, een band als van paradijsbloemen, wonderrozen zonder doornen. Met zijn aangeboren talent ontwikkelde hij zich vroeger dan gewone knapen van zijn leeftijd, wier omgang hij niet mijdde, maar ook niet zocht, terwijl zij in den zijnen wederkeerig geen smaak vonden. Maar voor het liefelijke in Nanny kon hij toen nog geen <hi rend="spat">oog</hi> hebben, zooals later, in de jongelingsjaren; slechts onbewust werd hij er door aangetrokken, en Nanny hechtte zich aan hem, zooals men zich onwillekeurig hecht aan een sterkeren vriend, door wien men van den dood gered is, zonder wien men nooit weêr een eigenlijken steun denkt te vinden. De bloem, die hij midden in het gevaar nog voor haar geplukt had, was lang reeds ver-<pb n="368"/>welkt; zij was nog te klein om aan gedachtenissen te hechten, maar over het geheel werden waterlelies en alle bloemen, die in vorm en kleur daarop geleken, haar bijzonder lief.</p>
<p>Op een van die buitenplaatsen aan de rivier, waarop men vrij wandelen mocht, kronkelde zich hier en daar een fijne witte kelkbloem tusschen het hooge en lage hout en tusschen planten, die men eigenlijk had moeten snoeien, maar de eigenaar van het landgoed woonde er nooit en scheen er zich niet over te bekommeren of het goed onderhouden werd. Zoodra Nanny de witte bloem met haar bevallig groen en ranke stengels, die vanzelf zich tot kransen wonden, ontdekte, vond zij er genoegen in, die zoo lang mogelijk afteplukken en er Arthur mede te omwinden, tot hij op een van die zonderlinge wezens uit de sagen geleek, maar slechts kort, want de winde verwelkt spoedig, als men haar plukt, en zoodra het slap werd, ontdeed Nanny haren vriend van zijn bloemenhulsel, waarmede zij hem slechts frisch kon getooid zien. Somtijds verveelde het hem, omdat hij er in eigen oogen zoo dwaas uitzag, als hij zich spiegelde in een helder beekje tusschen de boomen, maar wederstreven kon hij haar toch nooit. Hij wachtte geduldig tot zij naast hem wilde komen zitten, op het gras, hand in hand, als broeder en zuster. Dan vertelde hij haar zijne droomen en plannen voor de toekomst, waarnaar zij zoo aandachtig luisterde als naar wonderverhalen uit een boek. Eens had hij gedroomd dat hij verdwaald was in een groot wild bosch, waar hij vruchteloos bloemen zocht om voor haar te plukken en mede te brengen, als hij den weg naar huis zou hebben teruggevonden, maar geene zag hij dan de witte winde. Toen hij zijne hand daarnaar uitstrekte, veranderde het woud in een groot glazen huis, vol heerlijke uitheemsche planten en bloemen. Waar hij beginnen zou wist hijzelf niet; de eene was nog voller en welriekender dan de andere, maar eindelijk werd het hem te moede alsof hij die geuren niet meer verdragen kon. Bedwelmd, half verstikt zonk hij neder; alles draaide rondom hem, tot een smartelijk heimwee naar het woud hem overviel. Lang nog na zijn ontwaken was het hem niet duidelijk, of hij wel gedroomd had,
zóó helder stond die toestand hem nog vóór den geest en sedert hechtte hij zich nog sterker
<pb n="369"/>aan Nanny, als had hij een voorgevoel dat <hi rend="spat">zij</hi> die witte bloem was uit dat hooge oorspronkelijke woud, waarnaar hij eenmaal, bedwelmd en vermoeid van den roes in vreemde paradijzen, zoude smachten.</p>
<p>Behalve Nanny had hare grootmoeder nog een kleinkind in haar huis opgenomen. Niet beiden waren weezen, maar toch na aan elkander verwant. Floris was een kind van haren zoon, den schoolmeester, en zeven jaren ouder dan Nanny, die op zee geboren was, want de dochter van jufvrouw Mosch had zeer tegen den zin harer moeder een koopvaardijkapitein gehuwd, met een acte van eerbied, tot welken maatregel hare liefde, door den weerstand dien zij ondervond, eene toevlucht had moeten nemen. Jufvrouw Mosch hield niet van zeelieden, die in haar oog geen soliede menschen konden zijn, omdat zij, in plaats van een degelijk bestaan te zoeken, in het zwerven hun lust en leven vonden. Indien de haar opgedrongen schoonzoon van de zeevaart had willen afzien, zou zij zich tegen het huwelijk niet verzet hebben, want, zoo niet als zeeman, als mensch mocht zij hem wel lijden, maar dit was het laatste redmiddel dat hij uit liefde voor zijne bruid zou hebben aangegrepen, ingeval bij deze de kinderlijke gehoorzaamheid de overhand mocht hebben behouden. Hij was van nature te veel zeeman, en, wat meer was, jufvrouw Mosch wilde hem dwingen, zich in hare winstgevende zaak met haar te associëeren, iets waartoe hij zich even ongeschikt voelde als hij afkeerig was, zich tot “ellenridder” zijner schoonmoeder benoemd te zien. Gelukkig bleef het meisje hem trouw en tot eer der weduwe Mosch moet gezegd worden dat zij niet lang na het huwelijk zich met hen verzoende, wat haar later, toen zij beiden verliezen moest, ten minste rust gaf in haar leed. Zijne vrouw volgde hem op zijne reizen, tot op zekeren herfstnacht een storm hun schip op de Engelsche kust deed vergaan. Niets werd er gered uit die vreeselijke schipbreuk; op het strand vond men slechts een wrak; de lijken waren ver weggesleept door de onstuimige baren. Sedert bleef Nanny, die toen nog geen vijf jaren oud was, bij hare grootmoeder, bij wie hare ouders haar gedurende hare laatste reis hadden achtergelaten. Jufvrouw
Mosch had dit dringend verzocht, want in hare eenzaamheid verlangde zij naar iets dat weêr als van ouds hare
<pb n="370"/>zorg noodig had, en nu bij het verlies harer kinderen deed het haar goed, ten minste nog een kostbaar levend aandenken aan hen te mogen behouden.</p>
<p>Zij verdeelde hare liefde tusschen Nanny en Floris, het oudste kind van haren zoon, den schoolmeester, tegen wiens vak zij altijd hoog had opgezien, omdat het zoo deftig en soliede was, maar onbegrensd was de eerbied, dien zij koessterde voor het nog veel deftiger beroep van predikant bij de Nederduitsch Hervormde Kerk. Tot haar onuitsprekelijke vreugd toonde Floris van klein af aanleg tot geleerdheid en in zijne vrije uren neiging voor het leeraarsambt, want doorgaans speelde hij “kerkje” en bracht dan zijne ouders en grootmoeder in verrukking door den ernst en de liefde, waarmede hij de gebaren en den preektoon nabootste van zekeren predikant, die nog geheel de ouderwetsche school volgde en daarom zoo gezien was bij de familie Mosch. Hijzelf vond ook smaak in het veelbelovende kind en achtte het van de grootmoeder een goed denkbeeld om het tot zich te nemen, daar zij met hare vrij ruime geldmiddelen zich geheel aan zijne opvoeding wijden kon; zij was ook nog zeer flink voor hare zestig jaren, en zijne ouders hadden het te druk en te zuinig om zich uitsluitend aan één kind te wijden, wat toch voor een aanleg als den zijnen zoo noodig was. Dus nam zijne grootmoeder hem in huis en in het vervolg beklaagde zij zich daarover niet; hare verwachtingen omtrent den jeugdigen Floris werden eer overtroffen dan beschaamd. Op de scholen, die hij achtereenvolgens doorliep, zat hij in zijne klasse altijd het hoogst, omdat hij de minste fouten had, geen vlekje op zijn schrift duldde, nooit een overtogen woord zeide en vooral tegenover zijne onderwijzers een model was van fatsoen. Kortom, hij verwezenlijkte het ideaal, dat van Alphen, volmaakter gedachtenis, zich van een kind vormde. T'huis was hij zoo geregeld als een klok; “als een groot mensch,” zoo sprak de weduwe Mosch soms in zalige grootmoederweelde, “verdeelt hij zijne uren, geheel anders dan Arthur van den overkant, die van orde of regel niets weet, die echte droomer,
van wien nooit iets degelijks groeien zal!”</p>
<p>Zonder Nanny's opvoeding te verwaarloozen maakte zij toch meer werk van haar veelbelovenden kleinzoon, want Nanny had geen bijzondere gaven dan dat zij allerliefst zong
<pb n="371"/>en op de piano speelde, en hare grootmoeder behoorde tot die menschen, wier meening is dat een meisje, wanneer er geen sprake is om later door middel van het onderwijs haar brood te verdienen, maar weinig behoeft te leeren. Toen Floris “groot genoeg werd om meê te praten,” was hij dit met zijne grootmoeder volkomen eens en zocht, evenals deze, Nanny inteprenten dat, indien zij ooit hoopte een degelijken man te krijgen, zij zich voornamelijk moest toeleggen op huiselijke bezigheden. Daartoe las hij haar Salomo's lessen aan de vrouw voor, maar tot zijn ergernis was Nanny zoo vrij om te zeggen dat zij die meer geschikt vond voor huishoudsters en dienstmaagden van beroep dan voor de vrouw in het bijzonder. Zijn verder betoog dat de vrouw juist geschapen was om te dienen, liet zij onbeantwoord, wel overtuigd dat zij elkander toch nooit zouden begrijpen; zij waren bloedverwanten, meer niet.</p>
<p>Schoon zij als broeder en zuster waren opgevoed, miste zij hem nooit, toen hij naar de academie vertrokken was, op zijn zeventiende jaar, want mevrouw Mosch had den tijd wel willen voortstuwen, om “dien jongen naar mijn hart aan zijne roeping te zien beantwoorden.” Nanny dacht veel meer aan Arthur, die ook weg was; een schilder van naam had zijn aanleg ontdekt en zich zijner aangetrokken, zoodat hij nu ver van het stadje aan de rivier bij dezen inwoonde. Zij schreven elkaâr nu en dan, maar de brieven waren kort, want Arthur had weinig tijd en verdiepte zich meer en meer in zijne kunst, terwijl Nanny nog te jong was om hare gevoelens en indrukken bij voorkeur te boek te stellen. Toch waren die halve blaadjes nooit koel. In het voorjaar, kort na zijn vertrek, sloot zij een kransje in van seringen, die zij als vroeger van dien boom in den tuin zijner ouders geplukt had, en als wedergeschenk zond hij haar eene teekening van dat plekje aan de beek, op die buitenplaats, waar zij hem met bloemen placht te omstrengelen en te luisteren naar zijne droomen.</p>
<p>Grootmoeder moest bekennen dat het “een lief dingetje” was, en knap vond zij het ook, in een zeker opzicht, dat iemand niet slechts naar de natuur, maar “uit zijn hoofd” teekende. Toch had zij te weinig gevoel voor de kunst om geboeid te worden door de fijne dichterlijke opvatting van
<pb n="372"/>het landschapje; meer gevoelde zij voor de preeken van Floris, die hij vroeger, op zijn twaalfde jaar, placht te maken, geheel naar behooren met tekstverdeeling en verklaring, met voorna- en tusschenzangen, voortbrengselen, die de maker zelf op rijperen leeftijd ten vure zou doemen, maar die Nanny, tot hare verveling, nu telkens moest voorlezen.</p>
<p>Om hare teekening maakte zij een lijstje van fijn riet en hing die op in haar kamertje, tusschen de beeltenissen harer ouders, die hare grootmoeder voor haar bewaard en haar onlangs, op haar veertienden verjaardag, geschonken had. Hare ouders kon zij zich in het geheel niet meer voorstellen, maar nog duidelijk zag zij in hare verbeelding de zee, waarop zij geboren was en tot haar vierde jaar met hen gezworven had. Volgens hare grootmoeder moest zij dit gedroomd hebben, daar men zich immers van zijn vierde jaar niets duidelijk meer kon herinneren, maar Nanny hield vol dat zij dat oeverlooze onafzienbare water, geel, blauw of lichtgroen, naarmate de lucht zacht, helder, of onstuimig was, terstond zou herkennen, als zij het wederzag. Zelden, nochtans, kon zij er over spreken, want hare grootmoeder leidde alle gesprekken af, waaraan treurige herinneringen waren verbonden.</p>
<p>Arthur's brieven werden zeldzamer; slechts nu en dan kreeg zij door zijne ouders eenig bericht over dien vriend harer kindsheid, maar zij was nog kind genoeg en bij hare grootmoeder over het geheel te gelukkig om door het uitblijven van die brieven te gaan kwijnen, hoe vurig zij ook dikwijls verlangde hem weder te zien. Eens verhaalde zijne moeder haar vol trots en vreugde dat een rijke duitsche graaf hem, uit louter ingenomenheid met een door hem in olieverw geschilderd landschap uit het Thüringer woud, eene ruime jaarwedde had toegezegd, ja, hem als zijn zoon wilde aannemen, als zijne ouders er slechts in toestemden. Maar hiertoe konden zij niet besluiten, want, schoon dit inderdaad niet zoo was, zou het hun toch voorkomen of zij hun eenig kind verloochenden. Wat die voorname heer ook geschreven had, dat zij alle recht op den knaap zouden behouden, zij zwichtten niet. Nanny moest dit maar eens t'huis vertellen, dan kon hare grootmoeder zien dat de schoondochter van een postbode even goed haren trots had als iemand die in een manufac-<pb n="373"/>tuurwinkel fortuin had gemaakt. En Arthur? Hij zou het zelf ook niet gewild hebben, hij verlangde te zeer naar zijne ouders, bij wie hij nu, kort nadat hij zijn achttiende jaar bereikt had, voor een paar maanden zou terugkomen, om daarop de wijde wereld in te gaan.</p>
<p><hi rend="spat">De wijde wereld</hi>...! Nanny herinnerde zich een sprookje uit een harer kinderboekjes, een sprookje van dien naam, waarin een knaap, die evenals Arthur de wijde wereld inging - hij echter om een schat te zoeken - in plaats van dien te vinden, bij eene booze toovergodin in zijn verderf liep. Sedert dacht zij meer dan ooit aan haren geliefden speelmakker. Zij ging naar haar kamertje en haalde het sprookje te voorschijn om het, onwillekeurig met een angstig kloppend hart, nog eens te lezen. De weg, dien de arme knaap bewandelde, was breed en effen, zooals die uit het Evangelie, waarover Floris eens zulk een deftige preek had gemaakt, zoo breed misschien als de verraderlijke zee, waarin hare ouders hun graf hadden gevonden. Zelve wist zij niet waarom zij zoo peinsde over dien weg; 't was immers maar een sprookje, en Arthur was op zijn achttiende jaar groot genoeg om te weten waar hij liep, als hij welken weg ook moest bewandelen. Haar best doende om te spotten met haar kinderachtige bijgeloovigheid, of haar duister voorgevoel, zooals men het noemen wil, zeide zij tot zichzelve: “'t Is beeldspraak, anders niets!”</p>
<p>Het was zomeravond, toen zij van Arthur's moeder terugkwam en zoo bedrukt scheen dat Floris en hare grootmoeder haar vroegen waarom zij zoo stil was; of haar ook iets deerde. Floris was proponent geworden, en o, hoe onbegrijpelijk voor jufvrouw Mosch, dat hare kleindochter, die nu zestien jaar en toch groot genoeg was om in verrukking te geraken, dit niet werd bij den aanblik van dat sieraad, dien parel aan de kroon onzer kerk, een held, die op dit oogenblik tevens slachtoffer was, want zijne weldoenster had hem gesmeekt, geprest, bezworen, zich tegenover haar eens in zijn toekomstig ambtsgewaad te vertoonen. Reeds was dit vervaardigd met haar eigen nijvere hand, en daar stond nu Floris, verlegen als een mislukte preek of verhandeling, die, als zij menschen waren geweest, zich diep onder den grond hadden willen verbergen, gelijk nu dit jeugdige slachtoffer van de
<pb n="374"/>ijdelheid eener grootmoeder het zich had willen doen. Dwaas, kinderachtig vond hij het van deze, hem buiten den preekstoel in bef en toga te willen zien, maar wat moest hij doen, als zij hem niet losliet? “'t Is te hopen dat er niemand vreemds komt!” zei hij ontstemd.</p>
<p>“O, dat is niets, dan kunt gij vluchten in de zijkamer!” troostte Jufvrouw Mosch, “en Nanny zal ons huiselijk feestje evenmin aan de klok hangen als wij beiden!”</p>
<p>Maar Nanny was in geene stemming om te juichen, te spotten, of zich over iets anders te bekommeren dan over het geheimzinnige voorgevoel dat hare ziel vervulde. Zij sloop de kamer uit, terug naar de rivier, waar de waterlelies bloeiden en Arthur haar eens het leven had gered.</p>
<p>Zij was nu zestien jaren, half kind, half jonkvrouw, en wist dat hij over weinige dagen zou terugkeeren, maar niet recht wat er in haar omging. In den helderen zomeravond staarde zij op de rivier en plotseling kwam het haar voor alsof zij, ware het ook slechts voor een oogenblik, weêr kind had willen zijn, om nogmaals daarin te glijden en door hem gered te worden. Nu speet het haar dat zij destijds zijne waterlelie niet had bewaard, en zou hij haar bij het wederzien niet veranderd vinden? Hoe zou hij haar verwelkomen? Zou hij, zooals in hunne kindsheid, bij haar in huis komen, of oud genoeg zijn om te weten dat die kloof tusschen zijne ouders en hare grootmoeder hem verhinderen moest zich bloottestellen aan eene koele ontvangst? Misschien zou grootmoeder van dien wonderlijken trots, die voor Nanny een raadsel was, nog wel genezen; jufvrouw Mosch had tegen “Arthur van den overkant” nog wel een vooroordeel, zooals tegen alle kunstenaars, van wier streven zij niets begreep, maar Floris had haar verteld dat Arthur <hi rend="spat">naam maakte</hi>, en dit denkbeeld boezemde haar altijd ontzag in. Wat de hoogere kringen betrof, tot wier toegang zijn talent hem eene tooverbrug bouwde, die wekten bij haar niet den minsten eerbied. Voor haar bestond slechts de aristocratie van het geld; in hooge geboorte, vooral adel, vond zij iets verdachts, sedert zij de vertaalde romans van Marlitt en Auerbach was gaan lezen. Nanny wist dit, en hoop en vrees verdrongen elkander in haar binnenste, terwijl zij peinzend langs de rivier doolde. En zou Arthur zelf niet te verwend zijn in
<pb n="375"/>die grafelijke woning, vol goeden smaak en edelen zwier, om niet min of meer neêrtezien op het eenvoudige kleinkind, zoowel als op de burgerlijke, geldtrotsche grootmoeder?</p>
<p>Zoo vroeg zij gedurig in zichzelve. Des avonds vóór zijne terugkomst gold haar gebed slechts hem, over wien zij zich zoozeer bekommerde alsof zijn lot onafscheidelijk verbonden was aan het hare, en toch dacht zij aan zichzelve niet. Hoe rusteloos was voor haar die nacht! Sloot zij even de oogen, om peinzensmoede intesluimeren, dan zag zij den vriend harer kindsheid van verre op dien breeden weg wandelen, vroolijk, welgemoed - dit gevoelde zij, want zijn gelaat kon zij niet zien - terwijl hij zich zich steeds verder verwijderde en zijzelve bitter bedroefd was. Als zij hem wilde terugroepen of volgen, dan begaf haar de stem en kon zij zich niet bewegen, en telkens ontwaakte zij met tranen in de oogen. Zoo worstelde zij in dien nacht, maar bij het aanbreken van den morgen besloot zij, dien strijd, waarvan zij zelve zich geen rekenschap geven kon, zorgvuldig voor hare huisgenooten te verbergen, daar noch Floris noch hare grootmoeder, die zooveel wijzer waren dan de arme teedere Nanny, voor zulke onbestemde dingen iets gevoelden.</p>
<p>Gelukkig stelde hare eerste ontmoeting met Arthur na die jarenlange scheiding haar gerust. Toen hij, geen uur na zijne terugkomst bij zijne ouders, in het oude bootje naar den overkant roeide, om ook haar te verwelkomen, wist zij niet meer hoe zij zich zoo had kunnen toegeven aan dien geheimzinnigen angst, die - zij zag het nu immers -? ongegrond was. Niemand had er gelukkig iets van bespeurd; ten minste Floris en hare grootmoeder vroegen niet meer of haar iets deerde; slechts zag Arthur haar vragend, beteekenisvol aan. Op eene vraag van Floris, of hij Nanny niet bijzonder gegroeid vond, antwoordde hij dat hij dit niet recht wist, maar bij haren aanblik plotseling herinnerd werd aan de witte winde. Bij deze gelegenheid luchtte nu Floris, van die wilde bloem, in verband met hunne kindsheid, niets wetend, zijne botanische kennis, door te zeggen waarom de vergelijking niet juist en niet vleiend was. Bewonderend zag jufvrouw Mosch naar hem op, zooals hij daar stond, nog rechterop dan zijzelve, en op geleerden, maar volstrekt niet pedanten toon, zijne wijsheid ten beste gaf. In hare ver-<pb n="376"/>beelding stond hij reeds op den preekstoel, hoog boven een menigte menschen, waarvan geen hem ooit zou tegenspreken, en waar hij vrij wat deftiger onderwerpen zou behandelen dan dat eener witte winde. Ook nu sprak men hem niet tegen, maar op het levendig, ernstig gelaat van den jongen schilder zag zij eene uitdrukking, die haar ergerde, omdat die haar het gebaar van schouderophalen voor den geest bracht. Nanny was te innig verheugd dat Arthur nog aan die bloem uit hunne kindsheid dacht om boos te worden over Floris' meesterachtige repliek. Zij sprak vriendelijk met Arthur, maar niet zoo ongedwongen als vroeger, waarom wist zijzelve niet. Misschien was het aan de tegenwoordigheid van Floris en hare grootmoeder te wijten, of was het...Hier dacht zij niet verder, of liever zij voltooide hare gedachte niet.</p>
<p>Naar het uiterlijk was Arthur veel veranderd. Behalve aan zijne oogen en een zekeren toon in zijne stem, die haar het oude voor den geest terugriep, zou zelfs Nanny hem niet herkend hebben. Voor zijn leeftijd zag hij er niets minder mannelijk uit dan Floris, die vijf jaren ouder was en bij wiens aangenomen houding zijn ongekunstelde, aangeboren beschaving des te beter uitkwam. Hij was zoo eenvoudig dat jufvrouw Mosch begon te twijfelen of Floris zich ook vergist had over dat <hi rend="spat">naam maken</hi> van Arthur, want van roem en eer, zonder eenige zelfgenoegzaamheid in hen die met deze voor haar zoo benijdenswaardige goederen bedeeld waren, had zij geen begrip.</p>
<p>Nanny dacht er geheel anders over. Sedert zij Arthur had wedergezien miste zij iets in die mannen- of godenbeelden, door beroemde schilders en beeldhouwers vervaardigd, waarvan zij de afdrukken en photographiën kende. Hoe voortreffelijk die ook waren uitgevoerd, haar voldeden zij niet meer, en waarlijk, Arthur's schoonheid herinnerde aan geen enkel type; zij stond alleen. Was in die beelden, die ook haar eerst zoo geboeid hadden, de geestelijke harmonie verbroken, of vergeleek zij die nu onwillekeurig bij fraaie, onberispelijke landschappen, maar zonder zon, en vond zij van dat reine, koesterende, alles bezielende licht iets weêr in de uitdrukking dier oogen, die zoo diep in haar doordrong? Zij had voor haar gevoel geene verklaring, maar, sedert zij dien blik voor
<pb n="377"/>het eerst in dat nieuwe licht aanschouwd had, was er een nieuw leven voor haar geopend.</p>
<p>Wat hem betrof, zijne verhouding tegenover haar werd spoedig even open en natuurlijk als weleer. Alsof het van zelf sprak, nam hij haar in het bootje mede naar zijne ouders, waar zij een ganschen dag bleef om hem van zijne plannen en vooruitzichten te hooren verhalen en zich met hem te verdiepen in herinneringen uit de kindsheid. Voor den kunstenaar gevoelde jufvrouw Mosch steeds weinig of niets, maar wel dankbaarheid jegens den knaap, die Nanny eens uit de rivier gered had, en daar hij nu beroemd was, streelde het haar dat andere meisjes uit de stad hare kleindochter dien zusterlijken omgang met hem benijdden. Zijn naam stond in de nieuwsbladen, zelfs zijne terugkomst in het vaderland vermeldde men daarin, alsof die een prins, een koning, gold. In den namiddag ging zij plechtig feliciteeren aan den overkant, met haren Floris, die onvermoeid het gesprek op Arthur's reizen hield, uit vrees dat grootmoeder zich verspreken zou en in dien trots op haar proponent zich iets zou laten ontvallen over het bef- en togafeest van den avond te voren. Floris had ook wel willen schitteren; neen, het was geene zelfverloochening dat hij Arthur gestadig het woord gaf, maar wat moest hij doen? Schitteren in den trant zijner grootmoeder vond hij eigenlijk hetzelfde als een gek figuur maken, en Floris had geene keus.</p>
<p>Drie maanden zou Arthur in het ouderlijk huis blijven, om zich dan weder bij zijn adellijken beschermer te vervoegen en met dezen den winter in Parijs doortebrengen. De schoone natuurtooneelen, die hij elders gezien had, maakten hem niet blind voor het eigenaardig liefelijke van zijn geboortegrond. Misschien kwam dit omdat Nanny er woonde, en had de frissche geur eener ontluikende eerste liefde invloed op zijn kunstgevoel. Overal waar zij als kinderen gespeeld hadden maakte hij schetsen, waarvan hij sommigen uitwerkte, anderen door Nanny liet wegnemen en bewaren. Kort voor zijn vertrek, gaf hij haar het eenvoudigste wat hij nog ooit geschilderd had: eene witte winde.</p>
<p>Aandachtig beschouwde zij die bloemen, zonder eenige omgeving op het doek gebracht. Er viel slechts een lichtstraal in hare kelken, maar men wist niet vanwaar die kwam;
<pb n="378"/>men zag geen hemel of zonneschijn, niets dan een donkeren grond, waarop de bloemen zoo bevallig en natuurlijk aan haar buigzamen stengel hingen dat men er in zinsbegoocheling de hand naar zou hebben uitgestrekt om ze te plukken.</p>
<p>“Waarom zoo stil?” vroeg hij, daar Nanny zweeg, nu eens hare oogen op zijn werk vestigend, dan weêr hem aanziende met een blik die aan haren angt voor de wijde wereld herinnerde, maar dien Arthur niet begreep.</p>
<p>“Ik zou het zelf bewaren, Arthur!” antwoordde zij, maar zij schrikte van haar eigen woorden, die zij aan het heiligdom haars harten had laten ontvlieden. Arthur was haar broeder niet, en zelfs indien het haar mogelijk geweest ware, had zij zich Arthur niet meer als haar broeder willen voorstellen, maar zij waren nog niet verloofd en hij had haar nog geen woord gesproken van zijne liefde!</p>
<p>“Waarom, Nanny?” vroeg hij hartstochtelijk. “Vreest gij dat ik u vergeten zal? Moet ik uw liefelijk beeld medenemen en te hulp roepen om mij uwer te herinneren? Alsof het niet in mij leefde! Alsof uw leven geen deel van het mijne was!”</p>
<p>Toen nam hij voor het eerst na hun wederzien hare hand en hield die lang en teeder in de zijne. Zij waren alleen, op die plek aan het beekje, waar zij hem vóór eenige jaren zoo dikwijls met bloemen versierd en met hem gezeten had, ook hand in hand, maar niet zooals nu. Nanny zag hem aan met een zekeren ernst, dien hij bekoorlijker vond dan menigen lach, maar hij kon toch niet laten haar schertsend te vragen of zij ook soms een priester was, bij wien hij biechten moest.</p>
<p>“Biechten!” herhaalde zij, nu zelve ook glimlachend, terwijl hij zijn rechterarm om haar heen sloeg. Zij weerde hem niet af, want ja, nu gevoelde zij, dat zij, zonder een eigenlijke huwelijksaanvraag en zonder antwoord, met elkander verloofd waren. Hunne levens waren saâmgegroeid, gelijk het loover van den eikenboom en de linde, dat boven hunne hoofden een dak vormde.</p>
<p>“Arthur, wanneer gaat gij nu de wijde wereld in?”</p>
<p>“Morgen reeds, Nanny, ik moet eene maand vroeger weg dan ik gedacht had! De graaf von Daun, aan wien ik mijne gansche vorming te danken heb, wil nog deze week naar
<pb n="379"/>Parijs vertrekken. Waarom hij van plan veranderd is, weet ik niet, maar ik kan niet blijven, als hij mij oproept, en in gedachten, Nanny, zal ik toch altijd bij u zijn!”</p>
<p>“Ik ook! <hi rend="i">Ik</hi> zal altijd bij <hi rend="i">u</hi> zijn!” antwoordde zij, hem den kus der liefde teruggevend op eene wijze, die hem deed gevoelen dat zij niet alleen zijne bruid, maar ook iets nog heiligers voor hem was. Zij zweeg nu, maar hem was het als hoorde hij in het ruischen van een zachten herfstwind deze woorden uit haar hart: “Indien gij ooit verzocht wordt in de wijde wereld, denk dan aan dien droom uit de kindsheid, dien droom van het hooge oorspronkelijke woud en de witte winde!”</p>
<p>Kort vóór zijn vertrek hadden zij openlijk hunne verloving willen vieren. Het was 's avonds na dien kleinen twist tusschen Nanny en hare grootmoeder over Nanny's onnoozelheid, het fatsoen der weduwe Mosch en dien zonnestraal op het klimop aan den zijgevel van hun huis, dien Arthur, volgens Nanny, bestudeeren moest. Jufvrouw Mosch en zijne ouders waren het ditmaal eens, namelijk dat beiden nog veel te jong waren om zich voor altijd te verbinden tot een zoo gewichtigen stap als eene verloving. Geen van beiden kon nog weten wat hij deed, maar, als zij briefwisseling wilden houden, was dit goed; noch jufvrouw Mosch, noch de overburen, tusschen wie de hereeniging van Arthur en Nanny weêr iets van die klove had weggeruimd, waren er tegen om een jaar of drie te wachten en dan te zien of het beiden ernst was met hunne genegenheid. Van weerskanten besloot men dus de zaak geheim te houden, of liever daaraan niet meer ruchtbaarheid te geven dan er reeds bestond, want na zijne tehuiskomst was niemand meer geneigd Nanny's zwak voor den jongen schilder als dat eener zuster te beschouwen, gelijk men het zeer natuurlijk vond dat een meisje als Nanny, wier bekoorlijkheid met de jaren toenam, zijne eerste liefde had opgewekt.</p>
<p>Arthur ging nu de wijde wereld in, “toch niet, zooals die knaap uit het sprookje, om een schat te zoeken; hij had zijn schat reeds gevonden.” Om zich na het afscheid te verstrooien, zei Nanny dit schertsend in zichzelve, toen zij in haar kamertje met hare gedachten alleen was. Hoe eenzaam, hoe verlaten kwam alles haar voor! Haar eigen beeld in den
<pb n="380"/>spiegel scheen haar een droevige schim, meer niet. De fraai gebonden boeken verloren hun glans in haar oog, gelijk de roode azalea vóór het venster, waarvan zij zooveel werk maakte, omdat die zoo fraai was en vooral omdat zij haar van Arthur's moeder ten geschenke had ontvangen. Geen ander geluid boeide haar nu dan het tikken eener klok, waarnaar zij vroeger nooit geluisterd had; thans klonk het eenigszins opwekkend, want zij dacht daarbij aan het vervliegen des tijds, dien zij zich vast voornam niet in ledigheid door te brengen, opdat hij haar te spoediger ontsnappen mocht. Zij begon veel te lezen, niet slechts voor haar genoegen, maar ook tot ontwikkeling, om voor Arthur, die een leerzamen naar kennis dorstenden geest had, eene goede levensgezellin te worden. Ook op huiselijke bezigheden legde zij zich meer toe dan vroeger, niet naar het voorschrift van Floris of van Salomo, zijn hoogwijzen, onsterfelijken patroon, maar uit louter liefde om zich te verdiepen in de toekomst, waarin zij het Arthur zoo gezellig wilde maken als in haar vermogen zoude zijn. Haren vogel had zij laten wegvliegen uit zijne kooi, opdat zijn vroolijk opstijgen naar den blauwen hemel haar mocht herinneren aan het oogenblik dat zijzelve in eene duurzame hereeniging met het voorwerp harer liefde de ware vrijheid vinden zou.</p>
<p>En Arthur...? Ach, wie mocht hem hard vallen, indien zijn leven, zoo geheel anders dan het stille eenvoudige van Nanny, zijn leven zoo vol afwisseling, eer en roem, hem wel eens ontrouw maakte aan zijne belofte: “In gedachten zal ik altijd bij u zijn!” Dat er voor den man, vooral voor den kunstenaar, in de wijde wereld verzoekingen rondwaren, waarvan de vrouw of het meisje in hare stille afzondering geen besef heeft, wist Nanny niet eens; zij was nog te jong en te zeer buiten de wereld opgevoed om dit ook maar uit de verte te vermoeden, want romans las zij niet, daar hare grootmoeder zelfs de onschuldigste, hoe ruimschoots zij die voor zichzelve genoot, voor jonge meisjes verkeerd achtte en voor Nanny zorgvuldig verborgen hield. Nanny's lectuur bestond in populair gemaakte wetenschap en uit verzen van allerlei dichters, die zich ver boven de alledaagsche werkelijkheid verhieven, zoodat zij buiten de wereld bleef met hare gedachten. Haar strijd en angst om den geliefde waren slechts
<pb n="381"/>voorgevoelens, zoo onbestemd en duister, dat zij zich soms in alle oprechtheid verweet kinderachtig te zijn in haar vrees voor die wijde wereld. Hoe kwam zij er toch toe? Wie of wat gaf haar in, te denken dat ook Arthur eens een ongeluk overkomen zou, waarvan zij <hi rend="spat">hem</hi> zou moeten redden, gelijk hij haar eens het leven gered had?</p>
<p>Terecht kon men zeggen dat zijn leven op rozen ging. Evenals van zijn beschermer werd hij spoedig een lieveling der hoogste kringen, waarin hij een aangeboren tact had zich te bewegen. In het begin schreef hij lange brieven aan Nanny over alles wat hem wedervoer, en, schoon daarin altijd heimwee naar haar doorstraalde, gevoelde hij zich blijkbaar t'huis in dat nieuwe leven. Maar zeldzamer werden steeds zijne brieven, gelijk vroeger, in de kindsheid, en nu ook korter, en Nanny, steeds hijgend daarnaar uitziende, poogde zich te overtuigen dat men zijne liefde juist niet altijd behoefde te uiten, om er diep van doordrongen te zijn. Het spreekwoord “stille waters hebben diepe gronden!” nam zij wel te baat om zich te troosten, maar een schrale troost was het, een grond onder de voeten, maar doornig, waarop men niet staan kan, zonder zich te kwetsen, tot bloedens toe. “Zonder smart geene liefde, van welken aard ook!” zou zij tot zichzelven gezegd hebben indien zij duidelijk geweten had wat er in haar omging en welke schoone edele bestemming haar wachtte.</p>
<p>Deelnemend sloegen hare huisgenooten haar gade, want, hoe zij zich ook inspande om te verbergen wat zij leed, op den duur was haar dit onmogelijk. Het sprak uit haren blik, uit den klank harer stem, uit hare bewegingen, zelfs als zij vroolijk scheen - ach! hoe kon zij iets verbergen, dat langzamerhand één met haar werd? Floris en hare grootmoeder poogden haar te troosten, want op hunne wijze hadden zij haar van harte lief, maar hoe meer zij zich beijverden om haar moed in te spreken, hoe ruwer zij haar onwillekeurig in het gewonde hart grepen. Vooral Floris, die zelf nooit geleden had dan door kleine grieven en teleurstellingen, die met het eigenlijk gemoed niets te maken hebben, zou niet telkens op afleiding hebben aangedrongen, indien hij geweten had dat die niet samengaat met wezenlijke smart. Dat Arthur's liefde voor Nanny een jongensgril geweest was,
<pb n="382"/>meer niet, had Floris, volgens zijne verklaring, terstond voorzien, maar niet willen zeggen, ten eerste omdat men zijne meening niet gevraagd had, ten tweede omdat zijn onnoozel teergevoelig nichtje er toch niet aan zou gehecht hebben, ten derde omdat iemands woorden soms zoo glad verkeerd werden uitgelegd. Nog weidde hij uit over allerlei ten vierdes, cum suissen, als anderzinsen, enz. maar geen dezer woorden kon in Nanny weerklank vinden. Zij wist dat die liefde, waarover hij zoo koel redeneerde, geen jongensgril was, maar, gelijk de zon door onweêrswolken, slechts door het een of andere booze toeval bedreigd werd, om eenmaal weêr doortebreken in vollen glans. Als <hi rend="spat">zij</hi> maar bij Arthur was, zijn eigen Nanny, niet slechts in gedachten, maar in werkelijkheid!</p>
<p>Op zekeren morgen ontving zij eene boodschap van zijn moeder, of zij zoo spoedig mogelijk wilde komen, daar men haar iets bijzonders te zeggen of liever een voorstel te doen had. Zij ging terstond en vond de ouders van haren geliefde, schoon op eene andere wijze, niet minder bedroefd dan zijzelve. Evenmin als Nanny hadden zij in de laatste zes weken iets van hem gehoord; dit wist zij en ook dat de moeder in hare kwelling en onrust aan zijn voornamen beschermer geschreven had, om opheldering te vragen over dat zonderlinge zwijgen, dat zij van Arthur niet gewoon was. Wat kon hem eensklaps van zijne bruid en zijne ouders vervreemden, hij die zich vroeger nooit ontrouw had betoond aan zijne beloften en zoo hartelijk afscheid genomen had? Het antwoord van den graaf von Daun scheen niet geruststellend, te oordeelen naar de wijze waarop Arthur's moeder Nanny ontving. Haar de waarheid te zeggen kon of wilde zij niet, maar zij moest haar spreken, want Nanny was voor haar het anker der hoop, waaraan zij zich vastklemde.</p>
<p>“Is hij ziek?” vroeg Nanny gejaagd, zoodra zij binnentrad, de moeder alleen vindend.</p>
<p>“Ja...ziek! Wij moeten hem verplegen; hij kan niet buiten vrouwelijke hulp en daarginds heeft hij niemand dan den graaf von Daun en vreemde bedienden. Ik ga nog heden op reis, Nanny; wilt gij mij vergezellen?”</p>
<p>“Naar Arthur?” vroeg zij bijna juichend en hare oogen schitterden. In het zalige denkbeeld hem spoedig weder te zien,
<pb n="383"/>vergat zij te treuren of te vreezen bij de gedachte dat hij ziek was.</p>
<p>Zoo spoedig mogelijk! Jufvrouw Mosch zal het wel goedvinden; zij kan u niet weerhouden, kind! Niemand heeft meer recht dan gij en ik om hem te verplegen, en onder mijne vleugelen zijt gij even goed bezorgd als bij uwe grootmoeder!’</p>
<p>‘Is hij erg ziek?’ vroeg Nanny nadenkend.</p>
<p>‘Ja...of neen...misschien niet! Als wij er spoedig bij zijn, kunnen we hem wel genezen; ik ken mijn zoon! Haast u, Nanny, en de bloem die hij voor u geschilderd heeft, de witte winde, neem die mede!’</p>
<p>Kort na dit gesprek voelde Nanny voor het eerst in haar leven zich dankbaar gestemd jegens Floris, aan wien zij verschuldigd was dat hare grootmoeder, na eenig weigeren, hare toestemming gaf. Jufvrouw Mosch had werk om te besluiten, haar kleinkind zoo ver van huis te laten gaan, nog wel naar dat Babylon van schijn en gruwelen, zooals zij, na allerlei berichten over die wereldstad, Parijs had leeren noemen, maar Floris verhief zijne stem. Haar Floris zeide dat het nooit goed was de omstandigheden te willen dwingen. Nanny was nu eenmaal de verloofde van Arthur en had, nu deze ziek was, het volste recht hem te verplegen, waar hij zich ook bevond; de tegenwoordigheid zijner moeder waarborgde ook het welvoegelijke in dezen. En beter was het, Nanny niet tegen te werken maar haar eenvoudig overtegeven aan de ondervinding, die haar wel leeren zou wat zij uit den mond van oudere en wijzere menschen dan zij niet wilde aannemen: dat Arthur veel te jong was om een degelijke keus te doen. Dit zeide Floris, en daar alles wat Floris zeide een orakel was voor de weduwe Mosch, gaf deze hare toestemming. Zij hielp Nanny zich gereed maken voor de reis, zorgde voor allerlei kleinigheden, waaraan het meisje in haar ongeduld niet zou gedacht hebben - Nanny dacht slechts aan hare witte winde als aan een talisman - en bracht met Floris de reizigsters naar het station. Nanny had geen reden iets anders te vermoeden dan dat Arthur ziek was, maar dat zekere voorgevoel fluisterde haar in dat hij in een groot gevaar verkeerde, waaruit niemand dan zij op aarde, hoe zwak zij ook zijn mocht, hem redden kon.</p>
<pb n="384"/>
<p>Zijn er geheimzinnige, onzichtbare machten, waartegen soms de beste menschelijke wil niet bestand is? Arthur zou zich dit afvragen, wanneer schijnbaar een hoogere, reinere macht dan die welke hem nu gevangen hield zijne boeien slaken en hem het licht zou weêrgeven als aan een blinde. Wellicht had zijne moeder onbewust gelijk, hem <hi rend="spat">ziek</hi> te noemen, en zou zelfs Nanny, ware zij ouder geweest, oud genoeg om het rechte van zijn toestand te beseffen, hem dien nooit hebben verweten. Niet uit blindheid voor zijne gebreken; ‘de liefde is blind,’ zegt men, en voor sommigen moge dit waar zijn, maar bij anderen, vooral bij naturen als die van Nanny, verspreidt zij over alles wat met haar in verband komt juist het zuiverste licht.</p>
<p>Gelukkig wist Nanny niet welke demon rondom het hart van hem, wiens leven een deel van het hare was, zich als met polypenarmen kronkelde en daarin de neiging tot ernst poogde te verstikken, ja, zelfs de schendende hand uitstrekte naar haar beeld. Vóór zijne zinnen vertoonde zich die macht in schoone, weelderige vormen, met de stem eener sirene en blikken vol van dat geheimzinnige vuur, dat hen die daarvoor vatbaar zijn en op wie het gemunt is, door merg en been dringt, soms ook verlamt, of naar het hoofd stijgt als bedwelmende dranken. De naam, dien zijn droeg, was aan die verschijning geëvenredigd.</p>
<p><hi rend="spat">Rosamonde</hi> was eene vrouw van onbekende herkomst en dit verhoogde nog het aantrekkelijke van haar wezen. Niemand wist iets van haar dan dat zij uit Italië naar Frankrijk gekomen was, waar zij beurtelings was opgeleid voor den zang en dat hare schoonheid en talent elkander den voorrang schenen te betwisten, ouders of betrekkingen had of kende zij niet. In Parijs was zij de kunstenares van den dag en door het volk zoowel als in de hoogste kringen buitengewoon gevierd. Ernstige musici beweerden dat haar, ondanks die schoone, verleidelijke stem, iets ontbrak om in de kunstwereld onsterfelijk te worden, maar dit was ook haar doel niet; haar eerzucht bepaalde zich tot het oogenblik, gelijk zij in alle opzichten bij den dag leefde. Indien zij slechts, zoolang zij dit kon, onbeperkt heerschen mocht, was zij voldaan, en daar zij zich harer toovermacht ten volle bewust was, slaagde zij in al hare pogingen.</p>
<pb n="385"/>
<p>Had Arthur mogen weten dat zij niet de kunst, maar slechts zichzelve liefhad en datgene wat voor hem een eeredienst was als middel tot het onedelst doel aanwendde, misschien zou dan hare macht van begin af op hem niets vermocht hebben, maar Rosamonde was ouder dan hij en wereldwijzer in sommige opzichten dan de oudsten onder de zon. Zij wist hoe zij zich houden moest tegenover den knaap, wien zij spottend <hi rend="spat">saint Joseph</hi> noemde en wien het haar roem was te bemachtigen, sedert het eerste oogenblik dat zij hem had mogen aanschouwen. Wat hielp het dus, of zijn beschermer, die het goed met hem meende en van zijne betrekking tot Nanny wist, hem leerde zich te wachten voor vrouwen als Rosamonde? Eer hij het zelf wist, terwijl hij nog dacht dat geen ander vrouwelijk wezen dan de vriendin zijner kindsheid zijn hart zoude innemen, bereidde die andere daarvoor een tooverslaap, tot hij, geheel overweldigd, zich voorkwam als in een wonderlijken droom. Een droom vol spanning, vol genot soms, maar ook zóó vol bitterheid, dat hij soms vruchteloos worstelde om te ontwaken, evenals vroeger, toen hij bedwelmd, half verstikt door dien geur van uitheemsche planten in dat glazen huis smachtte naar het oorspronkelijke woud en de witte winde. Die droom uit de kindsheid was nu verwezenlijkt, maar voor langen tijd, in al die dagen en uren dat Nanny vruchteloos naar eenig bericht van hem hijgde, dacht hij daaraan niet meer.</p>
<p>Niet zoo schielijk zou zij, die terecht de <hi rend="spat">Roos der Wereld</hi> heette, haar doel tot eene zekere hoogte bereikt hebben, indien het voorwerp harer ijdelheid niet plotseling op zichzelven gestaan had in die boeiende, schitterende stad. De graaf von Daun, ambassadeur aan het Parijsche hof, werd om staatkundige redenen naar zijn vaderland teruggeroepen en had voor het oogenblik algemeener en gewichtiger belangen te behartigen dan de afzonderlijke van zijn beschermeling. Daar Arthur er niet op aandrong hem te vergezellen, liet hij dezen in zijn weelderig hôtel achter met alle middelen om op den ouden voet te blijven leven. Zij namen een haastigafscheid, zonder den tijd van hun wederzien te bepalen.</p>
<p>'s Avonds daarop ging Arthur naar de opera, waar Rosamonde de hoofdrol vervullen zou. Hij spoedde zich door de sneeuw, die in groote vlokken nederviel, maar, doorgloeid
<pb n="386"/>van een inwendig verterend vuur, gevoelde hij de koude niet. Gewoonlijk reed hij van zijn hôtel naar het operagebouw, maar nu kon hij niet wachten tot men het rijtuig had ingespannen, want ja, daar bedacht hij zich plotseling: hij moest Rosamonde zien, eer zij optrad, om...om - zoo bezwoer hij hartstochtelijk - zich aan hare macht te ontrukken, eer hij tot haar in eene betrekking kwam, waarvoor hij zich tegenover Nanny zou moeten schamen. Nanny...! Wat was zij voor hem in dien laatsten bangen en toch ook zaligen tijd? Had hij haar werkelijk vergeten? Waar was de witte winde? O, had hij haar zelf nu slechts bewaard, en een nieuwe te schilderen was hem onmogelijk, sedert de Roos der Wereld hem betooverde. Kon hij slechts aan haar schrijven, maar dit kon en mocht hij niet; sedert die andere zijn hart vasthield, scheen het voor Nanny wel toegeschroefd, en welke betuiging van liefde had hij aan haar durven uiten, hij, die wat hij verder ook zijn mocht, ten minste eerlijk was? Soms, in de eenzaamheid, als Rosamonde's verleidelijk beeld zijne gansche ziel innam, treurde hij over de wreedheid, de koele berekening, waarmeê die vrouw hem ten verderve wilde voeren, want liefde gevoelde zij voor hem niet; dit zag hij in de wijze waarop zij hem nu eens aanmoedigde, dan weder afweerde, tot zij hem de vrijheid van geest benam en hij er na aan toe was, zichzelven te verachten. Honderdmaal besloot hij een eind te maken aan die vreeselijke spanning, maar nooit zag hij haar weder, of hij voelde zich wankelen, en zijn besluit, zijn zelfvertrouwen, ontzonk hem. Kon of durfde hij Nanny slechts wederzien! Zij was immers zoo goed als het licht zijner oogen, en in zijne verblinding wist hij niet recht of hij willens of onwillens van haar was afgedwaald. Als in Gethsemané, als overal waar geleden en gestreden wordt, klonk weer die bange verzuchting: ‘Waarom hebt gij mij verlaten?’</p>
<p>Rosamonde bewoonde een niet minder groot huis dan het hôtel van den graaf von Daun, en nog prachtiger was het. Zij behoorde tot dis enkelen, die, arm en haveloos, door den tooverstaf der Fortuin aangeroerd, plotseling aan prinsen gelijk worden. Zonder dat zij er een vinger naar uitstrekte, stroomde alles haar toe: geld, roem, liefde, en in weinige dagen had zij aan paarlen en edelgesteenten, die de grooten
<pb n="387"/>der aarde het zich eene eer rekenden haar aantebieden, een vorstelijk vermogen. Gelukkig voor haar dat zij aan geld ook op één avond rijker werd dan menigeen gedurende zijn ganschen levenstijd, want de voet, waarop zij leefde, eischte telkens nieuwe uitgaven. Vorsten te overtreffen in pracht en weelde was haar roem.</p>
<p>Toen Arthur het operagebouw bereikte, ondervond hij eerst eene groote teleurstelling, want hier vernam hij dat Rosamonde op dien avond niet zingen zou. Volgens de boodschap, die zij een half uur te voren door een harer bedienden, een negerpage, gezonden had, was zij plotseling ziek geworden. Dit bracht eene groote ontsteltenis teweeg; de operadirecteur wist niet hoe hij het publiek de teleurstelling zoude mededeelen en welke andere zangeres, die men niet uit wrok over het wegblijven zijner lievelinge zoude uitfluiten, hij in de plaats van Rosamonde zou laten optreden. Maar Arthur hoorde niets meer, sedert de negerpage, die in het gebouw op hem gewacht had, hem heimelijk een briefje van zijne meesteres overhandigd had. Hij opende het in een der verlaten gangen en las in de zoetvloeiende taal van Raphael deze woorden:</p>
<p>‘Ik ben niet ziek, Arthur! Mijne boodschap is slechts verzonnen, een luim van Rosamonde, om een gansch publiek ter wille van één enkelen teleurtestellen. Die enkele zijt gij! Volg mijn page; u alleen wil ik zien, dezen avond, voor u alleen zingen...Kom!’</p>
<p>Bij dit laatste woord voelde hij zich het bloed naar het hoofd stijgen en sidderde over al zijne leden. Het was hem als las hij dit woord niet, maar als hoorde hij het, zacht maar duidelijk, als de stem der verzoeking: ‘<hi rend="spat">Kom</hi>!’ De knaap die hem het briefje overhandigd had en hem nu met zich voorttrok, de page met het zwart gelaat en de glinsterende oogen, scheen wel een afgezant van den Booze, maar Arthur dacht hieraan niet. Hij volgde werktuiglijk, gejaagd, en bij elken stap die hem nader aan Rosamonde bracht, vloot het bloed hem sneller door de aderen. De sneeuw had opgehouden te vallen, maar de hemel bleef donker; slechts een eenzame ster keek vol weemoed door haar wolkensluier en scheen hoog boven hem den dwalende te volgen. Had hij den blik slechts hemelwaarts gericht, dan misschien zou de avondster hem
<pb n="388"/>herinnerd hebben aan een oog, dat hij kende en liefhad, een oog vol uitdrukking, waarin hij zijne schoone belofte zou hebben herlezen: ‘In gedachten zal ik altijd bij u zijn!’</p>
<p>Maar willoos snelde hij voort, tot hij het doel zijner spanning bereikte. Zijn heilig voornemen om zich te ontworstelen aan de macht der verzoeking begon reeds te verwelken, als een lelie des velds onder den adem van ijzige nachtwinden. Rosamonde, de gevierdste aller vrouwen, van wier luim het genot en de teleurstelling eener gansche menigte afhingen, Rosamonde, die vorsten aan hare zegekar geboeid hield, verkoos hem uit boven allen; zij wilde zingen, dezen avond, maar voor niemand dan hem! Zij moest hem toch wel liefhebben; hoe had hij zoo ondankbaar, zoo dwaas kunnen zijn er aan te twijfelen? En wie kon zich afwenden, waar de Roos der Wereld hem tegemoet kwam?</p>
<p>‘Hierheen!’ fluisterde de negerpage en ging hem voor op een helderverlichten marmeren trap, want Arthur was nog onbekend in de woning van Rosamonde; tot nu toe had hij haar slechts in hare rollen en achter de schermen gezien, omstuwd door hare aanbidders; dezen avond zou hij voor het eerst met haar alleen zijn. In een soort van portaal, als een weelderig vertrek ingericht, stroomden hem Oostersche bloemengeuren tegemoet, die hem streelden en lichtelijk bedwelmden. Fluisterende stemmen, vanwaar wist hij niet, drongen tot hem door. De overgang uit den winteravond in dezen zacht verkwikkenden dampkring gevoelde hij zoomin als daareven de snerpende koude; een koortsgloed doortintelde hem, maar bleek zag hij toch als een marmeren lijdensbeeld. De bode had hem ongemerkt verlaten en kort daarop zag hij twee zware roodfluweelen gordijnen uiteenschuiven. Hij zag eene van ringen schitterende hand, fraai gevormd, maar niet blank, donkergeel als de kleur der Mulatten. Met een warmen druk greep die hand de zijne en voerde hem mede.</p>
<p>Semiramis kon niet schooner zijn geweest dan zij wie de graaf von Daun <hi rend="spat">ein gewaltiges Weib</hi> noemde. Te midden van al die Oostersche pracht, in dat ruime, hooge vertrek scheen hare machtige gestalte niets kleiner dan in den schouwburg, en in hare gitzwarte oogen, door krullende wimpers versierd, heerschte nu sterker dan ooit dat sombere wegslepende vuur. Een roodfluweelen kleed, of draperie, met
<pb n="389"/>een diamanten gesp op haren schouder vastgehecht, gaf aan hare weelderige, donkere vormen iets schrikkelijk betooverends. Omringd door lange raafzwarte lokken scheen zij het beeld der verzoeking, in een nachtelijken sluier gehuld, zooals Arthur het zou hebben geschilderd, indien hij, in plaats van door Rosamonde te worden begoocheld, haar kalm tot model had gekozen.</p>
<p>Om eene bloem uit hare lokken te nemen, had zij zijne hand losgelaten, maar gejaagd zocht hij weêr de hare, waarop zij hem vriendelijk toelachte en naast hem deed nederzitten op een divan. Zij schonk hem de bloem en vroeg half teeder, half schertsend, waarom hij gewacht had haar in hare woning te komen opzoeken, tot zij hem riep. Zonder te antwoorden drukte hij de bloem aan zijne lippen, terwijl zijn blik aan haar machtig oog hing. Achter hem kwam op een wenk van haar een kind, een bevallig meisje, grillig gekleed: het besprenkelde hem met een kostbaar welriekend vocht, terwijl de negerpage hem knielend een zilveren beker met Spaanschen wijn bood. Hij nam den beker en wilde drinken, maar zóózeer beefde zijne hand van ontroering, dat hij dien liet vallen en den inhoud uitstortte op het prachtige vloerkleed. Rosamonde lachte slechts, nam hem weêr bij de hand en voerde hem naar een kleiner, maar nog fraaier vertrek, waar zij alleen waren.</p>
<p>‘Nu kan ik u eerst antwoorden, Rosamonde!’ begon hij, de schoone, schitterende gestalte omvattend, met eene vervoering alsof hij de godin des Roems in zijne armen hield. ‘Ik zocht u hier niet op, omdat ik twijfelde of gij mij liefhadt, maar nu...’</p>
<p>‘Liefde...!’ Hoe koud klonk dit woord van Rosamonde's lippen! Eene huivering overviel hem, maar slechts kort, want overigens straalde er niets dan gloed uit haar bedwelmend wezen, en zijn oog was nu zoo dicht bij het hare, dat het zich in dat geheimzinnige vuur naar welgevallen mocht koesteren. ‘Het leven is kort,’ vervolgde zij, fluisterend, wegslepender dan ooit, ‘laat ons genieten wat vóór ons ligt, wat wij kunnen zien, hooren en tasten, niet wat slechts woorden zijn!’</p>
<p>‘Woorden?’ vroeg hij, terwijl het hem angstig te moede werd. ‘Rosamonde, wat wilt gij dan eigenlijk? Wat doe ik
<pb n="390"/>hier als wij elkander niet moeten liefhebben, of waarom...?’</p>
<p>‘<hi rend="spat">Povero mio</hi>!’ fluisterde zij, glimlachend.</p>
<p>‘Arm!’ Het behaagt u mij ‘arme!’ te noemen, Rosamonde, omdat ik...verloofd ben!’ Nu liet hij onwillekeurig den arm zinken, waarmede hij haar omvat hield, want plotseling rees het beeld van Nanny, dat hij in den roes van het oogenblik geheel vergeten had, hem vóór den geest. Hij herinnerde zich dien avond vóór zijn vertrek naar de wijde wereld, hij zag weêr Nanny's jonkvrouwelijken ernst, waarmede het hem nu voorkwam dat zij de diepte zijns gevoels had willen peilen. Verschrikt trad hij achteruit, want de lach, dien Rosamonde hooren liet, klonk hem niet meer zoo welluidend, en hoe meer die aanhield in kunstmatige trillers, zooals op de planken, te midden van al dien schijn, hoe meer hij van lieverlede tot zichzelven terugkwam. En bij eene liefkozing van hare hand beving hem eensklaps eene pijnlijke aandoening, bijna alsof hij door een adder gestoken werd.</p>
<p>‘Verloofd!’ herhaalde zij, zich afwendend met een wuft gebaar en een blik die bestemd was hem te ketenen, want vuriger dan ooit was die, maar hij zag dien niet; in de ijle ruimte staarde hij vóór zich als in een droom. Rosamonde was het schoonst als haar toorn werd opgewekt; met sombere majesteit verhief zich dan hare gestalte, zoodat men zou gewaand hebben de koningin van den nacht te zien. Voor het eerst in haar leven werd thans hare ijdelheid gekrenkt; zij, wie men in het openbaar om een gunst bedelde, moest hier in haar eigen woning ondervinden, dat een knaap, een beroemd kunstenaar, ja, maar toch een nuchtere Hollander, wiens vaderland zij op losse geruchten had leeren verachten, haar, de gevierdste aller vrouwen, afweerde!</p>
<p>Verloofd! Welke man, die <hi rend="spat">Rosamonde</hi> aanschouwde, mocht nog denken om zijne afwezige bruid? En wie of wat was hij, wien zij tot zich geroepen had om voor hem alleen te zingen, en die daar stond, zonder haar aantezien? Tranen van spijt, van verbeten woede, drongen haar in de oogen, maar zij smoorde die terstond, uit vrees dat hij ze zien mocht.</p>
<p>Maar was het, kon het wel werkelijk zijn wat hier voorviel? Droomde zij, of was de knaap soms in een toestand,
<pb n="391"/>waarin men voor zichzelven niet aansprakelijk is? Maakten hare overweldigende schoonheid en gunstbewijzen hem ook krankzinnig? Zoo ja, des te grooter zege voor haar, die met hare vrienden een weddenschap was aangegaan dat het in hare macht stond te bewijzen hoe die stille stroeve knaap, die slechts voor de kunst en zijne bruid leefde, een mensch was als ieder ander, wanneer de Roos der Wereld hare macht over hem liet gelden.</p>
<p>Over dat begin eener schijnbare nederlaag bedwong zij nu haren toorn, die, als men haar in het openbaar beleedigd had, niet feller had kunnen opbruischen dan hier waar niemand getuige was van hetgeen zij ondervond. Had Arthur dien zilveren beker slechts geledigd, maar het scheen wel dat eene andere, haar vijandige macht hem in haar eigen woning wilde beschermen. Langzaam naderde zij hem weder en vroeg op een toon, waaruit zij allen wrok zorgvuldig verdreef:</p>
<p>‘Arthur, waarop wacht gij?’</p>
<p>Die toon miste zijne uitwerking niet. Een wilde gloed, in dat oogenblik van strijd door bleekheid vervangen, keerde terug op zijn gelaat, en, nauwelijks had hij Rosamonde weder aangezien, of hij wierp zich hartstochtelijk in hare armen. De helsche uitdrukking van zegepraal in haar oog stootte hem niet terug; deze had voor hem nu zelfs iets bekoorlijks, en lijdelijk volgde hij haar naar een openstaand klavier, waarop zij hem drong haar te begeleiden, want ook voor muziek had hij geen alledaagschen aanleg en zij moest hare belofte aan hem vervullen.</p>
<p>Terwijl zij in een ebbenhouten muziekkistje eene aria zocht, waarmede zij haar doel hoopte te bereiken, viel zijn oog op eenige oude romancen die in een afzonderlijk vak lagen en waarvan het papier door den tijd geel was geworden. ‘Wat is dit?’ vroeg hij, er eene opnemend.</p>
<p>‘Och, dat weet ik niet! Kinderliedjes, geloof ik!’ antwoordde Rosamonde, verachtelijk. Vóór twaalf jaren - zij was nu bijna dertig - had zij van een trouw eerlijk minnaar die liederen ten geschenke ontvangen; nu lagen zij daar vergeten, en de gever, die haar eerste slachtoffer was geweest, had zich uit wanhoop om het leven gebracht. Zoo weinig had zij zich bekommerd om hem of zijne gaven, dat zij het niet eens noodig gevonden had zich van datgene wat haar aan
<pb n="392"/>hem mocht herinneren, te ontdoen. En nu had zij die gansche geschiedenis vergeten; zij wist zelfs niet meer ‘welke oude nietige romance’ Arthur daar nog eens voor den dag haalde. De duitsche tekst van een recitatief uit Donizetti's opera ‘<hi rend="spat">Linda di Chamounix</hi>,’ die woorden, waaraan hij met hart en ziel scheen te hechten, ja, die een plotselingen omkeer in hem teweegbrachten, luidden aldus:</p>
<p>‘<hi rend="spat">Ach</hi>! <hi rend="spat">zu lange säumte ich</hi>, <hi rend="spat">nicht konnte ich meinen Arthur mehr finden am Ort wo wir so gerne weilen</hi>! <hi rend="spat">Sein liebend Herz wird nun in stillem Sehnen gedenken</hi>, <hi rend="spat">stets noch mein</hi>! <hi rend="spat">Ja</hi>, <hi rend="spat">diese Blume liesz er liebend zurück</hi>, <hi rend="spat">für sein Mädchen das ihn so innig liebt</hi>, <hi rend="spat">das für ihn giebt ihr Leben</hi>. <hi rend="spat">Ja</hi>, <hi rend="spat">wir sind nur arm geboren</hi>, <hi rend="spat">doch eint uns treue Liebe</hi>. <hi rend="spat">Jetzt noch ein armer Maler</hi>, <hi rend="spat">wird er berühmt einst sein und mein werden auf ewig</hi>!’</p>
<p>‘Nanny!’ riep hij op een onbeschrijfelijken toon, terwijl het blad papier hem uit de hand viel. Verwilderd zag hij om zich heen, want nu ontwaakte hij uit den tooverslaap, dien de Roos der Wereld over hem verwekt had. Een oogenblik stond hij stil, in gedachten verzonken, een traan vloeide uit zijn oog, de brandende begeerte week voor het heimwee der ziel. Zonder een woord te spreken wierp hij op Rosamonde nog één blik, die haar van toorn en vernedering buiten zichzelve bracht, maar eer zij hem kon weerhouden, was hij hare woning ontvlucht, in den winternacht.</p>
<p>Zonder omtezien liep hij voort, even spoedig als hij vroeger dien zwarten bode was gevolgd, maar nu gevoelde hij den nachtwind, die scherp langs zijne slapen blies, want de kristalheldere stroom zijner ware, oorspronkelijke liefde had dat onreine vuur in hem uitgebluscht. Op hem had de Roos der Wereld geene macht meer; telkens gevoelde hij dit dieper, toen hij, in zijne woning teruggekeerd, met een ander verlangen smachtte naar zijne bruid, wier schoonheid niet als die van Rosamonde hem tot een slaaf maakte, maar ophief tot de vrijheid der ziel. Al zijne gedachten verzamelden zich om dat beeld, dat hij niet vermocht te schetsen, want nooit kon hij de eigenlijke uitdrukking op het doek weêrgeven.</p>
<p>Zelfs in de koorts, die hem nog dienzelfden nacht aangreep
<pb n="393"/>en schijnbaar bewusteloos maakte, bleef het hem gedurig bij. De naam van Rosamonde kwam niet meer over zijne lippen; zijn ijlen gold slechts die woorden uit het recitatief: ‘<hi rend="spat">Sein liebend Herz wird in stillem Sehnen gedenken stets noch mein</hi>!’ Telkens ook riep hij den naam zijner bruid, of fluisterde weemoedig: ‘O, witte winde!’</p>
<p>Moede van strijd en smart viel hij eindelijk in een slaap zonder droomen, kalm, als elke overgang tot een beter leven. Hij lag op een rustbank in zijn atelier, waar hij zoo dikwerf beproefd had het beeld van Nanny te schilderen, maar, steeds onvoldaan, geëindigd was met eene schets zijner lievelingsbloem. Daar gevoelde hij in het morgenuur, nauwelijks ontwaakt, eene zachte hand op zijn voorhoofd en hoorde hij eene welbekende stem, die tot hem zeide:</p>
<p>‘Arthur, ik ben het!’</p>
<p>In het eerst bewoog hij zich niet, onbewust of hij waakte of droomde. Hij staarde strak in twee heldere oogen, waarin beschroomd verlangen en teedere bezorgdheid elkander schenen te verdringen. Het was geen droomgezicht. <hi rend="spat">Zij</hi> was het, <hi rend="spat">Nanny</hi>, levend stond zij vóór hem, zij boog zich over hem heen, hij gevoelde hare hand, hij zag en hoorde haar. Vol geestdrift sprong hij overeind en klemde haar in zijne armen.</p>
<p>‘Met uwe moeder ben ik hier gekomen, Arthur!’ fluisterde Nanny en vleide haar hoofd aan zijne borst, ‘wij wisten dat gij ziek waart! Mij zendt zij het eerst alleen bij u; dat moet, zegt zij, een omkeer in u teweegbrengen, u plotseling genezen!’</p>
<p>‘Genezen!’ herhaalde hij, terwijl een stroom van tranen uit zijne oogen viel en zich met de hare vermengde. ‘Ach, Nanny, gij weet niet wat ik ondervonden, wat ik geleden heb! O, zoo gij de wereld kendet...’</p>
<p>‘Ik heb uwe bloem meêgebracht; die moet gij nu voortaan zelf bewaren, Arthur!’ zei ze en legde bij zijne andere schetsen de witte winde. ‘Ik heb altijd aan u gedacht; soms, aan de rivier dwalend, Arthur, bekroop mij de wensch of gij mij nog eens het leven redden mocht!’</p>
<p>‘Nanny! gij redt voor mij meer dan het leven, oneindig meer!’ Dit zeide hij uit de volheid des harten tot haar die hij nooit weêr vergeten zou.</p>
</div>
<div type="chapter">
<interpGrp>
<interp type="primair" value="admi001"/>
<interp type="secundair" value="brin017"/>
<interp type="secundair" value="vosm001voge01"/>
<interp type="secundair" value="_ban001"/>
<interp type="secundair" value="eman001"/>
<interp type="secundair" value="smit017"/>
</interpGrp>
<pb n="394"/>
<head rend="h3">Nieuwe uitgaven.</head>
<head rend="h4">Dr. Jan ten Brink, Slachtoffers en helden, enz.
<lb/>
Ibidem, Nieuwe Haagsche Bespiegelingen.
<lb/>
Mr. C. Vosmaer, Vogels van diverse Pluimage. III.
<lb/>
Hester Wene. De Oudvelders.
<lb/>
Emants en Smit Kleine, c.s. De Banier.</head>
<p>Wanneer ik tot Jan ten Brink zeide, naar aanleiding van zijn omwentelings-slachtoffers en helden, ‘das Schrecklichste der Schrecken, das ist der Mensch in seinem Wahn’, en daarmede mijn aankondiging van zijn boek voor klaar hield, dan zou hij niet mogen zeggen, dat ik met een gemeenplaats mij van het door hem behandelde onderwerp afmaakte. Want niet alleen voor duizenden slachtoffers was de fransche omwenteling schrik en dood, maar zij was, sints de edele Minister Roland den nietswaardigen Lodewijk Capet zijn laatste verlangen voorlegde, sints de algemeene Staten dien zelfden Lodewijk dwongen de grondwet te beëedigen, een waan harer leiders. Barnave en zijn vrienden hadden nog denkbeelden aangaande een beteren toestand, die te verwezenlijken waren, maar wie hen verdrongen, niet meer. Dit waren allen utopisten in de gevaarlijkste beteekenis. Uit dit gezichtspunt alleen mag de fransche omwenteling worden beschouwd. Zij is het ontzettend levensbeeld van Schillers machtspreuk. Maar dit standpunt is niet dat der veroordeeling. Het eischt wel ver van slechts een vonnissend afgrijzen, wijsgeerigzielkundig onderzoek. Hieraan liet ten Brink het niet ontbreken. Aan de hand van Carlyle, - een man aan wiens oordeel ik veel hecht omdat het dieplood zijner verbeelding
<pb n="395"/>zeer diep en met veel zekerheid peilde in het hart der geschiedenis, - beschrijft hij sommige veelbesproken gestalten uit de omwenteling met zielkundige helderheid. Dat hij het ook met groote welsprekendheid, hier en daar in schoone taal doet, daartoe behoeft hij enkel Jan ten Brink te zijn. Altoos is er ziel in zijn geschriften; vooral hier, waar het lot van helden en slachtoffers hem warm maakt, zijn enkele hoofdstukken voortreffelijk geschreven. Daarom las ik met bevreemding in het schoolblad van Versluys en van Riet de hevige kritiek van dit werk door Roorda van Eysinga uit Zwitserland. Deze kritiek is niet alleen ver beneden de waarde van ten Brink's boek, maar doet ook den goeden Roorda geen eer aan. Zij gaat uit wetenschappelijk oogpunt deze Helden en Slachtoffers na; is woedend, waar deze Slachtoffers en Helden niet overeenkomstig háár bronnen zijn voorgesteld en ach, wat Herder zou genoemd hebben: eine Idee zur Philosophie der Geschichte, daarvan wordt in deze kritiek zelfs geen spoor bemerkt. De heer R.v.E. stelt zich op vele plaatsen, in zijn beschouwing, op lager standpunt dan de vloekende oude heer uit Rome en zelfs daar, waar hij waar en geschiedkundig is, daar wenden we ons af, vanwege de slechte hollandsche taal en den hoogst onwellevenden vorm. Zwak tot in haar nieren is deze kritiek en zegevierend komt het boek van ten Brink er uit te voorschijn; niet omdat het vlekkeloos is, maar omdat er wijsbegeerte der geschiedenis uit spreekt op elke bladzijde. En dáárom is 't den nazaat te doen. Niet de wetenschap beslist hier, maar de dichter-wijsgeer. Ook mijn demokratisch hart had gewenscht, dat ten Brink scherper vonnis, vooral een beslissender oordeel dan nu, had uitgeproken over het huis Capet. Het hart van den volksvriend krimpt inneen van toorn over dien nietswaardigen Lodewijk, deze roekelooze Antoinette, die vrome Elisabeth: over het gansche huis dat zwelgde en pronkte, jubelde en alle weelden genoot ten
aanzien en op kosten van een uitgemergeld volk. Deze misdaad was te groot dan dat de geschiedenis, deze rechtbank der wereld, er eenige verdediging voor kon vinden. Die verdediging moet allerminst een Hollander wagen. Het fransche koningshuis heeft de omwenteling uitgelokt, omdat het een geduldig, edel en groothartig volk ten bloede toe getart had Dat huis viel
<pb n="396"/>omdat het zijn eigen grondslagen had omgewoeld. En met den val der schitterende Bourbons - eenmaal door schopwaardige hovelingen ‘Zon’ genoemd - dreef een geweldig denkbeeld de geesten aan: het denkbeeld van vrijheid en gelijkheid voor allen.</p>
<p>Doch ziehier juist een te groote macht op eenmaal in de hand des onontwikkelden volks; dat denkbeeld was veel te machtig zelfs voor de edelste hoofden en harten. De goeden dweepten er dom mee voort, maar de eerzuchtigen en de slechten - die niet met de Bourbons gevallen waren, helaas! maar uit hun bloed schenen op te komen - deden met de dweeperij hun voordeel. Zij waren het die al de overmacht beseften van het grootsche denkbeeld: vrijheid en gelijkheid voor allen en, in hun volslagen gebrek aan grootheid, naar de valbijl grepen als het eenig middel dat zij meester waren, om het aantal hunner mededingers te dunnen en ruime baan te maken voor hun theorie.</p>
<p>De valbijl was de vrucht der kleinheid, gelijk overal en altoos moord de daad is van waanzin of bekrompenheid van geestvermogens. Waanzinnige theoristen of bekrompen, lage zielen, ziedaar waaruit voor het meerendeel de leidende macht der omwenteling bestond - en moest bestaan. Gij moet lezen van den verschrikkelijken nood, waarin Frankrijk tijdens het schrikbewind verkeerde, en waartegen de beste koppen onder de ministers niets vermochten, om droevig overtuigd te worden aan welk een waan gansch Frankrijk zieltoogde. Toch bleef een Robespierre koppen hakken! En gij ziet in dezen Robespierre, wel verre van den slechtsten Jacobijn, den type van den belangloozen theorist, - den waanzinnigen droombeelden-jager. - Ten Brink heeft hem goed beschreven; heeft hem gevonnisd, maar, evenals Hamerling, hem recht laten wedervaren als op 't dwaalspoor gebracht door zelfoverschatting en door geringschatting van het machtig, menschverlossend denkbeeld: vrijheid, gelijkheid voor allen. Omdat ten Brink en Hamerling uit de zelfde bron, Carlyle den Ziener, geput hebben, wil ik uit Hamerlings <hi rend="spat">Danton en Robespierre</hi>, dat heerlijk gedenkstuk van dichterlijke wijsbegeerte der geschiedenis, de bekentenis afschrijven, die Robespierre stervend wordt voorgesteld te uiten aan het fransche volk en inderdaad die Idee zur Philosophie der Umwalzung treffend aangeeft:</p>
<pb n="397"/>
<p>‘Schuldig bin ich, roept de tiran uit na zijn vergeefsche poging tot zelfmoord, schuldig des Todes. Unfehlbar erschien ich mir selbst und darum berechtigt, durchzusetzen mit allen Mitteln, mit allen Waffen, was ich erstrebte -: <hi rend="spat">Wissend</hi> Theil zu haben an den Plänen der ewigen Mächte vermeint' ich - im Einklange mich wähnend mit ihnen, glaubt' ich unerbittlich sein zu dürfen wie sie, unerbittlich wie die Natur, wie das Element. Im Einklang auch mit <hi rend="spat">deinem</hi> innersten Wesen und Streben wähnt ich zu handeln, o Volk, und wuszte nicht dasz eine tiefe Fluth du bist, leicht erregt auf ihrer Oberflache, ewig träg in ihrem Grund - ich nahm dein Blasenwerfen für Wellenschlag! Erhaben wähnte ich mich über alle durch Einsicht, ich war's, doch auch <hi rend="spat">meine</hi> Weisheit war nicht viel mehr als eitel trotziger Menschenwahn, ein Moloch, dem ich Blutopfer brachte!</p>
<p>Das, o Volk! ist die Summe meiner Schuld.</p>
<p>&nbsp;</p>
<p>Wer nicht beladen sich fühlt in <hi rend="spat">seiner</hi> Weise mit dergleichen Schuld wie ich, der trete hervor, nur der allein, und sei mein Richter! Ich irrte schwer, doch mit mir irrte die Zeit und die Mitwelt.</p>
<lg type="poem">
<l>Es brennt in mir - dies Blut, wie Höllenglut -</l>
<l>Seitdem ich weiss - <hi rend="spat">dass es</hi> - <hi rend="spat">umsonst gefloszen</hi>.....’</l>
</lg>
<p><hi rend="spat">Umsonst gefloszen</hi> - ontzettend vonnis der geschiedenis! Ik wenschte Hamerlings <hi rend="spat">Danton und Robespierre</hi> in het hart van elk, die het stuk wereldgeschiedenis <hi rend="spat">dat fransche omwenteling heet</hi>, <hi rend="spat">een weinig wenscht te verstaan</hi>. Vooral ook beveel ik dit heerlijk dichtwerk den heer Roorda van Eysinga te Rolle aan. Goed is 't, de dingen goed te weten, maar de zuiverste wetenschap baat niet als er dichtkunst en wijsbegeerte aan ontbreken, want zij heeft dan geen stuur en weet niet, werwaarts zij wil. In Roorda's ontleding van ten Brinks ‘helden, enz’ vind ik wel veel wetenschap, maar van het groote denkbeeld, dat de omwenteling verklaart, geen spoor. Wie de kritiek leest, blijft met een koud en ledig hart staan en vraagt vergeefs wijsbegeerte der geschiedenis, vergeefs vraagt hij een dichterlijk woord, dat hem verzoent met al deze rampen en mis-<pb n="398"/>daden. Is het wonder, dat hij met te sterker verlangen naar ten Brinks <hi rend="spat">Helden en Slachtoffers</hi> grijpt?</p>
<p>&nbsp;</p>
<p>Maar behalve dat gebrek aan wijsgeerigen zin bij Roorda, bevreemdt mij niet minder zijn gebrek aan beleefdheid jegens een letterkundige als Jan ten Brink, wiens verdiensten waarlijk niet gering te schatten zijn. Nu acht ik mij geheel onbevoegd om als ten Brinks verdediger hier op te treden, hij zal ten gelegenen tijde voor zichzelf spreken, maar geheel voor eigen rekening wijs ik Roorda van Rolle in Zwitserland op den toon, dien de kritiek van ten Brink allerwege ademt. Zijn <hi rend="spat">Nieuwe haagsche bespiegelingen</hi> b.v., waarin hij vele fransche, engelsche en nederlandsche letterkundigen bespreekt, kunnen als toonbeeld gelden van mildheid, waardeering en warme hulde, zelfs daar waar we anders allicht geneigd zouden geweest zijn, een afkeurend oordeel uit te spreken. In elk dier zestig krachtige opstellen is hij de kunstenaar die de werken van anderen in het licht beschouwt, waarin zij verdienen beschouwd te zijn, n.l. in het licht van hun tijd en in dat der wording en wijze van zijn der makers. Ik had, met Busken Huet, Babolain afgewezen als beneden Gustave Droz en de zelfbeschrijving gevonnisd geacht door haar vorm, wijl Babolain de schrijver een titan is en Babolain de beschroomde, zwaar beproefde man, een sukkel. Ten Brink echter weet ook hier de poëzie te vinden en Droz te verheffen in de greep, Babolain's geluk te herstellen door middel van een kind, zijn kleinzoon.</p>
<p>Dat noem ik mild en den kunstenaar waard. Wie zoo oordeelt, verdient een ridderlijken toon en staat oneindig ver boven het aanhoudend keffen en blaffen van den heer Roorda van Eysinga te Rolle, aan het meer van Genève - in Zwitserland! Hoe ridderlijk bespreekt ten Brink Mina Kruseman en hoe zacht, maar hoe overtuigend toont hij deze amazone der hedendaagsche zeden, dat zij niet beter zegt, wat George Sand vóór vijftig jaar zeide, - dat zij ons geen stap voorwaarts brengt, maar wel achteruit; ten slotte vergeet hij niet, alles in rekening te brengen wat er voortreffelijks in haar optreden ligt. Zóó doet hij haar recht, maar zóó laat hij ook recht weêrvaren aan het opkomend vrouwelijk geslacht, dat anders haar in haar schitterende dwaling zou
<pb n="399"/>gevolgd zijn. Dit zelfde karakter als verslaggever leidt hem er ook toe om onafhankelijk en ernstig, nu en dan met ironie verhartigd, gezonde levensopvatting en kunstbeoefening in bescherming te nemen tegen ziekelijke talenten.</p>
<p>In het 22<hi rend="sup">ste</hi> opstel worden door ten Brink de werken van Ernest Feydeau getoetst aan de eischen eener gezonde kunst en een onbedorven leven en gij ziet den franschen letterkundige smelten voor uw oog, door het klipzout van den hollandschen ridder der levenskracht en reinheid, der edele schoonheid op alle gebied.</p>
<p>In dit opzicht is hij als Vosmaer. Ook deze kunstenaar neemt niet uw werk op om smetjes te vinden; met de wetenschap dat ze er zeker op zijn, poogt hij ze uit uw werken te verklaren en ze zoo mogelijk daarin op te lossen, opdat te duidelijker blijke, dat het geheel van u is, geheel uit uw hart dat ook niet volmaakt is. Ook hij komt schoonheid en waarheid en reinheid bij u zoeken. Daartoe slaat hijzelf de handen aan 't werk en maakt zich een richtsnoer. Onvermoeid arbeidt hij in den tempel der schoonheid en zoodra hij daar iets blijvends heeft gewrocht of bedacht, kan het elk ander arbeider tot maatstaf dienen. Hij beschouwt dus uw werk in overleg met u en laat de schoonheid uitspraak doen zoowel tot zijn als uw beter onderricht. Uit dit oogpunt kunnen o.a. zijn <hi rend="spat">vogels</hi> worden beschouwd. Met elk, die hem leest, schept hij. Deze karaktertrek, zoowel van ten Brinks als van Vosmaers studiën, is ons van groote beteekenis in een tijd, waarin de eene kunstenaar zoo vaak tracht af te breken wat de andere met vlijt en kunst op zijn wijze heeft opgebouwd. Daarom verkwikken ten Brink en Vosmaer altoos.<note n="1)" place="foot">Zij zullen mij echter een paar taalpleiziertjes moeten doen. Zij schrijven fraai en krachtig hollandsch, maar gelijk Gosschalk of Cuypers wel eens van een hedendaagschen gevel zegt, dat hij wat druk is vanwege de vele blokjes en hokjes, krulletjes en nulletjes, zoo ontmoet ik bij hen volzinnen, even onnatuurlijk als - enfin, als zoo'n gevel. Bij Vosmaer is dit nu en dan erger door misbruik van het woord noch. Als dat niet betert, zal ik een nogsiade schrijven, aandoenlijker dan eenige mes- of jobs- of jeremiade ooit was. Hoe, mijn waarde! Gij zijt een vriend der kunst als weinigen onzer, gij gloeit voor waarheid en schoonheid, wier andere naam juistheid en soberheid is, en gij maakt geen onderscheid tusschen ja en neen? En gij (die uw kunstenaarsreden zult hebben voor deze zonderlinge onjuistheid) wordt nagevolgd door hen
die aan geen rekenschap denken, - en dit is U geen teeken?
<lb/>
Niet tot deze kleinen, maar tot U zal Nog komen in uw slaap of te midden uwer beste overdenkingen en U vragen: ‘of 't, ook voor U, reeds gezag heeft, wat de dansende taalvorscher van der Linde uitriep: Koom, koom, dat na en naar is maar malle schoolvosserij en behoort te worden afgeschaft!....En of gij dit niet veeleer voor jammerlijke taalverarming houdt?’
<lb/>
Maar Nog is geen furie. Nog zal U niet blijven kwellen. Nog kent de kracht en de beteekenis van zijn vorm en zal zich handhaven.</note></p>
<pb n="400"/>
<p>Gij zoudt u evenwel vergissen, indien gij deze twee letterkundigen bleeft beschouwen als van de zelfde richting in kunst en letteren. Hun streven loopt uiteen, onmerkbaar, maar hoe verder ge ziet, hoe gewisser.</p>
<p>Als er op het gebied der schoonheidsleer spraak mocht zijn van dogma, ik zou durven beweren dat ten Brink in zijn streven vrij daarvan is. Vosmaer niet. Het grieksch ideaal van het schoone, - de grieksche vereering van het schoone voortgezet met onze hedendaagsche middelen van kunst en wetenschap, ziedaar zijn levensidealen. In die richting tracht hij de samenleving in een vast spoor te brengen en wie zou dit streven niet toejuichen en ondersteunen. Maar dit streven gaat bij hem gepaard met miskenning van zooveel andere krachten, die altoos groote diensten hebben bewezen in de opvoeding der menschen en nog voortgaan daaraan in stilte te arbeiden. Hij zal b.v. nooit ten laste van den Olympus laten komen, wat hij in <hi rend="spat">De bron van</hi> 't <hi rend="spat">kwade</hi> met zoo groot kunstvermogen voorstelt. Hij miskent de beteekenis van het Evangelie door bijna volkomen ontkenning. Dat doet geen dichter straffeloos. Ook Vosmaer niet. Schoonheid is een verkwikkelijke, steeds bruisende levensbron, die duizenden heeft geleid, gesteund in den strijd om 't leven, - maar gelijk één toon, al is hij nog zoo krachtig en vol, geen harmonie kan geven, zoo missen wij ook in het machtig opvoedingsvermogen der schoonheid: <hi rend="spat">harmonie</hi>. De ziel is niet volkomen die niet harmonisch wordt ontwikkeld en elke ziel heeft er, uitgesproken of niet, onbedwingbare behoefte aan. Een dichter als Vosmaer voldoet aan die behoefte niet altijd. Ziedaar zijn straf. Door zijn gemis van harmonische kracht maakt hij den indruk, alsof hij het proefhoudend gebleken opvoedingselement: kristendom, niet kent. Alsof hij niet nage-<pb n="401"/>dacht heeft over de zielsterking die geheel in ons zelven haar leven begint, n.l. godsdienst en een die buitenaf komende, die sterking en loutering veredelt, n.l. de schoonheid<note n="1)" place="foot">Ik denk hier aan 't geen de vrouw van Friedrich Schlegel schreef, uit Parijs, aangaande Göthe en zijn grieksche
streven: ‘Man versteinert sich im Alterthum. Man vergiszt das alt nicht antik ist, enz.’</note>.</p>
<p>Door deze verwaarloozing gaat veel van zijn indrukwekkende poëzie verloren; veel bekoring is verbroken; veel liefelijke tonen vinden den onmisbaren weerklank niet in ons hart. Hij kan hiertegen zeggen, als ik zijn vers aan Multatuli: ‘De zongod Samson vond het ezelskaakbeen, enz’ wel beschouw, dat ik een door godsdienst bedorven filistijn ben, zoodat mij de harmonie der schoonheid ontgaat. Maar ik spreek niet van godsdienst, zelfs wil ik de namen kristendom en evangelie wel loslaten, als dat helpen kan. Name ist Rauch und Schall. Indien de graankorrel niet overeenstemt met den bodem waarin zij wordt gezaaid, hoe zal zij wortel schieten? En indien zij niet opgroeit, hoe zullen wij leven? Ook ik wil voor het schoone strijden, gloed opwekken in de harten voor deze weldadige leidsvrouw der menschen, maar ik wil niet vergeten, dat zij in den strijd om het leven wel blijmoedigheid, zelfs moed, doch geen kracht geeft. Laat het schoonheidsgevoel geplant zijn in een liefdevol hart en er zal in dat hart harmonie zijn en dit zal de kracht en tevens de heilige stempel van al zijn streven en strijden zijn. <hi rend="spat">Liefde nu is het levensbeginsel van alle menschzijn</hi> en of dat levensbeginsel geheeten wordt godsdienst, kristendom, humaniteit, dat gaat mij niet aan, het gaat niemand aan; het verschijnsel <hi rend="spat">mensch</hi> staat of valt er mede en dat is liefde's hoogste titel. Van daar, dat het schoonheidsgevoel slecht gediend is met het te willen ontwikkelen buiten dien bodem. Ik wilde daarop de aandacht vestigen van Vosmaer, die in ons land de welsprekendste tolk op het gebied der opvoeding door schoonheidsontwikkeling verdient te heeten. Ook Hamerlings koning Sions bad om: ‘ein reines Herz in dem Streit ums Dasein.’</p>
<p>En niet Vosmaers aandacht alleen. Er worden in romanvorm pogingen gedaan om - laat ons het geijkte woord niet versmaden - die twee grondslagen van het menschelijk wezen: het levensbeginsel: liefde en de vormkracht: schoon-<pb n="402"/>heidsgevoel met elkander te verzoenen. Alsof deze twee feën vijandinnen waren! Alsof zij strijdige elementen waren in ons aanwezen! En om deze onvereenigbaarheid dan vooral te bevestigen, kwam de verzoening niet tot stand. Wie verleden jaar Penserosa las, een bevallig verhaal met groot talent opgebouwd, herinnert zich nog zeer goed, dat Arthur de hand van Penserosa niet mocht verwerven. Waarom niet? Omdat de schrijfster niet overwogen had, dat de predikant Milano en de schoonheidspriesteres Penserosa van Valckensweert elkander konden aanvullen. In het hoofdstuk <hi rend="spat">verschil van opvatting</hi> toont zij, wel over deze harmonische aanvulling te hebben nagedacht, maar tevens zich te veel gebonden door allerlei vormen en banden, waardoor haar het punt van samentreffen ontsnapt. Met een preekheer, zooals Milano, helaas, onder haar handen werd, kon er - dit was maar al te juist gezien - van een huwelijk met Penserosa niets komen, maar zoo stelt men de verhouding ook op 't onzuiverst voor.</p>
<p>De schoone ziel heeft aan al die woorden, woorden, woorden, niets, - zij vooral niet, die scheppen wil. Zoodra dus Penserosa tegenover een wel-is-waar ernstigen en welmeenenden, ja in zijn soort edelen, maar nochtans schriklijk teemenden Milano werd gesteld, was het recht des kunstenaars in 't leven geroepen, een samensmelting der beide grondslagen van 't menschelijk wezen te doen mislukken. Zij zagen elkander niet weder.</p>
<p>Wie de gesprekken zich herinnert van deze twee menschen, vooral de antwoorden van Penserosa, ziet niet weinig verwonderd op als hij, <hi rend="spat">de Oudvelders</hi> van Hester Wene lezende, de worsteling medeleeft van Eveline Rapenburg en Egidius Kronen. De gesprekken zijn bijna dezelfde. Egidius maakt met Arthur dit verschil, dat hij tot de rechtzinnigen, de laatste tot de modernen moet worden gerekend.</p>
<p>Maar wat doet hier rechtzinnig of modern tot de zaak, indien er ernst is. Ernst is de bindkracht. Zoowel Egidius als Arthur had ernst. Maar Eveline, hoe goed zij haar standpunt weet te verdedigen, grijpt evenmin dien levensernst aan als Penserosa, Milano evenmin als Kronen. Daarom gaat het huwelijk evenmin door onder de scheppende hand van Hester Wene als onder die van M. van Walcheren. De eerste brengt
<pb n="403"/>Egidius tot vóór 't altaar, maar daar sterft hij. Ik wil 't gaarne gelooven. Er was niet de minste hoop dat zij elkander zouden bewegen uit hun steile gangen. Egidius was, toen hij door tusschenkomst van den edelen Houvast in de armen van Eveline teruggevoerd was, volstrekt niet doordrongen van den ernst harer schoone ziel, veel minder van zijn eigen sterke behoefte aan innerlijk harmonisch leven. Hij was een fetisch-aanbidder en zoo stierf hij; de gloed der kunst had hem, zelfs niet van verre, aangeraakt, veel minder was die gloed hem levensbeginsel. Hij zou niet voor het altaar bezweken zijn, als hij dit gemis niet had gevoeld op 't oogenblik toen hij 't ontzachelijk ‘ja’ op de lippen ging nemen, een ja, waarin hij het hachelijkste ondernam en bij Eveline een opvatting bevestigde van een leven en streven, dat inderdaad het zijne niet was; nooit worden kon. Eveline had hem slechts zóó ver gebracht, dat hij bewustzijn had van zijn halfslachtig zieleleven. 't Was veel, maar te weinig.</p>
<p>Vanzelf doet zich nu de vraag voor of ook hier de samensmelting onder de ongunstigste omstandigheden beproefd is, gelijk ik <hi rend="spat">Penserosa</hi> te last legde. Ik meen van wel. Eveline is warmer van hart dan Penserosa en daardoor ontfankelijker voor idealen, ook onbestemde, voor natuur noch kunst te verantwoorden droombeelden, gelijk die van een vromen Egidius; maar daarentegen staat Egidius verder van haar dan Milano zou gestaan hebben. De afstanden blijven dus ongeveer, en daarmede de gegevens, dezelfde. In beide voorstellingen dus is het zeer juist, dat geen huwelijk tot stand komt. Zijn nu deze voorstellingen beelden der werkelijkheid, en wordt ons in deze de hoop benomen, dat er ooit van komen zal?...Inderdaad staan dus liefde en schoonheid als levensbeginselen tegenover elkander?...Wij mogen dit evenmin op zielkundige als op ervaringsgronden toegeven. Maar wel moeten wij toegeven, dat de waarheid der besproken voorstellingen gebrek aan leiding van het schoonheidsgevoel bewijst. Het zoogenaamd godsdienstig gevoel is ontwikkeld ten koste van het schoonheidsgevoel - want het zijn, blijkens de hier besproken romans, de mannen - zij aan wier opvoeding zorg wordt besteed - die aan deze onharmonische ontwikkeling lijden.</p>
<p>In deze waarschuwing ligt het merkwaardige der boekjes,
<pb n="404"/>gelijk de grootschheid en de macht der optreding van b.v. Hamerling er haar verklaring en haar recht in vinden. Het evenwicht der opvoeding moet hersteld worden in rechtdoen aan het schoonheidsgevoel. Hiermede is tegelijk het optreden van Vosmaer verklaard, hoewel zijn pogingen om de Kristenen te verslaan er niet door gerechtvaardigd wordt. Hij en die op zijn standpunt staan, de eenzijdige zorg in de openbare opleiding der menigte waarnemend, hebben besloten, tot herstel van evenwicht, alle krachten aan de ontwikkeling van het schoonheidsgevoel te wijden. Wij mogen er dankbaar voor zijn. Alleen dienen wij voortdurend de opmerkzaamheid der schoonheidsapostelen er op te vestigen, dat de mensch niet is bestemd voor een museum, maar dat hij leven moet en strijden om 't bestaan, terwijl de godsdienstapostel niet mag vergeten dat de menschenliefde, die hij aankweekt, aan alle kunst haar adel schenkt; hij moet dus schoonheid zoeken, waar hij ze immer kan vinden, om ze in de armen der liefde te voeren.</p>
<p>Elk wie <hi rend="spat">Penserosa</hi>, wie de <hi rend="spat">Oudvelders</hi> las, gevoelde terstond dat noch Milano, noch Kronen dit bewustzijn eigen was. Wie dit gevoelden, wisten vooruit dat er van een huwelijk niet kon komen.</p>
<p>Maar voldoet dit den romanlezer? Is 't wel de roeping van den roman, een huwelijk te laten mislukken op zulke niet voor elk tastbare gronden? Mag een roman teleurstelling wekken om redenen die maar weinigen doorzien? 't Zou me toch niet verwonderen of de meerderheid der lezers van Hester Wene's boek vindt den dood van Egidius niet pleizierig. De gewone romanlezeres begeert, eischt een huwelijk en wacht met groote gerustheid alle mogelijke huwelijksongenoegen af. Hester Wene (een scherpzinnig vriend van mij, pas in rebuszaken geoefend door den laatsten brief van J - N O - Y, maakt er Westhreene van) Hester Wene heeft aan dien eisch waarlijk voldaan: Eveline is toch gehuwd!.....</p>
<p>o Hester, Hester! welk een heiligschennis, gepleegd aan onze vereering voor Eveline. Wat zou ik van mijn armoê niet willen geven om die ontmoeting aan het Scheveningsche strand te niet te doen! Dat is dus uw antwoord op de vragen die ik daar deed omtrent het huwelijk in een roman?</p>
<p>'t Is 't eenige overtollige hoofdstuk in 't boek, en overtollig
<pb n="405"/>niet alleen. Het dreigt den roman te bederven. Welk een goed einde had het verhaal reeds gekregen in deze balsemende woorden: ‘Kato heeft nooit berouw gehad over de wijze, waarop zij haar man had aangenomen; het lang te gemoet gevreesde feit, dat hij “weer los zou komen,” heeft noch haar, noch haar kinderen leed gedaan.’ Ik ken romans die in 't geheel niet eindigen, ik ken er vele die slecht eindigen; ik ken er een, die schoon eindigen zou, als er geen besluit bij was gekomen van acht bladzijden, dat geen besluit is; dat niets is dan een paskwil. De muzen zullen mij dat mooie woord vergeven om den wil der waarheid.</p>
<p>Welk een goede roman is anders ‘de Oudvelders!’ Van het begin tot het einde vol leven en beweging, vol voedsame handeling en doortrokken met een krachtigen geest voor alles wat liefelijk is en schoon. Zie eens op bl. 195, 1<hi rend="sup">ste</hi> deel het verlangen van Eveline, haar tante Lina goeden nacht te kussen, tante Lina, die zooveel houdt van Egidius, dien zij heden had afgezegd. Of wilt gij humor, lees dan het gesprek tusschen Jan Rap en Notaris Rede op bl. 242, 1<hi rend="sup">ste</hi> deel. Wilt gij weten wat kindergejoel en gewoel is in een groot huishouden, lees dan al dadelijk met aandacht het eerste hoofdstuk; hier is de natuur aan 't woord. Wilt gij een lief vrouwekarakter kennen, uitsluitend gevormd in het leven, veredeld door kunst en wetenschap, volg dan de moederlijke tante der heldin; inderdaad is tante Eva de ziel van dit romanleven en ik had gaarne grooter ramp willen zien gebeuren, dan het dronkemansbedrijf van Jan Rap, om haar bestand te zien ook tegen ongewone levenszorgen. Met het oog op tante Eva zegt gij Vosmaer's Muzenhulde na:</p>
<lg type="poem">
<l>‘ - Heil u! het eerst leert gij ons te erkennen</l>
<l>'t Schoone in verhouding en maat, en in de eenheid van vorm en gedachte.</l>
<l>Kernig en frisch als natuur - maar de edele, nooit de gemeene, -</l>
<l>Adelt ge in alharmonie 't veelzijdige werken des Levens.’</l>
</lg>
<p>Ik zeg: met het oog op tante Eva. In het hart dezer vrouw leefde inderdaad die alharmonie, die de Muze der schoonheid-alléén niet geven kan - wat de dichter ook beweren moge - maar die ontstaat, wanneer de liefde, d.i. mensch zijn, haar uiting zoekt in schoonheid. Ik vraag nu nog van de romanschrijfster deze <hi rend="spat">Eva als moeder</hi>.
<pb n="406"/>Ik vraag m.e.w. een roman, waarin het hier besproken huwelijk doorgaat.</p>
<p>&nbsp;</p>
<p>Wat dunkt u, Banier! Tijdschrift van het jonge Holland! mogen wij van u zulk een schoon stuk verwachten? Zal een uit de breede rij uwer medewerkers ons een roman schrijven, waarvan de onvergetelijke karakters ons naar 't leven voorstellen: de harmonische kracht der liefde die voor anderen leeft en der schoonheid, die haar vormen leent?</p>
<p>Gij laat mij niet geheel zonder hoop. Ook uit uw streven blijkt, krachtig en klaar, dat gij de verwaarloozing van het schoonheidsgevoel hebt opgemerkt en evenwicht zoekt te bewerken. De meeste en de beste uwer bijdragen zijn aan dat doel gewijd. Als gij den braakliggenden bodem van het nederlandsch schoonheidsgevoel zoo talentvol en vlijtig blijft bewerken, zal er, binnen niet zeer langen tijd, voor den waren kunstenaar onder u gelegenheid zijn, karakters uit het leven na te beelden voor een boek als ik bedoel en dat duizenden, die met het hart lezen, niet alleen met het leven, maar met de rechten der schoonheid verzoenen zou.</p>
<p>Hoe waarlijk zoudt ge Banier zijn! En niet een, op de tinne van een of anderen tempel, blootgesteld aan storm en onweêr, afhankelijk van de hartstochten der menschen, maar een Banier, geplant in 't hart uws volks.</p>
<p>Dit standpunt lacht u toe? Welnu, rechtuit en voorwaarts!</p>
<p>Vergun mij echter, uw aandacht te vestigen op onnoodige en daardoor bedenkelijke zigzags in uw schreden naar dat schoone doel. Ik grijp uit een stuk of vier afleveringen van uw eersten jaargang en vergun mij te vragen, waarom gij het stuk: ‘Multatuli-Vergoding’ van den beer J.W.T. Cohen Stuart hebt opgenomen? Deedt gij 't om ‘het vertrek uit het land’ van dezen heer te verlichten, - of te versnellen? Ik laat hier de verplichting die wij aan Multatuli hebben, geheel buiten aanmerking, omdat daarover verschil van gevoelen kan zijn, maar wenschte er op te wijzen, dat gij het niet kunt gedaan hebben uit gevoel voor de kunst en ter veredeling of verhooging van het nederlandsch schoonheidsgevoel. Het opstel toch ontheiligt dien grond, waar het hem raakt; gelukkig raakt het hem weinig, want het is een persoonsvraag, die het behandelt en reeds om die reden in <hi rend="spat">de</hi>
<pb n="407"/><hi rend="spat">Banier</hi> niet op haar plaats. Uit liefde voor uw schoone moedertaal hebt ge 't stuk zeker niet opgenomen, bl. 310 alleen kon 't u belet hebben. Waarom dan, Banier?.......</p>
<p>Maar ik vraag niets meer; gij hebt reeds sints lang de vertraging ingezien die er op de groote heirbaan, waarop <hi rend="spat">de Banier</hi> moet worden voortgedragen, door zulke haasjeovers veroorzaakt wordt.</p>
<p>Van diezelfde aflevering, wier begin mij zoo spijt, is het einde ook niet fraai, op onwaar af:</p>
<lg type="poem">
<head>Ouderdom.</head>
<l>‘Wat heeft u recht op eerbied of achting gegeven, o, grijsaard?</l>
<l>Vroeg gaan de edelen heen, onkruid alleen duurt lang.’</l>
</lg>
<p>Ik herinner mij, dat Multatuli ergens het onbeteekenende van menigen hoogen leeftijd bespreekt. Terecht merkt hij op dat de beteekenis van het leven niet in den duur, maar in denken en werken bestaat. Nu zal een man als Marcellus Emants, mijn talentvolle vriend, de eerste zijn om in te zien dat die opmerking van Multatuli niet in het Distikon is uitgedrukt, hoewel het blijkbaar een poging daartoe is. Het Distikon doet niets anders dan bij den lezer de vraag oprijzen: En Bilderdijk dan? 76 jaar. En Göthe dan? 83 jaar. En Vondel dan? 92 jaar.</p>
<p>Voorts heeft Smit Kleine, met Emants de onvermoeide vaandrig op het ongebaande pad, zich tijd en moeite getroost om een libel als dat van pastoor Brinkman te bespreken. Hij doet dit onder een spreuk van den dichter Schaepman: ‘onbevreesd en manhaftig trede de polemist te voorschijn.’ Dit gezegde van dezen ultramontaan wekt mij onweêrstaanbaar tot lachen. ‘Onbevreesd en manhaftig’ is de wijze van arbeiden dier lieden zeer!</p>
<p>Smit Kleine, edel vaandrig, is dat libel, is die vossenpreek in uw motto, wel uw aandacht, uw tijd, uw brein, uw penseel waard?</p>
<p>Ik laat uw kritiek daar. Zij is beter dan die bij van Doesburgh uitkwam, omdat zij, vooral door dat stuk katechismus, het hart raakt; gij mikt, gij schiet en treft, de ander jammert. In den vroegeren ‘recensent ook der recensenten’ (och, toen wij nog kinderen waren, wisten ze van gouddraad-rek-<pb n="408"/>ken, dus is 't maar goed, dat die dubbelovergehaalde niet meer daar is) zou uw stuk een meesterstuk zijn geweest, maar in uw tijdschrift - word niet ontevreden op mij - komt geen bespreking - hoe kunstvol en treffend op zichzelve - van eenig libel te pas.</p>
<p>Gij ziet mij zeker minder ongerust aan, als ik er bijvoeg, hoe ik overigens met groot genoegen heb gezien, dat het u niet te veel is, tegen ultramontaansche streken met kracht op te komen; ik wou alleen maar de Banier geen riolen zien raken ook met nog zoo'n klein puntje. En kunt ge er maar niet over heen, vraag dan uw medewerker Coens, den zachten, melodieusen beoefenaar van natuurpoëzie. Hoor eens, hoe rein:</p>
<lg type="poem">
<l>‘Een plekje gras, waarop een vogel kweelt,</l>
<l>Een schuine straal langs enge klimopmuren,</l>
<l>Wat loofgewelf, waardoor een star komt gluren,</l>
<l>Of maar een bloem waarmeê een vlinder speelt -</l>
<l>Een hoekje lucht, een spieglend nat, ontsluiten</l>
<l rend="; 1tab">'t Zoet buiten.’</l>
</lg>
<p>Hoog, die Banier!</p>
<p><hi rend="sc">Aart Admiraal</hi>.</p>
</div>
<div type="chapter">
<interpGrp>
<interp type="primair" value="mane004"/>
<interp type="primair" value="18760300"/>
</interpGrp>
<pb n="409"/>
<head rend="h3">Een nieuw treurspel.
<lb/>
Door Dr. W.C. van Manen.</head>
<q rend="bq">Jesus von Nazaret. Trauerspiel in fünf Acten von Nicolai Graf Rehbinder. - Wiesbaden, H. Ebbecke. 1875.</q>
<p>Alwie geen vreemdeling is in de geschiedenis der beschaving, weet wat onze vaderen sedert de elfde eeuw, misschien reeds vroeger, onder een <hi rend="spat">mysteriespel</hi> verstonden. De kerk, buiten wier muren schier niets tot ontwikkeling der menschheid werd verricht, stelde zich niet tevreden met de prediking van het woord en de daaraan toegevoegde taal, die beeld- en schilderkunst mochten spreken, tot opscherping van het geheugen en tot veredeling van het gemoed. Zij greep bovendien gretig de gelegenheden aan, die haar werden geboden, of die zij zich wist te scheppen, om door aanschouwelijk onderwijs, van de haar toevertrouwde schatten zooveel mogelijk aan anderen mede te deelen. De kerk had haar tooneel. Daar werden, inzonderheid op de feestdagen, verschillende oud- en nieuwtestamentische geschiedenissen, ook menig tafereel aan de historie der heiligen ontleend, door de priesters opgevoerd, ten genoege en ter leering van de belangstellende schare, die in den regel deze afwisseling in de openbare eeredienst met groot gejuich begroette. De verborgenheden der godsdienst werden op die wijze tastbaar, en zoo dicht mogelijk onder het bereik der zinnelijke waarneming gebracht. Dit scheen vooral van belang met het oog
<pb n="410"/>op het grootste mysterie: de menschwording Gods, het leven, lijden, sterven, de opstanding en hemelvaart van Christus. Aan de opvoering der daarop betrekkelijke geschiedenissen werd steeds de meeste - waarschijnlijk tevens de eerste - zorg besteed.</p>
<p>Men kan zich niet licht een te plastische voorstelling vormen van de wijze, waarop de kerkelijke tooneelisten der middeleeuwen zich van hunne roeping zochten te kwijten. Zij lieten zooveel mogelijk alles zien: b.v. God zittende in den hemel, Jezus van daar op de aarde komende en na zijn sterven de hel bezoekende, ten derden dage opstaande uit het graf en ten hemel varende. Het tooneel was voor die gelegenheden opzettelijk verdeeld in drie verdiepingen: hemel, aarde en hel.</p>
<p>De ernst der spelers liet aanvankelijk niets te wenschen over en werd gedurende eeuwen gehandhaafd. Misschien evenwel heeft daaraan hier en ginds wel iets ontbroken en gaf dit aanleiding tot menig verbod, dat daarom nog niet altijd onmiddellijk als wet werd geëerbiedigd, voortaan geen mysteriën meer in de kerken te spelen. Tegen het einde der middeleeuwen werden zij zeldzamer en langzamerhand geheel overgebracht naar markt of plein. Onder de hoofdredenen dier verplaatsing noemt men, zeker niet ten onrechte, de omstandigheid, dat de priesters-tooneelisten zich meer en meer lieten bijstaan en vervangen door ongewijden. Den leek het medespelen te vergunnen moest de verbanning van het mysteriespel uit de kerk ten gevolge hebben. Krachtens dezelfde onverzoenlijke tegenstelling van gewijd en ongewijd, kon het kerkelijk tooneel niet lang zijn herschepping in een wereldlijk tooneel overleven. De priesters, die aanvankelijk nog medespeelden buiten de kerk, trokken zich langzamerhand terug. Het mysterie werd in hun oog ontheiligd door de uitsluitende aanraking van leeken. Dezen gaven wellicht bovendien hier en daar gegronde aanleiding om van lichtvaardigen spot en gebrek aan ernst te spreken. Verschillende redenen werkten samen. De kerk verklaarde zich tegen het voortbestaan van haar verworpen kroost. Het mysteriespel, in ongenade gevallen bij wie het 't leven hadden geschonken, verdween van het tooneel. Nauwelijks was de nieuwe tijd geboren, of men kon met recht van het mysteriespel der middeleeuwen spreken. De uitzonderingen zijn slechts daar om den regel
<pb n="411"/>te bevestigen. De meest bekende en voornaamste van dezen, het Passionsspiel te Oberammergau in Beieren, ontleent, volgens de overlevering, haar recht van bestaan aan een bijzondere gelofte, die dagteekent van het jaar 1633 en met het woeden eener kwaadaardige pestziekte in verband stond. Ieder herinnert zich uit de veelvuldige schetsen der laatste tienjaarlijksche opvoering van het genoemde lijdensspel te Oberammergau - het was in 1871 - hoe diep voor het minst alle vreemdelingen doordrongen waren van het feit, dat men hier te doen had met verouderde, zij het ook naar den modernen geest en smaak gewijzigde vertooningen.</p>
<p>Zullen wij het blijvend gemis der oude mysteriespelen betreuren? Zullen wij, met Grüneisen (in Herzog's Real-Encyklopädie) hun ‘würdigste Bewahrung’ en ‘ideellste Umwandlung’ dankbaar begroeten in de protestantsche Oratoriums? Zullen wij ons troosten met het genot dezer gedramatiseerde geestelijke muziek, hoewel wij weten, dat zij niet voor het oog maar voor het oor bestemd is? Zullen wij zelfs nog een schrede verder gaan op het gewezen spoor en b.v. de groote ‘Passionsmusik’ van Bach luide verheffen boven het middeleeuwsche geestelijke treurspel, omdat het meer dan dit beantwoordt aan den ‘dieperen zin en het gekuischte gevoel van het evangelisch Christendom?’ Of zullen wij ons liever van dergelijke, altijd min of meer gevaarlijke vergelijkingen onthouden, en dankbaar het werk van den toonkunstenaar genieten, zonder om die reden onverschillig te worden omtrent den arbeid van zijn evenknie, wiens talent aan het tooneel is gewijd? In het laatste geval: zullen wij verlangend uitzien naar een herleving van het oude mysteriespel, voor het minst van de quintescens dier middeleeuwsche vertooningen, het ‘aller treurspelen treurspel,’ de lijdensgeschiedenis van Jezus?</p>
<p>Wie geneigd mochten zijn, deze vraag toestemmend te beantwoorden, zullen ongetwijfeld met belangstelling de pogingen gadeslaan, die in den laatsten tijd zijn gewaagd om de oude stof door vernieuwde bewerking, waarbij rekening gehouden werd met de eischen van den tegenwoordigen tijd, voor het hedendaagsch tooneel geschikt te maken. Op een dezer pogingen, tot nog toe, voor zoover mij bekend is, ten onzent onopgemerkt gebleven, wensch ik de aandacht te vestigen. Ik bedoel het voor eenige maanden te Wiesbaden ver-<pb n="412"/>schenen treurspel, getiteld <hi rend="spat">Jesus von Nazareth</hi>. Ik onthoud mij intusschen bij mijne mededeelingen, van een vergelijking met enkele gelijksoortige lettervruchten van den jongsten tijd, zoowel als van een uitvoerige beoordeeling van het treurspel als treurspel, omdat het een en ander, door bevoegder hand dan de mijne ondernomen, tegelijk met dit opstel, elders<note n="1" place="foot">Men zie het artikel van Dr. C.M. Vos, in de Gids van Mei 1876.</note> onder de oogen van het publiek wordt gebracht.</p>
<p>&nbsp;</p>
<p>De dichter noemt zich Nicolai Graf Rehbinder, een naam mij overigens volstrekt onbekend en misschien eenvoudig door den ongenoemden schrijver tijdelijk aangenomen. Wij leeren den man intusschen voldoende kennen uit zijn werk. Hij moge al geen eerste plaats bekleeden onder Duitschland's nieuwste beoefenaars der dichtkunst, blijkbaar behoeft hij over het hem toevertrouwde talent niet te blozen. Zijn rijmlooze verzen zijn gemeenlijk zoetvloeiend; aan de juiste toepassing van het gekozen metrum ontbreekt weinig. Van groote oorspronkelijkheid kon men hier uit den aard der zaak kwalijk veelbeteekenende proeven verwachten. Het doel - hoewel nergens met zoovele woorden genoemd - is kennelijk geweest, de oude stof zoo te behandelen dat de nieuwe bewerking aan den modernen christen der negentiende eeuw zou kunnen voldoen.</p>
<p>Dienovereenkomstig heeft Rehbinder gebroken met nagenoeg alles wat tot de karakteristieke vormen van het middeleeuwsch tooneel behoorde; ja zelfs, wat meer zegt, met de oudkerkelijke opvatting van Jezus' persoon als het vleeschgeworden Woord, de menschgeworden God, de Zoon Gods in geheel eenigen bovennatuurlijken zin, of de Godmensch.</p>
<p>De vroeger onmisbaar geachte tusschenspelen en koren zijn geheel achterwege gebleven. Wij vinden geen spoor meer van de eindelooze voorafbeeldingen van Jezus' leven, lijden, stervən en daarop gevolgde verheerlijking, die naar het heette, in het oude testament waren gegeven en daarom, naar men meende, in tableaux vivants, toegelicht door het gezang der koren, den toeschouwer van het mysteriespel tusschen de verschillende tooneelen moesten worden vertoond. Wat in dit opzicht nog de jongste opvoering van het Passionsspiel te Oberammergau langwijlig en vervelend maakte, volgens het
<pb n="413"/>getuigenis van een bevoegd verslaggever, heeft Rehbinder van de handeling buitengesloten. Het behoeft nauwelijks te worden gezegd, dat zijn tooneel een gewoon tooneel en geen met het oog op de oude wereldbeschouwing in drieën verdeelde afbeelding van het heelal - hemel, aarde en hel - is.</p>
<p>Gelijk de titel van het nieuwe treurspel doet vermoeden, de Christus der overlevering heeft in den geest van den dichter plaats gemaakt voor den Jezus der historie. De slotsommen der moderne kritiek aangaande het leven van Jezus zijn blijkbaar ernstig geraadpleegd en goeddeels met ingenomenheid verwerkt. Dat de oude traditie of de nieuwe verbeelding nu en dan te hulp moest worden geroepen, waar de geschiedenis te kort schoot in het leveren der onmisbare materialen voor de geleidelijke ontwikkeling van het treurspel, spreekt schier vanzelf.</p>
<p>Voorts zij nog, onder deze algemeene opmerkingen, tot lof van den dichter gezegd, dat hij bij zijn voorgangers vergeleken, een toonbeeld van prijzenswaardige soberheid is. Wel verre van de stof uit te putten, heeft hij geheele tafereelen, als de zalving te Bethanië, de voetwassching, de zoogenaamde instelling van het avondmaal, het overleg van Judas met de Sanhedristen, de verloochening van Jezus door Petrus, onaangeroerd gelaten.</p>
<p>Als handelende personen worden genoemd:</p>
<list>
<item>Jezus van Nazaret.</item>
<item>Pontius Pilatus, Romeinsch landvoogd in Jeruzalem.</item>
<item>Kajafas, hoogepriester.</item>
<item>Annas, voormalig hoogepriester, } medeleden van het Sanhedrin.</item>
<item>Achas, priester, } medeleden van het Sanhedrin.</item>
<item>Jozef van Arimatea.</item>
<item>Maria Magdalena.</item>
<item>Judas Iskariot.</item>
<item>Barabbas.</item>
<item>Gamaliël, bloedverwant en vriend van Kajafas.</item>
<item>Zebulon } bondgenooten van Barabbas.</item>
<item>Achab } bondgenooten van Barabbas.</item>
<item>Flavius, Romeinsch hoofdman.</item>
<item>De jongeren van Jezus. Priesters. Tempelboden. Wisselaars. Kooplieden. Romeinsche soldaten. Gerechtsdienaren. Mannen en vrouwen. Kinderen.</item>
</list>
<div type="section">
<pb n="414"/>
<head rend="h4">I.</head>
<p>Het eerste der vijf bedrijven, waarin Rehbinder zijn treurspel heeft verdeeld, brengt ons op een ruime vlakte, waar men op den achtergrond den oever van een meer bespeurt, terwijl zich in het midden een heuvel verheft. Mannen en vrouwen van verschillenden leeftijd komen af en aan. Zij blijven aanvankelijk meer op den achtergrond en vleien gedeeltelijk zich neer aan den oever van het meer. Barabbas en Judas treden het eerst op.</p>
<p>Barabbas kent Judas en hoopt van dezen te vernemen, wat toch wel het streven van Jezus is. Hij ziet zich in zijn verwachting te leur gesteld. Judas moet ronduit bekennen, dat hij de diepten van zijns meesters gedachten niet peilt, noch diens plannen kent. Dat is geen gevolg van gebrek aan vertrouwen van Jezus' zijde, gelijk Barrabbas vermoedt. Wij zijn te zwak, zegt Judas,</p>
<lg type="poem">
<l>Wij zijn te zwak om hem te vatten; wij</l>
<l>Zijn slechts menschen.</l>
</lg>
<lg type="poem">
<l rend="speaker">Barabbas.</l>
<l rend="; 1tab">En hij? Schijnt hij u meer?</l>
<l>Gij zwijgt? - Uw oog ontwijkt het mijne? - Spreek,</l>
<l>En gun aan mij, den makker uwer jeugd,</l>
<l>Een blik te slaan in uw gemoed. Gelooft gij</l>
<l>Dat Jezus de Messias is?</l>
</lg>
<lg type="poem">
<l rend="speaker">Judas.</l>
<l rend="; 1tab">Zou ik</l>
<l>Hem volgen en dat niet gelooven?</l>
</lg>
<lg type="poem">
<l rend="speaker">Barabbas.</l>
<l rend="; 1tab">Wat</l>
<l>Verwacht gij dan van hem?</l>
</lg>
<lg type="poem">
<l rend="speaker">Judas.</l>
<l rend="; 1tab">Toen ik hem zag,</l>
<l>En toen zijn kalme, heldre blik mij trof,</l>
<l>Terwijl zijn mond een roerend woord deed hooren,</l>
<pb n="415"/>
<l>Toen vatte ik: Hij is degeen, dien gij</l>
<l>Verwacht; der vadren God heeft mij vergund,</l>
<l>De komst op aarde te aanschouwen van den</l>
<l>Messias en de heerlijkheid zijns rijks!</l>
<l>Toen wierp ik weg wat ik bezat, beminde,</l>
<l>Onttrok mij zelfs aan broeders, zusters, vrienden,</l>
<l>En volgde hem en gaf mij aan hem over.</l>
</lg>
<p>Barabbas kan de geestdrift van zijn voormaligen vriend niet deelen, al acht hij diens geloof, juist omdat het geloof is, onaantastbaar. Intusschen verzuimt hij niet op te merken, dat Jezus aan het bekende Joodsche messiasideaal niet beantwoordt, arm en onaanzienlijk is, een vriend van armen slechts, een strijder met geen ander wapen dan de rede! Judas licht daarop nader zijn verwachting toe. In nederig gewaad moge Jezus nu zijn vrienden zoeken en zich met de bescheiden rol van prediker vergenoegen,</p>
<lg type="poem">
<l>De dag breekt aan - gewis, hij is nabij! -</l>
<l>Dat hij het nedrig kleed ter zijde legt</l>
<l>En opstaat met den luister eens gekroonden.</l>
<l>Dan komt met kracht het rijk van Gods gezalfde,</l>
<l>Het eeuwig heerlijk rijk Jeruzalem;</l>
<l>Het uitverkoren volk beheerscht de aarde,</l>
<l>Verbroken is dan onze slavernij!</l>
<l>De koning zet zijn voet verpletterend</l>
<l>Op den fieren nek der tegenstanders,</l>
<l>Verdelgt hen allen met zijn oogopslag!</l>
<l>Maar wij, de uitverkoornen, knielen voor</l>
<l>Den troon, den schit'renden, verhevenen,</l>
<l>En op den troon verheft zich - de Messias!</l>
</lg>
<p>Barabbas kan zich niet vinden in die droomen. Hij vraagt niet naar wonderen en sprookjes, doch verlangt des te sterker naar wat tastbaar en zichtbaar is, wat werkelijkheid heeft. Hij ijvert voor de aardsche belangen van het volk en wil het aan de toekomst overlaten, of later wellicht de Messias verschijnen zal. Voor hem heeft het heden slechts waarde en hij kan niet langer dulden, dat het tegenwoordige leven verkort en verbitterd wordt. Hij wil:</p>
<pb n="416"/>
<lg type="poem">
<l rend="; 1tab">het volk zij vrij in 't vrije land.</l>
<l>Geen dwingland meer, hoe hij ook heeten moog.</l>
<l>Geen koning, die in schijn regeert en tevens</l>
<l>Als tiran, gelijk Herodes, - geen druk</l>
<l>Van priesters, noch knellend juk van Rome!</l>
</lg>
<p>Als Judas hem wijst op het onbereikbare zijner wenschen, aangezien Rome's macht groot is en de priesters met haar één lijn trekken, komt Barabbas met de ware reden voor den dag, waarom hij het gesprek met Judas heeft begonnen;</p>
<lg type="poem">
<l>Geheel 't volk was ons, wanneer uw meester,</l>
<l>De Nazarener, met ons ware.</l>
</lg>
<lg type="poem">
<l rend="speaker">Judas.</l>
<l>Hij?</l>
</lg>
<lg type="poem">
<l rend="speaker">Barabbas.</l>
<l>Het woord, het machtig woord door hem gesproken,</l>
<l>Deed allen ongetwijfeld blindlings volgen,</l>
<l>De mannen niet alleen, strijdvaardig, krachtig,</l>
<l>Hem volgden grijzen, kindren, zwakken, kranken,</l>
<l>En als een windhoos dreef het opgewekte</l>
<l>Leven van gansch een volk den vijand weg!</l>
</lg>
<p>Maar zal Judas tot dit werk de hand willen leenen? Dat wenschte Barabbas juist van den leerling te vernemen, maar deze kan hem niet meer zeggen, dan dat de meester het volk lief heeft. De verdere gang van het gesprek wordt gestuit door het optreden van Gamaliël, die hoewel verkleed, spoedig door Barabbas wordt herkend. De vriend des hoogepriesters geeft zich uit voor een belangstellend hoorder van de leer des meesters, die een heilloos opzien wenscht te vermijden en daarom zijn kostbaar kleed heeft afgelegd. Maar Barabbas ontmaskert den huichelaar en raadt hem aan zich niet te vermoeien, aangezien hij zeer goed weet, wat hij bij Jezus komt zoeken, waarop Gamaliël, in drift ontstoken uitroept:</p>
<lg type="poem">
<l rend="; 1tab">En ik - ik ken ook u</l>
<l>En weet, wat gij hier zoekt, rebel!</l>
</lg>
<p>De wederzijdsche verwenschingen, verwijten en bedreigingen, die nu volgden, zouden wellicht aanstonds tot bloedver-<pb n="417"/>gieten hebben geleid, indien Judas niet tusschen beiden ware getreden en Barabbas had tegengehouden, op grond dat het niet aanging, geweld te plegen op de plaats, waar de groote profeet van Nazaret woorden des vredes deed ruischen.</p>
<p>Intusschen is Jezus met zijn jongeren op het tooneel gekomen en Barabbas maakt gebruik van de gelegenheid, dat allen zich terug trekken, om Jezus aan te spreken en hem te vragen, of hij het volk wil bevrijden van het juk der Romeinen.</p>
<lg type="poem">
<l>Als één het kan, kunt gij het - als gij wilt!</l>
</lg>
<lg type="poem">
<l rend="speaker">Jezus.</l>
<l>Ik wil het, - daarom leef ik onder u -</l>
<l>Doch niet gelijk gij 't u hebt voorgesteld.</l>
<l>Ik lees in uw gemoed, doorgrond uw hart,</l>
<l>Als had ik u van kindsbeen af gekend.</l>
<l>Wat gij, kortzichtige, het volk wilt geven,</l>
<l>Houdt gij voor artsenij en is vergif.</l>
<l>Ik breng het middel, dat genezen zal,</l>
<l>Doch dat, helaas, aan u vergif zal schijnen.</l>
</lg>
<lg type="poem">
<l rend="speaker">Barabbas.</l>
<l>Gij hoort niet, hoe uw volk om redding smeekt?</l>
<l>Gij voelt niet, hoe het krimpt in ijzren boeien?</l>
<l>Doof is Jehova! Geen hulp wacht ons, dan</l>
<l>Die wij zelven brengen uit eigen kracht.</l>
<l>Naast onrecht staat gewis met recht geweld!</l>
</lg>
<lg type="poem">
<l rend="speaker">Jezus.</l>
<l>Die mij volgt, laat nooit het zwaard beslissen.</l>
</lg>
<lg type="poem">
<l rend="speaker">Barabbas.</l>
<l>Dat is geheel uw antwoord?</l>
</lg>
<lg type="poem">
<l rend="speaker">Jezus.</l>
<l rend="; 1tab">Ja, dat is 't.</l>
<l>Ga heen in vrede!</l>
</lg>
<lg type="poem">
<l rend="speaker">Barabbas.</l>
<l rend="; 1tab">En gij wilt uw volk,</l>
<l>Uw eigen broeders arme slaven laten?</l>
</lg>
<pb n="418"/>
<lg type="poem">
<l rend="speaker">Jezus.</l>
<l>Verlossen wil ik hen uit slavenboeien,</l>
<l>De hoogste, reinste, rijkste vrijheid brengen.</l>
</lg>
<lg type="poem">
<l rend="speaker">Barabbas.</l>
<l>Doch niet u aan het hoofd der uwen plaatsen,</l>
<l>Als zij de boeien met het zwaard verbreken?</l>
</lg>
<lg type="poem">
<l rend="speaker">Jezus.</l>
<l>Mijn taak is niet, te strijden met het zwaard,</l>
<l>Wijl vrede mijne roeping is.</l>
</lg>
<lg type="poem">
<l rend="speaker">Barabbas.</l>
<l rend="; 1tab">Vervloekt zij</l>
<l>De vrede voor eeuwig! - Bloed moet er stroomen!</l>
<l>Ik heb me in u vergist. Gij, zwakke,</l>
<l>Gij dien ik voor den rechten man der daad</l>
<l>Gehouden heb, gij kunt slechts woorden smeden!</l>
<l>Mijn werk zij van het uwe afgescheiden,</l>
<l>Verrader! - Wees vervloekt!</l>
</lg>
<p>Terwijl hij razend weg ijlt, roept Jezus, met onverstoorbare kalmte hem na:</p>
<lg type="poem">
<l>Wees gij gezegend!</l>
</lg>
<p>Gamaliël, die de sprekers onafgebroken in het oog heeft gehouden, treedt nu nader. Hij betuigt zijn vreugde aan Jezus, dat deze zich niet door den volksverleider heeft laten medeslepen. Hij had trouwens niets anders verwacht, en vleit Jezus, als ware hij een machtige, die heerschen kan en daarom niet behoeft te dienen. Hij maakt zich bekend als een vriend en bloedverwant van Kajafas, den schranderen hoogepriester, die Jezus' gangen bespied en de overtuiging van zijn invloed op het volk sedert lang verkregen heeft. De priesters werden voorheen onvoorwaardelijk gehoorzaamd, doch sedert de Nazarener is opgetreden, zijn zij door velen verlaten. Feitelijk heeft het volk nu twee gidsen, die het langs verschillende wegen naar het beste en eenige doel, aller welvaren, willen leiden: Jezus en de priesters. Dat die twee de handen ineenslaan en samenwerken! Maar Jezus, die reeds meermalen te kennen heeft gegeven, dat hij het plan van den schijnbaar
<pb n="419"/>vriendelijken spreker doorgrondt, wijst den voorslag ten stelligste af, vast overtuigd, dat het doel, waarnaar beiden streven, verschillend is. Als Gamaliël herneemt:</p>
<lg type="poem">
<l>De hoogepriester biedt u toch de hand:</l>
<l>Uw werken en uw weg, met ons verbonden,</l>
<l>Moet zegepralen! - Kom - stel uw eischen!</l>
<l>Wat is uw streven, wat uw doel? Verheffing</l>
<l>Van den laag geplaatste? Rijkdom? Aanzien?</l>
<l>Is 't grootsche eerzucht, die u drijft en prikkelt?</l>
<l>Tot alles staat de weg u open, al</l>
<l>Wat gij mocht begeeren, ligt voor u klaar,</l>
<l>Als gij u voegt bij ons......,</l>
</lg>
<p>dan ziet Jezus den verleider aan met den verpletterenden blik, waarvoor de dichter beurtelings schier al zijn helden doet sidderen en die Gamaliël, na eenig aarzelen en stamelen, de gulle bekentenis ontlokt, dat Kajafas in Jezus een mensch meent te zien, die als ieder ander</p>
<lg type="poem">
<l rend="; 1tab">geluk beoogt,</l>
<l>Het hoogste, en siddert voor gevaren,</l>
</lg>
<p>weshalve hij zeker wel van de schoone aanbiedingen, die hij hem liet doen, gebruik zou maken. De woordenwisseling neemt daarop een minder vriendschappelijk karakter aan. Nadat Jezus onomwonden heeft verklaard, dat hij niets met de priesters gemeen heeft en dat dit zijn laatste woord is, neemt Gamaliël tot een bedreiging zijn toevlucht en zegt:</p>
<lg type="poem">
<l rend="; 1tab">Neem u in acht! - Ik had</l>
<l>U gaarn als vriend gezien aan onze zij'</l>
<l>En treed slechts aarzelend als uw vijand op.</l>
<l>Groot is de macht der priesters, ver reikt hun arm,</l>
<l>Zij stellen aan hun wraakzucht nimmer grenzen.</l>
</lg>
<p>Te vergeefs. Jezus wijkt zoo min voor de lokstem van den verleider, als voor het dreigend woord van den machtige. Hij kent zijn roeping en zal haar getrouw volbrengen. Hij weet dat hem vervolging wacht, dat hem vervolging treffen moet; maar die gedachte kan hem niet ontzetten. Als Gamaliël zich heeft verwijderd, ontlast hij zijn gemoed in een aandoenlijke weeklacht over de zelfzucht dergenen, die zich
<pb n="420"/>tot leidslieden opwerpen en de door hen vervoerde arme, arme menschheid,</p>
<lg type="poem">
<l rend="; 1tab">uit den dag</l>
<l>Geboren en verzwolgen door den dag,</l>
<l>Met drukkend, onbeschrijflijk wee beladen,</l>
<l>Getroffen door den vloek der sterflijkheid,</l>
<l>Sleept zij haar leven weinig uren voort</l>
<l>En brengt die korte spanne tijds - steeds door</l>
<l>Den dood bedreigd - in haat en toorn, nijd en</l>
<l>Rustloos streven door; terwijl zij jaagt naar</l>
<l>Schitterende beelden, een ijskoud niets.</l>
<l>In elken stond des tijds sterft hier een mensch,</l>
<l>En voor hij sterft, moet hij geleden hebben, -</l>
<l>Elk oogenblik des tijds schenkt aan een mensch</l>
<l>Het leven - in 't leven moet hij lijden.</l>
<l><hi rend="spat">Een</hi> weeklacht, bang en schril, vervult de aard</l>
<l>En stijgt schier onophoudelijk ten hemel,</l>
<l>Tot op den bodem van mijn hart voel ik</l>
<l>Met bittre, bittre pijn het leed der wereld!</l>
<l>O, konde ik mijn armen ontsluiten</l>
<l>Om allen, allen naar mij toe te trekken</l>
<l>En troostend aan het warme hart te drukken</l>
<l>Waar liefde woont voor een geheele wereld!</l>
</lg>
<p>De verzuchting gaat daarop over in een gebed, voor de armen, die hier gestadig tobben,</p>
<lg type="poem">
<l>Dat zij het looden wicht der ijdle dingen</l>
<l>Van de zwaar beladen schoudren werpen.</l>
<l>En zich aan 's levens reine bron verjongen,</l>
<l>Als kinderen hun vader naderen!</l>
</lg>
<p>voor zichzelf, dat het hem vergund worde, zijn roeping te volbrengen, al zal hij ook het offer zijn, dat vóór den grooten dag des oogstes gebracht moet worden.</p>
<p>Daarna komen de discipelen naderbij en scharen zich, met andere mannen en vrouwen, om den heuvel, in afwachting dat de meester hen toespreken zal. Inmiddels roemen zij hem, als grooter dan Johannes; als een die teekenen en wonderen doet; terwijl een moeder hare kinderen op hem wijst, daar zij nimmer meer zijn gelijke zullen aanschouwen, en een grijsaard, vol dankbare bewondering uitroept:</p>
<pb n="421"/>
<lg type="poem">
<l>Hem loof ik in het stof, den sterken God,</l>
<l>Dat Hij mij dezen dag aanschouwen deed;</l>
<l>Ik kan nu kalm, getroost ten grave dalen,</l>
<l>Want, wat geschreven is, dat is geschied:</l>
<l>Te midden van het volk staat de Messias.</l>
</lg>
<p>Die woorden lokken weifelende vragen en instemmende belijdenissen uit. Maar reeds heeft Jezus den berg beklommen en allen hangen zwijgend aan zijn lippen, als hij den mond ontsluit en zegt:</p>
<lg type="poem">
<l>De vrede Gods zij met u allen! - Breede</l>
<l>Scharen zie ik hier om mij vereenigd,</l>
<l>Ouden, jongen, aan den voet des heuvels:</l>
<l>Vermoeide grijsaards, steunend op hun staf,</l>
<l>Daarnaast den jongeling, wiens bloed nog bruist,</l>
<l>De moeder met het kind, dat zij bemint,</l>
<l>En bij zich draagt, opdat het liefde drinke, -</l>
<l>Maar allen, die ik zie, zijn arm, gering,</l>
<l>Niet uit de rijen der aanzienlijken.</l>
<l>Zij gaan gebogen onder lijden, smarten,</l>
<l>Zij worstelen met 's levens zware lasten.</l>
<l>En erger nog met die van 't eigen harte.</l>
<l>Op hunne schouders drukt het ijzren juk</l>
<l>Van God, Jehova, den stroeven, strengen</l>
<l>Wreker, geschapen door de hand van priesters.</l>
<l>Reikhalzend zien zij uit naar troost, verkwikking,</l>
<l>Van uit de branding, de woestijn huns levens,</l>
<l>Naar heldre bronnen van het ware leven.</l>
<l>O komt tot mij! Gij allen, komt tot mij,</l>
<l>Gij die vermoeid, belast, beladen zijt!</l>
<l>Hij, de Vader, heeft u niet verworpen, -</l>
<l>Voor arme kindren opent hij zijn armen,</l>
<l>Voor zielsbedroefden opent hij zijn hart.</l>
<l>Hij telt de tranen van het lijden, kent</l>
<l>Uw zuchten, hoort uw steunen, ziet uw strijden;</l>
<l>Wanneer uw ziel verkeert in doodsgevaren -</l>
<l>Uw Vader is nabij om u te helpen! -</l>
<l>Hij is geen God der priesters, somber, dreigend</l>
<l>Met zijn wraak tot in het verre nageslacht, -</l>
<l>Hij is de God der <hi rend="spat">liefde</hi> - Hij, de bron</l>
<pb n="422"/>
<l>Der liefde - ja Hij is de liefde zelf!</l>
<l>Wel verre van veroordeeld, zijt gij zalig -</l>
<l>Gij die uw lijden torscht! - Hoor, hoe hij troost:</l>
<l>Zachtmoedigen van harte, die hongeren</l>
<l>En dorsten naar gerechtigheid - zal Hij</l>
<l>Verzadigen! - Barmhartigen zijn zalig;</l>
<l>Zij zullen zelf barmhartigheid ontvangen.</l>
<l>Zalig allen, die steeds rein van harte zijn,</l>
<l>Hun wordt gegeven: den Vader te zien!</l>
<l>Alwie ter wille van het recht, gesmaad</l>
<l>Vervolgd wordt of gedood, - is toch nog zalig:</l>
<l>God is in hem - en hij in God!</l>
<l>&nbsp;</l>
<l>Men leerde u en sprak: Gij zult niet dooden,</l>
<l>Ik echter zeg: <hi rend="spat">Gij zult niet toornig worden</hi>,</l>
<l>Want gij zijt broeders, kinderen van éénen</l>
<l>Vader. Hij heeft u lief; bemint elkander!</l>
<l>Hebt lief uw vijand; zegent die u vloeken;</l>
<l>Doet wel aan allen, die u haten; bidt</l>
<l>Voor die u kwaad doen en u vervolgen, -</l>
<l>Want zoo gij slechts bemint die u beminnen,</l>
<l>Wat doet gij meer dan eigenliefde voeden?</l>
<l>God laat zijn zon zoowel voor goeden opgaan</l>
<l>Als voor boozen, voor die rechtvaardig zijn</l>
<l>En slaven van de zonde - En gij, zoudt gij</l>
<l>In mildheid willen achterstaan bij God?</l>
<l>Werpt van u alle vrees voor menschen, waar</l>
<l>Ooit in u een vaste overtuiging spreekt:</l>
<l>Al wat het hart beveelt, moet gij volbrengen:</l>
<l>Men zal u leeren kennen aan de vruchten.</l>
<l>&nbsp;</l>
<l>Wilt gij bij 's Vaders hart uw toevlucht zoeken</l>
<l>En biddend aan hem klagen wat u drukt -</l>
<l>Gij hebt daarvoor geen praal, geen tempel noodig,</l>
<l>Noch oude wet, noch woorden van den priester.</l>
<l>Gij allen zijt voor 't hart van Hem gelijk, -</l>
<l>Geen middelaar tusschen kind en Vader! -</l>
<l>Wie bidden wil, ga in zijn binnenkamer</l>
<l>En sluite zijne deur en opene</l>
<l>Zijn hart en geve zich geheel aan God!</l>
</lg>
<pb n="423"/>
<p>Terwijl de meester nog spreekt en als voorbeeld van een goed gebed het ‘Onze Vader’ noemt, werpt de ondergaande zon hare laatste stralen op den top des heuvels, waar Jezus staat en hult dezen in een schitterend licht, dat te indrukwekkender is, omdat de schemering reeds hare donkere schaduwen over het lager geplaatste volk heeft uitgestrekt.</p>
</div>
<div type="section">
<head rend="h4">II.</head>
<p>Het tweede bedrijf brengt ons in Bethanië, waar wij op zekeren avond, in het huis van Lazarus, Jezus aantreffen in gezelschap van Maria Magdalena. De boetvaardige zondares der evangeliën, de wel bekende op dans en snarenspel verzotte, aan zingenot overgegeven wereldlinge van het oude mysteriespel, is reeds door Jezus tot inkeer gebracht. Zij verheugt er zich over, dat de meester zijn intrek heeft willen nemen in het huis haars broeders; want veel is zij aan hem verplicht. Hoor hoe zij zich alles herinnert.</p>
<lg type="poem">
<l rend="; 1tab">Mijn hart was eenmaal ijdel,</l>
<l>Trotsch, verwaand, nietswaardig als slechts weinigen.</l>
<l>Geboren in den schoot der weelde, met</l>
<l>Spel en dans gevoed, zoo groeide ik op,</l>
<l>Gedachteloos. Men prees alom mijn schoonheid,</l>
<l>Door hulde en vleierij was ik omringd.</l>
<l>Toen zwol de boezem hoog van ijdelheid,</l>
<l>Mijn leven was één schijn, één beuzeling.</l>
<l>Dat dit niet meer zoo is, - ik dank het u!</l>
</lg>
<p>Maar Jezus wil dat zij het wijte aan de vonk, die in haar harte lag;</p>
<lg type="poem">
<l>En die gij tot vlam hebt aangeblazen,</l>
</lg>
<p>herneemt de dankbare vrouw en laat zich door Jezus, die nu op den Vader wijst, het genot niet ontzeggen, in den meester haar hovenier te zien, die voor de noodige verpleging heeft zorg gedragen. Hoe levendig staat haar nog alles voor den geest!</p>
<lg type="poem">
<l rend="; 1tab">Veel mocht ik van u hooren,</l>
<l>Mijn broeder was u lief, uw vriend geworden,</l>
<pb n="424"/>
<l>En in de dronkenschap der vreugde, voelde</l>
<l>Ik mij meer en meer tot u getrokken.</l>
<l>Toen ik u zag, mijn oog voor 't eerst uw blik</l>
<l>Ontmoette, dacht ik te zullen sterven!</l>
<l>Toen ik de eerste maal u hoorde spreken,</l>
<l>Toen gloeide mijne borst van geestdrift voor</l>
<l>Uw woorden en voor uw liefdesprediking.</l>
<l>Gij, wiens harte klopt voor heel de wereld, -</l>
<l>Gij opendet een nieuwe wereld, gij</l>
<l>Opendet uw armen mede voor de vrouw,</l>
<l>Die in den roes der dartle vreugde leefde!</l>
<l>Gij hebt mij niet verstooten, ter wille</l>
<l>Van mijn ijdelheid, gebreken, zonde.</l>
</lg>
<p>De waarschuwing, eenige oogenblikken later door Jezus gegeven, dat Maria hem, den zoon des menschen niet moet vergoden, lokt den volgenden dialoog uit, die een verrassend licht werpt op de heimelijke wenschen en het edele karakter der vrouw en tegelijker tijd de reinheid van Jezus' bedoelingen doet uitkomen.</p>
<lg type="poem">
<l rend="speaker">Magdalena.</l>
<l>Des menschen zoon! - O meester, gij zijt meer!</l>
<l>Ontsluit uw hart voor mij op dezen stond,</l>
<l>En zeg, ei zeg mij thans de volle waarheid!</l>
</lg>
<p><hi rend="i">(terwijl zij voor hem op de knieën valt)</hi></p>
<lg type="poem">
<l>Ik lig hier voor u neer in 't stof, o Heer,</l>
<l>Verhef met schroom mijn aangezicht tot u,</l>
<l>Omvat uw knieën, waag thans te vragen:</l>
<l>Zijt gij de Zoon van God en de Messias?</l>
</lg>
<lg type="poem">
<l rend="speaker">Jezus.</l>
<l>Ik ben des menschen zoon en buig mijn hoofd</l>
<l>In ootmoed voor den Heer, wiens zending ik</l>
<l>Volbreng en ook volbrengen moet op aarde.</l>
</lg>
<lg type="poem">
<l rend="speaker">Magdalena.</l>
<l>Toch zijt gij de Messias, Heer! - Wees God,</l>
<l>Wees mensch, - toch zult gij mijn Messias blijven,</l>
<l>De heiland van mijn hart - ik heb u lief!</l>
</lg>
<pb n="425"/>
<lg type="poem">
<l rend="speaker">Jezus <hi rend="i">(terwijl hij de hand op haar hoofd legt)</hi></l>
<l>Ach arme vrouw!</l>
</lg>
<lg type="poem">
<l rend="speaker">Magdalena.</l>
<l rend="; 1tab">Wees niet verbolgen, Heer,</l>
<l>Omdat ik u bemin en u dit zeide!</l>
<l>Ik spreek met u, gelijk ik biddend pleeg</l>
<l>Te spreken met mijn God; ik kan, ik moet</l>
<l>U alles zeggen.</l>
</lg>
<lg type="poem">
<l rend="speaker">Jezus.</l>
<l>Arme vrouw!</l>
</lg>
<lg type="poem">
<l rend="speaker">Magdalena.</l>
<l rend="; 1tab">Gij noemt</l>
<l>Mij arm en gij herhaalt dat woord; gij kunt</l>
<l>Geen ander voor mij vinden? - Ik ben niet</l>
<l>Arm, maar rijk, ja meer dan rijk! Gelukkig</l>
<l>Door mijn liefde, door liefde zalig!</l>
</lg>
<lg type="poem">
<l rend="speaker">Jezus.</l>
<l>De toekomst brengt u doodelijke smart,</l>
<l>Want lijden, weenen zal wie mij beminde,</l>
<l>Geen liefde voor de vrouw bloeit op mijn weg,</l>
<l>Geen aardsch geluk is aan mijn loop verbonden,</l>
<l>En aardsche vlammen kent mijn harte niet.</l>
<l>Een stil geluk in huis is mij ontzegd,</l>
<l>Ik mag niet rusten bij een eigen haard.</l>
<l>Ik volg slechts ééne stem - de stem des Vaders!</l>
<l>De liefde, die mij prikkelt, krachtig drijft,</l>
<l>Is 't werk van God, bezieling van zijn geest,</l>
<l>Een liefde, die de wereld heeft verloren;</l>
<l>En deze sterke liefd' omvat ook u. -</l>
<l>Vraag mij niet meer, want meer kan ik niet geven,</l>
<l>Ook zou dát ‘meer’ slechts minder zijn.</l>
</lg>
<lg type="poem">
<l rend="speaker">Magdalena.</l>
<l rend="; 1tab">Ik heb</l>
<l>Ook niet gehoopt op aardsch geluk, - ik weet,</l>
<l>Dat gij niet stil staan kunt op uwen weg.</l>
<pb n="426"/>
<l>Geen zwakke vrouw mag uwen gang vertragen,</l>
<l>Die, ach! u ten verderve voeren moet.</l>
</lg>
<lg type="poem">
<l rend="speaker">Jezus.</l>
<l>Sta op!</l>
</lg>
<p><hi rend="i">(Magdalena staat op)</hi></p>
<lg type="poem">
<l rend="; 1tab">'t Is waarheid wat gij hebt gesproken,</l>
<l>Mijn leven zal weldra geëindigd zijn,</l>
<l>Ik zal niet lang meer bij u blijven, vrouw.</l>
<l>Het was mij slechts een korte spanne tijds</l>
<l>Vergund, op deze aarde te verwijlen.</l>
<l>Verstreken is mijn tijd, ik voel het wel,</l>
<l>Mijn werk geëindigd, dra roept de Vader mij.</l>
</lg>
<lg type="poem">
<l rend="speaker">Magdalena.</l>
<l>Wee mij! Gij zult u dus ten doode wijden!</l>
<l>Zijt gij een mensch, gelijk gij zegt, dan moet</l>
<l>G' als mensch gevoelen kunnen, - vreezen,</l>
<l>Sidderen moet gij voor den dood, die wenkt,</l>
<l>Terwijl gij nog in 's levens lente zijt, -</l>
<l>Huiveren moet gij voor de smart die dreigt,</l>
<l>En vast u klemmen aan het schoone leven.</l>
</lg>
<lg type="poem">
<l rend="speaker">Jezus.</l>
<l>Wie op zijn Vader bouwt, die overwint.</l>
</lg>
<lg type="poem">
<l rend="speaker">Magdalena.</l>
<l>Naar 't groote feest wilt ge opgaan met de uwen,</l>
<l>Reeds morgen naar Jeruzalem, - bedenk,</l>
<l>Dat daar het hol van uwen vijand is!</l>
<l>Zij loeren toch reeds lang om u te vatten!</l>
<l>Daar zijn zij vrij, daar zal de macht van Rome</l>
<l>Een werktuig zijn in hunne sterke hand.</l>
<l>Zij zullen u in boeien klinken, kwellen,</l>
<l>Recht spreken over u, - wee mij - u dooden!</l>
</lg>
<lg type="poem">
<l rend="speaker">Jezus.</l>
<l>Zij dooden slechts het lichaam, niet het werk.</l>
</lg>
<lg type="poem">
<l rend="speaker">Magdalena.</l>
<l>Verloren gaat uw werk met u!</l>
</lg>
<pb n="427"/>
<lg type="poem">
<l rend="speaker">Jezus.</l>
<l rend="; 1tab">Mijn dood</l>
<l>Is voor de waarheid slechts een enkle schrede.</l>
</lg>
<lg type="poem">
<l rend="speaker">Magdalena.</l>
<l>O ga niet naar Jeruzalem! Verhoor</l>
<l>Mijn angstig smeeken! Aanschouw mijn bange vrees!</l>
<l>O laat mij niet aan uwen kruispaal weenen!</l>
</lg>
<lg type="poem">
<l rend="speaker">Jezus.</l>
<l>Zij zullen aan mijn hoofd geen haar ontrukken,</l>
<l>Indien de wil mijns Vaders anders is.</l>
<l>Ik echter weet, dat ik den lijdensweg</l>
<l>Bewandelen moet tot heil der wereld.</l>
<l>Dat doe u d' oogen opwaarts slaan, Maria,</l>
<l>Dat trooste u en sterke uwe kracht, -</l>
<l>En weent gij om den vriend die u verliet,</l>
<l>Zoo juich uw hart, omdat hij overwon.</l>
<l>Daar nadert iemand. - Magdalena, ga!</l>
<l>Wat gij mij hebt gezegd, blijft trouw bewaard.</l>
<l>Begrepen heb ik u en ook de kracht</l>
<l>Van uwe liefde, als las ik in uw hart.</l>
</lg>
<p><hi rend="i">(Magdalena gaat heen)</hi></p>
<lg type="poem">
<l>Toewijding leeft slechts in de borst der vrouw.</l>
</lg>
<p>De persoon, voor wien Maria zich heeft moeten verwijderen, is inmiddels binnengekomen. Het is Jozef van Arimatea. Sedert lang voor Jezus' zaak gewonnen, durft de aanzienlijke Israëliet toch niet openlijk voor zijn gevoelen uitkomen en bezoekt den meester alleen in den laten avond of nacht. Hij kan het denkbeeld niet verdragen, door zijn hooggeplaatste vrienden verstooten en in den armoedigen kring van des Nazareners vereerders teruggedrongen te worden. Jezus verwijt hem zijn schroomvalligheid en schrijft die toe aan gebrek aan overtuiging. Maar Jozef kan zich niet verheffen tot de hoogten des geloofs, waarop de meester hem wenschte te ontmoeten.</p>
<lg type="poem">
<l rend="; 1tab">Groot in rang en schatten,</l>
<l>Geacht, geëerd door mijne ambtgenooten,</l>
<l>En kweekeling der edelste geslachten,</l>
<pb n="428"/>
<l>Weet ik, wat mij te wachten staat, als ik</l>
<l>Mij rond en open, in het openbaar</l>
<l>Verklaar voor u en uw verheven werk.</l>
<l>Zij zouden mij verachten en verstooten,</l>
<l>Vervolgen, af doen dalen tot het volk,</l>
<l>Dat gij verleidt, gelijk zij steeds herhalen.</l>
<l>Wat mij gelukkig maakt, tot zelfs mijn eer,</l>
<l>Dat alles zou voor goed verloren zijn.</l>
</lg>
<p>Of het dan geluk en eer zijn, die hij bij Jezus gezocht heeft en meent gevonden te hebben?</p>
<lg type="poem">
<l>Neen, Heer! - Ik weet, dat zij slechts ijdel zijn,</l>
<l>Dat gij de bron hebt van het ware leven; -</l>
<l>Ik voel het - enklen voelen dit als ik -</l>
<l>Dat ik aan uwe leer gebonden ben;</l>
<l>Ik hecht aan uwe woorden, aan uw doen.</l>
<l>Doch zeg: wat kan het baten, daarvoor los</l>
<l>Te laten wat ik heden heb en ben,</l>
<l>En dat ik door mijn zwijgen kan behouden?</l>
<l>In trouwe, Heer? wat maakt het uit, of ik</l>
<l>Bij dag mij tot u wend dan wel bij nacht,</l>
<l>Als gij slechts weet, dat ik van harte kom?</l>
</lg>
<p>Maar Jezus kan niet toegeven, dat het openlijk belijden zonder beteekenis is. Hij dringt sterker aan:</p>
<lg type="poem">
<l>Als gij den moed bezat, om niet te schijnen</l>
<l>Wat gij niet zijt, - te zijn, wat gij niet schijnt:</l>
<l>Dat ware beter, allermeest voor u. -</l>
<l>Wat zegt uw eigen hart? Voelt gij het niet?</l>
</lg>
<p>Dat beroep op zijn beter ik maakt Jozef onrustig en perst hem de verklaring af:</p>
<lg type="poem">
<l>Ik voel het, Heer, en voelde het reeds lang, -</l>
<l>Een zware strijd, een tweestrijd woelde in</l>
<l>Mijn borst, die nimmer, nimmer mij verliet! -</l>
<l>Gij hebt gelijk - maar mijne kracht is zwak, -</l>
<l>Verstoot mij daarom niet! - ik kan het niet,</l>
<l>Niet alles laten varen wat ik thans</l>
<l>Het mijne noem op aarde, mij nederbuigen,</l>
<l>Als vriend verkeeren met het lompe volk.</l>
</lg>
<pb n="429"/>
<p>Nu Jozef als boeteling het hoofd gebogen en schuld bekend heeft, is Jezus weder de zachtmoedige, die niet verstoot, noch scherpe verwijten toevoegt aan den schroomvalligen belijder. Integendeel troost hij hem met de voorspelling van toekomstigen geloofsmoed, daar Jozef niet behoort tot</p>
<lg type="poem">
<l>Hen, die ontrouw zullen worden, zoodra</l>
<l>De pijlen van het leed mij treffen.</l>
<l>Nu vreest gij nog - maar is de slag gevallen,</l>
<l>Dan zal de vrees, die u verlamt, verdwijnen</l>
<l>En uw hoofd zich wagen aan gevaren.</l>
</lg>
<p>Die vriendelijke woorden, de daarin neergelegde toespeling op het naderend lijden, geven Jozef moed, een poging te wagen om den geliefden meester van de reis naar Jeruzalem af te houden, want een donker voorgevoel zegt hem, dat die gang naar Zion Jezus' val zal wezen.</p>
<lg type="poem">
<l>Terug, o meester, keer terug, verspreid</l>
<l>Uw leer bij d'oevers eener zee, in bosschen,</l>
<l>Wildernissen, - allerwege zullen</l>
<l>Zij u volgen, die het leven zoeken, -</l>
<l>Alleenlijk: ga niet naar Jeruzalem!</l>
</lg>
<p>Maar Jezus' besluit staat vast. Hij weet: hij moet gaan. Hij zal geen enkelen hinderpaal op den weg derwaarts tellen. Niets zal hem van de vervulling zijner levenstaak afhouden. Heeft hij weerstand geboden aan de verleiding tot grootheid, door Gamaliël hem voorgespiegeld, aan de lokstem om voor eigen levensbehoud te zorgen, waarmede Magdalena en Jozef hem naderden; hij is gereed andermaal het hoofd te bieden aan dergelijke pogingen om hem tot ontrouw te bewegen. Judas treedt op, blijkbaar verward en onrustig. Jezus gaat hem vriendelijk te gemoet en noodigt hem uit, zijn hart voor hem uit te storten. Judas geeft aan dien wenk gehoor en zegt:</p>
<lg type="poem">
<l>Ik kom om mijn hart voor u te ontlasten,</l>
<l>Want dragen kan ik niet langer de pijn;</l>
<l>Een smachtend verlangen achtervolgt mij,</l>
<l>Bij dag en bij nacht; en altijd weder</l>
<l>Laat één gedachte niet toe, dat ik rust.</l>
<l>Door slapelooze nachten verbleekten</l>
<pb n="430"/>
<l>Mijn wangen; telkens vermeerdert de smart.</l>
<l>Ik kan niet meer, o Heer, ik kan niet meer</l>
<l>Den last dezer onzekerheid dragen!</l>
</lg>
<p>Jezus verklaart zich bereid, dien zwaren last te helpen dragen, want zwakken steunen is zijn liefste werk; waarop Judas herneemt:</p>
<lg type="poem">
<l>Zie, Heer, de zonen Israëls verwachten</l>
<l>Den Messias, hun verheven koning,</l>
<l>En duizend stemmen bidden, smeeken dat</l>
<l>Hij kome, de verlosser die ons helpen</l>
<l>Zal. Het kind dat nauwelijk stamelen</l>
<l>Kan, bidt reeds, gelijk zijn ouders bidden;</l>
<l>De grijsaard, met één voet reeds in het graf,</l>
<l>Bidt nog, gelijk zijn kinderen bidden:</l>
<l>Dat hij in zijne heerlijkheid verschijne</l>
<l>Ten zegen van Gods uitverkoren volk,</l>
<l>Zijn troon van kostelijk gesteente bouwe,</l>
<l>Het blinkend zwaard aan zijne zijde hechte,</l>
<l>De schitterende kroon op zijne slapen</l>
<l>Drukke, en dan vol majesteit het volk</l>
<l>Beheersche, en door zijn volk: de wereld!</l>
<l>Zij hopen allen, - niemand hoopt als ik!</l>
<l>Zij smachten allen, - niemand smacht als ik!</l>
<l>Zij bidden - mijn gebed is vurig smeeken!</l>
<l>Zij wachten - en ik moet zeker weten! -</l>
<l>Gij naamt mij op in uwen kring o Heer!</l>
<l>Waardig hebt gij mij gekeurd uw vriendschap,</l>
<l>Uw vertrouwen hebt gij mij geschonken, -</l>
<l>Wees niet verstoord om wat ik vraag!</l>
</lg>
<p>Als Jezus verlof heeft gegeven, vrij uit te spreken, vraagt Judas hem, of hij zich als de Messias zal openbaren, bezweert hem zich te erbarmen over het arme volk, de boeien zijner slavernij te verbreken, het oude Zion op te richten, alle dingen nieuw te maken en wel reeds morgen, den dag waarop hij te Jeruzalem verschijnen zal. Maar Jezus mag zich door de vurig hartstochtelijke welsprekendheid van zijn leerling geen ander antwoord laten ontlokken dan het sombere:</p>
<lg type="poem">
<l>Mijn rijk is niet van deze wereld.</l>
</lg>
<pb n="431"/>
<p>Die bekentenis doet den leerling in één krimpen van smart, waarop Jezus beproeft hem tot zichzelf te brengen.</p>
<lg type="poem">
<l rend="; 1tab">Judas,</l>
<l>Gij draagt in uw hart een slang met u om.</l>
<l>Zij knaagt aan wat rein is in uw streven.</l>
<l>U zelf beheerschen, - dat vermocht gij niet.</l>
<l>Gij zocht uw heil in wat u tegenlacht.</l>
<l>Gij haakt, gij smacht naar pracht en heerlijkheid,</l>
<l>Een rijk op aarde, grootsch en vreugdevol,</l>
<l>Een schitterend heerschenden Messias.</l>
<l>Daar deze wenschen u geheel vervulden,</l>
<l>Sloot zich uw oog voor mijne daden, gaaft</l>
<l>Gij, helaas, geen acht meer op mijn woorden.</l>
<l>Van dezen weg heb ik u niet gesproken,</l>
<l>Uw eigen wenschen hebben dien geteekend.</l>
<l>Het rijk, waarnaar gij smacht, komt niet met praal.</l>
<l>Niet door een wonder komt het op de aarde.</l>
<l>Niet door een wonder wordt de menschheid rijp.</l>
<l>Slechts wie zichzelf bedwingt, zal zegepralen,</l>
<l>Slechts wie zijn ik beheerschen kan, zal heerschen,</l>
<l>En overwinnen, die zichzelf verwint.</l>
</lg>
<p>Maar Judas heeft slechts één woord verstaan. Hij herhaalt het:</p>
<lg type="poem">
<l>Uw rijk is niet van deze wereld!</l>
</lg>
<p>en staat verslagen. Geen troostredenen van den meester zijn in staat hem op te beuren.</p>
<lg type="poem">
<l>Uw rijk niet van deze wereld!</l>
</lg>
<p>herhaalt hij andermaal en nauw hoorbaar, als de meester zich verwijderd heeft. Maar dan stuift hij eensklaps op als een waanzinnige en roept uit:</p>
<lg type="poem">
<l rend="; 2tab">Met</l>
<l>Al mijn hoop bedrogen! - Dien zwaren slag,</l>
<l>Ik draag hem niet, ik <hi rend="spat">kan</hi> hem ook niet dragen! -</l>
<l>Vergeefs, vergeefs, vergeefs gehoopt, gewacht,</l>
<l>Gerild, vertrouwd zelfs op het zwakste licht!</l>
<l>En nu? - Zoo kan 't niet zijn!</l>
<l rend="; 1tab"><hi rend="spat">Zoo zal</hi> 't <hi rend="spat">niet zijn</hi>!</l>
</lg>
<pb n="432"/>
<lg type="poem">
<l>Hij is de lang verwachte wel, hij is</l>
<l>De steun van 't volk, de Messias - en</l>
<l>Hij wil zich niet als koning openbaren,</l>
<l>Noch ons de volle heerlijkheid doen zien? -</l>
<l>Hij moet! - Ik zal hem dwingen!</l>
<l rend="; 1tab">Dwaasheid! Dwaasheid!</l>
<l>Zoo spreekt de waanzin! - Spreekt dan uit mij de</l>
<l>Waanzin? - Pijlsnel vliegen mijn gedachten</l>
<l>Heen en weer; - hoe klopt mijn voorhoofd van de pijn! -</l>
<l>Ja toch, ik zal hem dwingen! - Ha! ik kan</l>
<l>Het doen! - Wanneer hij in de hand is van</l>
<l>Zijn vijand; als zij hem geboeid en hunne</l>
<l>Handen hebben opgeheven, om hem</l>
<l>Te dooden, te vernietigen op aarde -</l>
<l>Dan <hi rend="spat">moet</hi> hij 't doen, - hij moet het nederig</l>
<l>Omhulsel afwerpen, - zijn boeien slaken, -</l>
<l>Met donderend geraas den troon beklimmen! -</l>
<l>Ik doe 't - ik moet het doen! - Wat ook geschiede,</l>
<l>Ik doe 't! ik doe 't! - 'k Ga naar den hoogepriester!</l>
</lg>
<p>Met dien uitroep verlaat Judas het tooneel, om plaats te maken voor Maria Magdalena en Jozef van Arimatea, wier optreden het - immers in elk treurspel onmisbare? - element der liefde tot zijn recht moet laten komen. Hunne ontmoeting heeft intusschen weinig aangrijpends voor den toeschouwer, vooral na den pas waargenomen uitnemend geteekenden strijd in het gemoed van Judas. Gelijk de schildering van den besluiteloozen, tusschen hoop en vrees geslingerden, nog altijd eerlijken leerling tot de beste stukken van het gedicht behoort, moet het gesprek tusschen Jozef en Maria onder de minst geslaagde worden genoemd.</p>
<p>Jozef dingt om de liefde zijner oude beminde, maar zij heeft hem nooit lief gehad en bemint in ieder geval tegenwoordig een ander.</p>
<lg type="poem">
<l>De Magdalena, die men hulde bood,</l>
<l>Wier ijdelheid haarzelf het meest behaagde,</l>
<l>En die de hoop deed leven in het hart, -</l>
<l>Die Magdalena is niet meer. - Zij is</l>
<l>Gestorven, en ik ween om haar bestaan.</l>
</lg>
<pb n="433"/>
<p>Jozef behoeft echter niet te vragen naar den onverlaat, die hem een dierbaar hart ontstolen heeft, want hij</p>
<lg type="poem">
<l>Hij - staat te hoog voor zulke liefde. -</l>
</lg>
<p>De nieuwe vriend is niemand anders dan Jezus. Wil Jozef het denkbeeld van een huwelijksleven verwerpen, dan kan er tusschen hem en Maria vriendschap blijven bestaan, welk aanbod de spoedig tevreden gestelde minnaar dankbaar aanvaardt, terwijl hij op de vraag of hij ook Jezus getrouw zal blijven, het zeker allerminst verwachte, schoone antwoord geeft:</p>
<lg type="poem">
<l rend="; 1tab">Hij heeft mij u ontroofd;</l>
<l>Des levens heerlijkheid, mijn hoogen staat</l>
<l>Wil hij m'ontnemen; strijd en lijden wijst</l>
<l>Hij mij aan in het verschiet, - mijn weg zal</l>
<l>Donker worden, vreugdeloos en somber - -</l>
<l>Dat alles draag ik, omdat hij met forsche</l>
<l>Hand gegrepen in mijn leven, en mij</l>
<l>Een nieuw, een ander doel gewezen heeft! -</l>
<l>En ik - ik heb hem lief! - ik blijf aan hem</l>
<l>Gehecht, mocht ook mijn hart daaronder breken! -</l>
<l>Ik volg hem toch - hij wijst den weg ten leven -</l>
<l>Al wie zich zelf beheerscht - die overwint!</l>
</lg>
</div>
<div type="section">
<head rend="h4">III.</head>
<p>Door den dichter, met het derde bedrijf, Jeruzalem binnengeleid, ontmoeten wij, in een afgelegen nauwe straat, Barabbas en de twee hem trouw gebleven vrienden Achab en Zebulon. De volksleider heeft beproefd, een oproer te maken. Maar de Romeinen hebben zijn bende uiteengejaagd en zitten hem overal op de hielen. Aan de poorten der stad wordt met het oog op den vluchteling gewaakt. Hij beseft, dat hij nergens veilig is, en vertrouwt den voorslag niet eens van Achab, die hem een onderkomen bezorgen wil bij een vriend. Aan den avond zou hij dan onopgemerkt de stad kunnen verlaten. Maar Barabbas aarzelt, beantwoordt de verwijten zijner vrienden, dat hij te veel gewaagd heeft en zijn tijd niet
<pb n="434"/>heeft afgewacht, met een beroep op zijn snel stroomend bloed, en vraagt bitter:</p>
<lg type="poem">
<l>Wat doet gij nog bij mij? - Waarom zijt gij</l>
<l>Nog niet gevlucht, gelijk de vrijheidshelden?</l>
<l>Beangstigt u geen vrees, zoo dicht bij hem,</l>
<l>Dien onze heeren zoeken? - Vlucht toch, vlucht! -</l>
<l>Dit volk zal zich de vrijheid nooit verwerven!</l>
</lg>
<p>De herinnering aan Jezus kwelt hem, blijkens de ontboezeming:</p>
<lg type="poem">
<l>Mij heeft het volk verlaten, - ik moet vluchten,</l>
<l>Moet mij verschuilen als een banneling -</l>
<l>Den Nazarener echter, als ware hij</l>
<l>Een god, of bode die verlossing brengt,</l>
<l>Begroeten zij met palmtak en gejuich.</l>
<l>O die machtige profeet! - Ik haat hem,</l>
<l>Ik haat geweldig zijne zachte reden,</l>
<l>Den ootmoed, de berusting van zijn leer!</l>
<l>Had hij gewild - gansch anders stond het nu</l>
<l>Met ons en hem, - had hij zijn stem verheven</l>
<l>En geroepen: gordt aan de zwaarden, komt! -</l>
<l>Ha, welk een strijd en welk een oordeel dan! -</l>
<l>Maar hij - hij predikt liefde en geduld!</l>
<l>Geduld! - een laf en dom, een slavenwoord,</l>
<l>Een woord voor hen, die onrecht plegen, lijden!</l>
<l>En liefde?! - Den dwingeland beminnen?</l>
<l>Wie kan, waar allen klein zijn en gemeen, -</l>
<l>De overmoedigen, de hooggeplaatsten,</l>
<l>En die voor dezen kruipen in het stof -</l>
<l>Wie kan zulk' ellendelingen minnen?</l>
</lg>
<p>Hij heeft nog slechts één wensch; mocht hij zijn aartsvijand Gamaliël den doodsteek kunnen geven! Dan is hij bereid te sterven. Inderdaad kan hij binnen weinige oogenblikken zijn verlangen bevredigen. Daar nadert de gehate man, in gezelschap van een troep Romeinsche soldaten, die de oproermakers het vluchten beletten, en eer iemand het verhinderen kan, heeft Barabbas den handlanger der priesters met een dolk doorboord. Met een</p>
<lg type="poem">
<l>Gij hond - hebt - mij gedood!</l>
</lg>
<pb n="435"/>
<p>zinkt Gamaliël inéén en het weinig boeiende tooneel, dat levendiger en met het oog op de hoofdzaak korter had kunnen zijn, is weldra afgespeeld, om plaats te maken voor een ander, de bekende tempelreiniging.</p>
<p>De wisselaars en de tafels, die wij in het voorhof zien staan, bereiden ons reeds voor op het werk, door Jezus straks hier te verrichten. Een woordenwisseling tusschen de eerstgenoemden en een tempelbode brengt ons verder op de hoogte van de zaak. De vinding mag inderdaad gelukkig heeten. De tempelbode vraagt nl. aan een wisselaar, de aan den hoogepriester verschuldigde pachtsom te betalen, terwijl hij aan een ander mededeelt, dat de priester het geleende geld niet langer in de handen van den woekeraar kan laten, tenzij deze meer rente geve. De klacht schijnt niet ongegrond:</p>
<lg type="poem">
<l rend="; 1tab">De priester drukt ons onbarmhartig.</l>
<l>Hij zuigt ons uit. De rente zou te laag</l>
<l>Zijn? Plukt hij dan niet de vruchten van ons</l>
<l>Werk, zonder moeite, zorgen, smaad of schimp?</l>
<l>En wij, die elken dag in touw zijn, wij</l>
<l>Hebben nauwlijks brood voor onze kindren,</l>
<l>Ons haat het volk; men noemt ons woekeraars;</l>
<l>Daar is niet één die weet, voor wien wij werken.</l>
<l>Hij oogst alleen het voordeel - wij den vloek.</l>
</lg>
<p>Maar de tempelbode blijft het antwoord niet schuldig. Hij betoont zich een dienaar zijn heer waardig, zij het ook dat de dichter in het verdacht maken hier ongetwijfeld te ver gaat.</p>
<lg type="poem">
<l>Ei! - Is in den tempel handel, woeker</l>
<l>Drijven, loven, bieden dan geen zonde?</l>
<l>Moet de priester u de zonde toestaan</l>
<l>Als zij niets geeft aan hem, die haar vergunt?</l>
<l>Gij zoudt wel willen zondigen om niet, -</l>
<l>Dat kan hij natuurlijk niet gedoogen:</l>
<l>Straffen zijn er noodig! Hij steekt ze op.</l>
<l>Dat schijnt mij duidelijk.</l>
</lg>
<p>Voor een tweede tooneel in deze nieuwe omgeving, wordt de gelijkenis van den farizeër en den tollenaar in beeld gebracht, doch belangrijk gewijzigd. De farizeër wil den ootmoedigen zondaar verwijderd hebben uit het huis des Heeren
<pb n="436"/>en de tollenaar wijkt zoo ver af van den bekoorlijken eenvoud, dien het evangelisch verhaal hem toekende, dat hij aan de bede</p>
<lg type="poem">
<l rend="; 1tab">Wees mij genadig, God,</l>
<l>Mij armen zondaar!</l>
</lg>
<p>de bestraffing vooraf laat gaan:</p>
<lg type="poem">
<l>Is dit de plaats niet des gebeds voor allen?</l>
<l>Ik stoor u niet. -</l>
</lg>
<p>terwijl hij de snorkende taal van den hoogmoedigen Israëliet beantwoordt met een sarkastisch (of ernstig gemeend? maar dan in den samenhang geheel ongerijmd:)</p>
<lg type="poem">
<l>Hoe zalig is de man - een lieveling</l>
<l>Van God! - die staan mag op zijn plaats!</l>
</lg>
<p>De daarop gevolgde overlegging: of het waar zou zijn, wat Jezus tegenwoordig predikt:</p>
<lg type="poem">
<l>Bij God zijn allen één, en het gebed</l>
<l>Der armen wordt verhoord als dat der rijken;</l>
</lg>
<p>voegt een nieuwen trek toe aan het beeld van den bijbelschen tollenaar, die hier een halve volgeling van den Nazarener is geworden. Doch wij kunnen over een en ander niet lang nadenken. Want Kajafas, Annas, Achas en eenige andere priesters treden op en zijn in druk gesprek gewikkeld over den held van den dag, dien het volk jubelend heeft ingehaald. De hoogepriester is hevig verbolgen en wil aanstonds strenge maatregelen nemen, voordat de</p>
<lg type="poem">
<l>Golven ons over 't hoofd slaan en verzwelgen.</l>
</lg>
<p>Achas meent: het volk is gek; en stookt het vuur, waardoor Kajafas wordt verteerd, niet weinig aan. Het tegenovergestelde beproeft Annas, de geslepen politicus. Hij vermaant tot kalmte en verstandig overleg, daar 't opgezweepte volk te prikkelen, het kwaad nog maar verergeren zou.</p>
<lg type="poem">
<l rend="; 1tab">De strijd, daardoor</l>
<l>Ontbrand, zou ons den nekslag kunnen geven.</l>
</lg>
<p>De zucht naar zelfbehoud schrijft hem een anderen regel
<pb n="437"/>voor. Hij vreest niet voor den steun, dien Jezus zal ontvangen van het volk. Want</p>
<lg type="poem">
<l>Het volk? O spreek mij nimmer van het volk;</l>
<l>Het volk beteekent niets. Dien zij heden,</l>
<l>Vreugdedronken, hemelhoog verheffen,</l>
<l>Zijn zij bereid, reeds morgen te vertrappen,</l>
<l>Als d' afgod hun niet schenkt wat zij verwachten.</l>
<l>Zij zien in hem den zoon van David, naar</l>
<l>Gij ons zegt, den koning van de Joden -</l>
<l>Dat kan van dienst ons zijn bij de Romeinen! -</l>
<l>Zij wachten thans de heerlijkheid die voor</l>
<l>Hen uit zal stralen van den Messias. -</l>
<l>Als nu van heerlijkheid geen sprake is?</l>
<l>Naar wat ik van hem weet, zal zij niet komen,</l>
<l>Gelijk het volk dit wenscht, - wie toch begrijpt</l>
<l>Hem? - 't Gepeupel jubelt, maar begrijpt hem niet,</l>
<l>Doch schreeuwen moet het, 't zij vóór, 't zij tegen.</l>
<l>Komt niet, wat het verwacht heeft, dan vervloekt</l>
<l>Het morgen zijnen afgod, gelijk het, hem ter eere</l>
<l>Heden zijn Hozanna zingt.</l>
</lg>
<p>Kajafas geeft zich gewonnen. Men zal een afwachtende houding aannemen. Maar de hoogepriester heeft niet gerekend op den prikkel der onverwachte omstandigheden. Al luider en luider dringen tot het voorhof van den tempel de jubelkreten door:</p>
<lg type="poem">
<l>Hozanna, Davids zoon! Heil den profeet!</l>
<l>Gezegend, die daar komt in 's Heeren naam!</l>
<l>Gezegend onze koning! Hozanna!</l>
</lg>
<p>Daar verschijnt, o gruwel! de indrukwekkende gestalte van den Nazarener, gevolgd door zijn discipelen en een menigte volks. Het was een goede gedachte van den dichter, de in het oude mysteriespel onmisbaar geachte ezelin achterwege te laten en van den triomftocht geen andere tastbare teekenen dan eenige palmtakken op het tooneel te brengen. Jammer, dat de diepe verontwaardiging, die zich van Jezus moet hebben meester gemaakt bij het binnentreden van den tempel, zoo weinig tot haar recht komt in de veel te kalme en beredeneerde ontboezeming, die aan de verdrijving der
<pb n="438"/>wisselaars en verkoopers onmiddellijk voorafgaat en tevens de eerste woorden zijn, door Jezus bij deze gelegenheid gesproken:</p>
<lg type="poem">
<l>Ontheiligd, zie ik, is mijns Vaders huis! -</l>
<l>Waar is de plaats, die zwaar beladenen</l>
<l>Verkwikking schenken, den vermoeiden rust,</l>
<l>En lafenis den dorstenden zal geven?</l>
<l>Zij noemen dit gebouw een bedehuis,</l>
<l>Maar zie, het is een hol van moordenaren.</l>
<l>Ter wille van het voordeel, laat gij, o</l>
<l>Priester, den woeker toe in 't heiligdom!</l>
<l>Hier is geen plaats voor uw onedel drijven,</l>
<l>Hier is geen plaats voor geldzucht en bedrog!</l>
<l>Hier is des Heeren, is des Vaders huis, -</l>
<l>Hij opent zijne armen voor zijn kindren! -</l>
<l>Gaat allen weg, die deze plek ontheiligt,</l>
<l>Gaat allen naar de markt en naar de straat,</l>
<l>Daar is uw plaats! - Ik reinig mijne woning!</l>
</lg>
<p><hi rend="i">(onder het opheffen van de roede)</hi></p>
<lg type="poem">
<l>In naam van mijnen Vader, onzen Heer,</l>
<l>Verdrijf ik u uit den gewijden tempel!</l>
</lg>
<p>Verschrikt door het gezicht van den opgeheven geesel en het vlammen van Jezus' oogen, stuiven wisselaars en verkoopers uit elkander en verlaten den tempel. Kajafas verbijt zich van woede. Het kost Annas moeite hem tot kalmte te bewegen. Hij plaatst zich tegenover Jezus, die reeds geheel omringd is door hem toejuichende mannen, vrouwen, kinderen, en roept:</p>
<lg type="poem">
<l>Gij hebt gewaagd, vermetele, in strijd</l>
<l>Met onze wet, uw eigen zin te doen,</l>
<l>Gij hebt geweld gebruikt in 's Heeren tempel:</l>
<l>Gij hebt gehoond den God der legerscharen! -</l>
<l>Het schreeuwt om wraak! De tempel is ontwijd! -</l>
</lg>
<p>En Jezus stemt het toe:</p>
<lg type="poem">
<l>Gij zegt het - maar door u en uw gelijken.</l>
<l>&nbsp;</l>
<l>Mijn werk is geen geweld, noch strijden met</l>
<pb n="439"/>
<l>De wapenen; de plicht, dien ik vervul,</l>
<l>De liefde is mijn werk en mijne zending;</l>
<l>De leer verkondig ik, het woord der waarheid.</l>
<l>Maar dapper kan de liefde zijn, - wanneer</l>
<l>Zij staat in dienst van de gerechtigheid!</l>
<l>Zij schiet het harnas aan en zwaait het zwaard,</l>
<l>Gereed, de vrijheid te verdedigen,</l>
<l>Als hare stoutste woorden niets vermogen,</l>
<l>En daarom heb ik - als een zinnebeeld</l>
<l>Hoe 't u betaamt, den tempel uws gemoeds</l>
<l>Te reinigen - het grauw van hier gejaagd.</l>
<l>Maar gij zijt blijven staan, gij hoogepriester,</l>
<l>Schriftgeleerden, farizeërs, offeraars,</l>
<l>Gij blaast u op en pocht op uwe rechten:</l>
<l>Als ware dit de plaats, die u behoort.</l>
<l>'k Herhaal voor u: de tempel uwes Gods</l>
<l>Is meer door u geschandvlekt, dan door hen</l>
<l>Die ik verdreven heb!</l>
</lg>
<p><hi rend="i">(De priesters geven teekenen van woede.)</hi></p>
<lg type="poem">
<l rend="; 1tab">Ja, waarlijk, waarlijk!</l>
<l>Tollenaars en zondaars zullen eerder</l>
<l>In het godsrijk komen, dan gij, hoovaard'gen!</l>
<l>De armen, die, gedrukt door hartzeer, hun</l>
<l>Zwaren last niet hebben afgeworpen,</l>
<l>Maar worstelen, om zich op te heffen,</l>
<l>Zij zullen vinden wat hun hart begeert.</l>
<l>Niet uwe wetten, oneindig talrijk,</l>
<l>Slechts beuzelpraat, waarvan de Heer niets weet, -</l>
<l>Er is maar ééne wet, die vrijheid brengt:</l>
<l>Gij zult den Heer uw God, van harte, met</l>
<l>Geheel uw ziel <hi rend="spat">beminnen</hi> - en niet vreezen! -</l>
<l>En uwe naasten minnen als uzelven!</l>
<l>Ziedaar <hi rend="spat">de</hi> leer, <hi rend="spat">de</hi> Wet en <hi rend="spat">de</hi> profeten! - -</l>
<l>Huichlaars zitten op den stoel van Mozes, -</l>
<l>Gij zijt dat, priesters! Zware lasten legt</l>
<l>Gij den menschen op de schouders, ja een</l>
<l>Drukkend juk. Tot verlichting doet gij niets.</l>
<l>G' omringt het hart, den geest, met strenge wetten;</l>
<l>Gij houdt de ziel in boeien vastgeklonken,</l>
<l>Ter wille van uw heerschzucht, van uw voordeel.</l>
<pb n="440"/>
<l>Gij doet het goede, om gezien te worden,</l>
<l>Zit bovenaan in tempels en in scholen</l>
<l>En hebt zeer gaarne, dat men u groet en</l>
<l>Eert, zooals men eene godheid eert.</l>
<l>Niet langer zult gij Heeren heeten; daar</l>
<l>Toch slechts één de Heer is - God, de Vader!</l>
<l>Wie groot wil zijn zij aller dienaar:</l>
<l>Want wie zichzelf verhoogt, die wordt vernederd;</l>
<l>Wie zich vernedert, wordt gewis verhoogd.</l>
<l>Wee u, gij priesters, huichelaars, eerzuchtigen,</l>
<l>Gij sluit het godsrijk voor uw medemenschen,</l>
<l>Doch treedt daar zelf nooit binnen. Die zoeken</l>
<l>Schrikt gij af door uwe harde lessen!</l>
<l>Wee u, gij priesters! Gij berooft de weduw'</l>
<l>En steelt, terwijl gij bidt, het goed der weezen.</l>
<l>Vertwijfeling, noch bange kreten, die</l>
<l>D'armoê slaken doet, maakt week het steenen</l>
<l>Hart, uw hart, dat nimmer menschlijk klopte!</l>
<l>Gewitte graven zijt gij, o zoo fraai</l>
<l>Van buiten, doch inwendig vol onreinheid:</l>
<l>Ja waarlijk, daarom heeft u God verworpen!</l>
<l>Een nieuw weldadig licht daagt aan den hemel -</l>
<l>Men heeft u voor de zaligheid niet noodig,</l>
<l>Indien het oog des volks zich opent voor</l>
<l>Den gloed der zon, die gij nooit hebt gekend.</l>
<l>Die zon heet <hi rend="spat">liefde</hi>, heet <hi rend="spat">vrijheid</hi>, vrijheid</l>
<l>Van den dwang en van den nacht des geestes!</l>
<l>Gij kent haar niet - en ik, ik stoot u uit!</l>
</lg>
<p>Met die woorden keert Jezus zich van hen af, ziet de kinderen aan, die hem omringen, breidt de armen uit en zegt:</p>
<lg type="poem">
<l>Doch laat de kinderen tot mij komen,</l>
<l>Want waarlijk: derzulken is het godsrijk!</l>
</lg>
</div>
<div type="section">
<head rend="h4">IV.</head>
<p>Maria Magdalena, die reeds een paar maal de eer heeft genoten, buiten de evangelische overlevering om, in het treurspel van Jezus' lijden een kleine rol te vervullen, staat
<pb n="441"/>bij den aanvang van het vierde bedrijf gereed, ons op de gevangenneming van den meester voor te bereiden. Het is nacht, als wij haar zien, een sombere nacht, waarin de geheele natuur het naderende einde van het leven des geliefden schijnt te voorspellen. Hem te waarschuwen - dat weet Maria - is overbodig. Zij is hier, in den hof van Getsemané, gekomen om getuige te zijn van wat zij vreest. Niet, zegt zij:</p>
<lg type="poem">
<l rend="; 1tab">om gezien te worden,</l>
<l>Maar om te zien, - hem wil ik zien en met</l>
<l>Hem voelen; - in de pijnlijkst' oogenblikken</l>
<l>Moet in zijn nabijheid een hart vol liefde</l>
<l>Kloppen, zoo vol liefde, dat zij opweegt</l>
<l>Tegen smaad en vijandschap der wereld!</l>
</lg>
<p>Zoodra zij voetstappen hoort, verschuilt zij zich achter eenig struikgewas, zoodat Jezus bij zijn optreden in den waan kan verkeeren dat hij alleen is,</p>
<lg type="poem">
<l rend="; 1tab">Alleen! Alleen met mijn gedachten;</l>
<l>Alleen met mijn streven, met mijn strijden;</l>
<l>Alleen met mijn werk en zijn gevolgen;</l>
<l>Alleen met mijn God en mijne liefde!</l>
</lg>
<p>De eenzame strijder gevoelt:</p>
<lg type="poem">
<l>Beslissend, donker is dit oogenblik,</l>
<l>Het uur waarop ik, met mijn dood, de groote</l>
<l>Daden van mijn leven zal bezeeglen;</l>
<l>Waarop ik mij moet voorbereiden tot</l>
<l>Den zwaarsten gang van kwelling, lijden, spot</l>
<l>En hoon, verschrikking, dood en duisternis.</l>
<l>Het uur, waarop de vijand zegepraalt,</l>
<l>Als alles, wat door mij werd opgebouwd</l>
<l>Met moeite, in puin stort in één oogenblik;</l>
<l>Waarop 't werk den meester mee verplettert:</l>
<l>Zoo schijnt het - en zoo moet nogtans geschieden,</l>
<l>Opdat het werk daarna te schooner groeie!</l>
</lg>
<p>Doch al denkt hij aan geen wijken, het vleesch blijft toch gehecht aan de aarde; een koude rilling grijpt hem aan; het doodzweet gutst hem van het hoofd als bloed; Jezus siddert voor den dood. Zie hem kampen met den twijfel, hoor hem bidden:</p>
<pb n="442"/>
<lg type="poem">
<l>De twijfel strekt zijn klauwen naar mij uit</l>
<l>En bijt mij toe: gij hebt u prijs gegeven</l>
<l>Voor een droombeeld, - een dwaallicht, dat gij hebt</l>
<l>Gehouden voor een straal der gouden zon! -</l>
<l>Ga! spookgestalte van den eeuwgen dood!</l>
<l>Gaat heen, gedachten, kouder, zwarter dan</l>
<l>Het graf met zijne koud' en duisternis!</l>
<l>Neen! - Twijfel - neen! ik dring u wis terug,</l>
<l>Ik worstel tegen u met kracht van God,</l>
<l>Met meer dan aardsche! - Ik werp u neder!</l>
</lg>
<p><hi rend="i">(Hij knielt.)</hi></p>
<lg type="poem">
<l>O Vader! Vader! hoor, verhoor mij toch!</l>
<l>De smart is niet te schetsen, die ik lijd,</l>
<l>Stuiptrekkend voor u in 't stof gebogen!</l>
<l>Ik ben een sterveling, een zoon der aarde;</l>
<l>Mijn leven wil zich hechten aan het stof.</l>
<l><hi rend="spat">En wil dit tegen mijnen wil</hi>! - o Heer!</l>
<l>O Heer! Mijn Vader, als 't mogelijk is,</l>
<l>Laat dezen beker dan voorbijgaan, - doch</l>
<l>Niet mijn wil geschiede, - maar de uwe!</l>
</lg>
<p>Wat roerende oogenblikken voor Maria. Zij ziet den meester worstelen in den gebede; de jongeren slapen.</p>
<lg type="poem">
<l>Doodsangsten kwellen hem en in zijn hart</l>
<l>Woedt fel een vroeger nooit gekende strijd; -</l>
<l>Die hem bemint, zij voelt, zij ziet het, doch</l>
<l>Kan niets doen dan hare handen wringen!</l>
</lg>
<p>Maar Jezus heeft spoedig zijn gewone kalmte terug gevonden. Hij richt zich op en dankt God, dat de beker niet voorbij zal gaan. Met 't aardsche leven heeft hij afgerekend, den twijfel</p>
<lg type="poem">
<l rend="; 1tab">overwonnen,</l>
<l>Ik ruk hem met den wortel uit het hart,</l>
<l>Werp ver hem weg, zie rond, en adem vrij!</l>
<l>Voorbij is al wat mij deed sidderen, -</l>
<l>Glimlachend staar ik op het lijden, dat</l>
<l>Mij wacht, - en zie die mij kwellen, nadren,</l>
<l><hi rend="spat">Met</hi> liefde, onderwerping en geloof! -</l>
</lg>
<p>Als Maria kort daarop de gewapende bende hoort naderen,
<pb n="443"/>kan zij zich niet langer schuil houden. Zij treedt haastig op en roept:</p>
<lg type="poem">
<l>Zij komen! Zij komen, die u vermoorden! -</l>
<l>Hoor hen naderen, hun wapens kletteren;</l>
<l>Een bloedig licht van fakkels over 't veld! -</l>
<l>Valt aan geen redding meer te denken? - Moet het?</l>
<l>Moet gij alleen den zwaren weg betreden? -</l>
<l>Op, slapers, op! - op, werpt van u den last,</l>
<l>Den slaap, die u beneveld heeft, terwijl</l>
<l>Verschrikkelijke dingen haar schaduw</l>
<l>Reeds van verre werpen naar deze plaats!</l>
</lg>
<p>Jezus doet, vrij zonderling, als verraste hem de nabijheid der vrouw in het minst niet; ontzegt haar het recht, een woesten wanhoopskreet te slaken; verklaart, dat hij zijn weg vervolgt, gelijk hij dien moet gaan, ten einde toe, en zwijgt, totdat Judas, gevolgd door priesters en gerechtsdienaren, hem heeft gekust. Na het spreken van de bekende woorden tot den verrader, geeft hij zich gevangen. De krijgsknechten deinzen terug, wat een der priesters doet zeggen:</p>
<lg type="poem">
<l rend="; 1tab">Hoe smadelijk</l>
<l>Vertoont zich hier verbeeldings ijdle macht!</l>
<l>Zij zien in hem nog steeds den wonderdoener,</l>
<l>Zij zijn bloohartig en zij sidderen</l>
<l>Voor den blik van éénen! - Op, lafaards, op!</l>
<l>Als hij ontsnapt - -</l>
</lg>
<p>waarop Jezus invalt:</p>
<lg type="poem">
<l rend="; 1tab">Priester, wees bedaard; ik</l>
<l>Zal niet vluchten. Hier ben ik. Leidt mij weg!</l>
</lg>
<p>Judas heeft dit tooneel, gelijk de vluchtige poging van een der discipelen om den meester met het zwaard ter zijde te springen, in de grootste spanning gadegeslagen. De dichter laat hem in de rol van den verrader met goede bedoelingen. Zie, hoe hij den hemel aanstaart. Hoor hem denken:</p>
<lg type="poem">
<l>Nu zal de heerlijkheid zich openbaren! -</l>
<l>Nu is het oogenblik gekomen, dat</l>
<l>Hij zich als Messias moet doen kennen! -</l>
<l>Nu opent zich de hemel; ontelbaar</l>
<pb n="444"/>
<l>Zijn de legioenen, die nederdalen,</l>
<l>Ten strijde voor den heerscher Israëls!</l>
<l>'t Blinkend zwaard der engelen verplettert</l>
<l>Zijn vervolgers, zijn boeien vallen af;</l>
<l>Daar schittert op zijn hoofd de wereldkroon</l>
<l>En alle rijken juichen hem ter eer!</l>
<l>O, talm toch niet, God Israëls! - Ja kom,</l>
<l>O heerlijkheid! - Gij moet, gij moet nu komen! -</l>
<l>Gaat daar de hemel open? - Verbleeken</l>
<l>De sterren? - Flikkert de bliksem? - Hij komt!</l>
</lg>
<p>Als Jezus werkelijk geboeid wordt weggeleid, vervolgt hij:</p>
<lg type="poem">
<l>Nog altijd niets! - Een donkere hemel! -</l>
<l>Een nacht zoo stil als ooit! - Des heerschers praal</l>
<l>Daalt van den troon der godheid niet op aarde! -</l>
<l>Het fakkellicht is weg! - Zij hebben hem</l>
<l>Overvallen - in boeien - geklonken -</l>
<l>Weggeleid - om hem te dooden! - O gruwel! -</l>
<l>En ik, ik heb 't gedaan - ik hem vermoord! -</l>
</lg>
<p><hi rend="i">(Hij ziet wezenloos rond).</hi></p>
<lg type="poem">
<l>O hij was dan de Messias! - Hij was 't niet!</l>
<l>Hij was een mensch, een mensch, was slechts een mensch! -</l>
<l>Ik ben bedrogen! - Alles is voorbij -</l>
<l>Helaas! De heerlijkheid van 't godsrijk is</l>
<l>Geheel verdwenen, in één oogenblik! -</l>
<l>De razernij der dwaasheid deed mij hopen!</l>
<l>Hij was een mensch! - De koning was hij niet! -</l>
</lg>
<p><hi rend="i">(Hij rukt zich de haren uit het hoofd.)</hi></p>
<lg type="poem">
<l>Maar ik heb dezen mensch - ik hem verraden!</l>
<l>Maar ik heb dezen mensch - ik hem vermoord!</l>
<l>Ik, die naast hem zitten mocht, die met hem</l>
<l>At en dronk, dien hij zijn makker, ja zelfs</l>
<l>Zijn vriend te noemen placht! - Mijn valsch geloof</l>
<l>Heeft mij voor eeuwig met een vloek beladen!</l>
</lg>
<p>Judas ijlt weg, en Magdalena mag haar hart ontlasten in bittere klachten over het vluchten van allen, die eenmaal Jezus zone Gods en heiland noemden en nu stellig allen bereid zijn, hem te verloochenen;</p>
<lg type="poem">
<l>Maar niet de ééne, die hem heeft lief gehad!</l>
</lg>
<pb n="445"/>
<p>Het volgende tooneel speelt in het paleis van den Romeinschen landvoogd. Van al wat in Kajafas' zaal mag zijn geschied, zwijgt de dichter. Pilatus heeft de priesters met den reeds door hen veroordeelden Jezus ontvangen. Hij kent den Nazarener, heeft zijn gangen nagegaan en heeft geen lust hem te dooden. Hij steekt dan ook eenvoudig den gek met elke beschuldiging, tegen hem ingebracht door zijn vijanden, die, gelijk aanstonds blijkt, allerminst des landvoogds vrienden zijn. Hij is bereid, uit achting voor het gewezen vonnis, Jezus te straffen b.v. met levenslange kerkerstraf, maar hem te dooden acht hij niet oirbaar. Heet zijn leer slecht, Pilatus vraagt:</p>
<lg type="poem">
<l rend="; 1tab">Deugt zij</l>
<l>Niet, omdat de uwe goed is? Maar hoe,</l>
<l>Indien nu eens de uwe slecht mocht zijn,</l>
<l>Omdat de zijne werkelijk goed is?</l>
</lg>
<p>Zegt de hoogepriester:</p>
<lg type="poem">
<l>Er is slechts <hi rend="spat">ééne</hi> waarheid!</l>
</lg>
<p>de Romein vraagt:</p>
<lg type="poem">
<l rend="; 1tab">En gij zijt</l>
<l>In het onbetwist bezit van deze?</l>
</lg>
<p>Op de mededeeling dat de aangeklaagde den keizer afbreuk doet, heet het:</p>
<lg type="poem">
<l rend="; 1tab">Hoe, zijt gij zoo bezorgd</l>
<l>Voor d' eer van onzen imperator? - Zie,</l>
<l>Dat wist ik niet, dat Rome's keizer aan</l>
<l>Zion's priesters zoo trouwe dienaars had,</l>
<l>Die immer waken voor zijn eer.</l>
</lg>
<p>De beschuldiging, dat Jezus God gelasterd heeft, ontlokt o.a. de vraag:</p>
<lg type="poem">
<l>Veel eerbied koester ik voor uwen God, -</l>
<l>Doch zegt mij, weet gij het dan zoo zeker,</l>
<l>Zoo ontwijfelbaar, dat Hij beleedigd is -</l>
<l>Hij en niet gij? - Dat Hij zich wreken wil -</l>
<l>Hij en niet gij? - Is uw God zoo toornig</l>
<l>En wraakgierig - dan wel: zijt gij dat soms?</l>
</lg>
<p>Mocht het tegendeel waar en God inderdaad een God des toorns zijn,</p>
<pb n="446"/>
<lg type="poem">
<l>Als dat zoo is, zoudt gij het dan niet aan</l>
<l>Hem overlaten, zich te wreken?</l>
</lg>
<p>Eindelijk is het geduld der priesters uitgeput. Zij maken zich gereed om heen te gaan, terwijl Kajafas tot afscheid zegt:</p>
<lg type="poem">
<l rend="; 1tab">Wij zien dat gij den Nazarener</l>
<l>Goed gezind zijt, u tegen ons verzet,</l>
<l>Wat ons te doen stond, hebben wij gedaan:</l>
<l>Hij is veroordeeld door de wet des lands,</l>
<l>Veroordeeld door de luide stem des volks,</l>
<l>Uitgeworpen door den Allerhoogste.</l>
<l>Wilt gij hem toch in 't leven laten, wij</l>
<l>Kunnen 't niet beletten; gij hebt de macht</l>
<l>Daartoe. - Bedenk intusschen wel, Pilatus,</l>
<l>Dat wij ons niet stilzwijgend onderwerpen, -</l>
<l>Wij zullen ons beroepen op den keizer,</l>
<l>Hem berichten, dat gij dien beschermd hebt,</l>
<l>Die oproer stookte, de waardigheid des</l>
<l>Keizers in gevaar bracht, ja gansch het land.</l>
<l>Wilt gij het wagen, ter wille van dien</l>
<l>Eénen, Israël's rust op 't spel te zetten, -</l>
<l>Wat daarvan komt, is voor uw rekening!</l>
</lg>
<p>Die woorden maken indruk op den landvoogd. Hij begrijpt, dat hij zich niet zal kunnen verantwoorden, indien hij de rust des lands heeft gewaagd aan het sparen van een onschuldige. Want: hoe zal er geen oproer komen, als de priesters 't wenschen? En: een menschenleven heeft voor Rome weinig te beduiden, vooral wanneer er sprake is van een offer der noodzakelijkheid. Maar is Jezus wel een mensch, als anderen? De landvoogd twijfelt. Hij begrijpt, dat het razende volk, dat buiten den dood des Nazareners eischt, niet dan de spreektrompet der priesters is. Hij wil Jezus zien en zal daarna beslissen. Beantwoordt hij aan zijn verwachting niet,</p>
<lg type="poem">
<l>Dan mag hij vallen, als een offer van</l>
<l>Het volk. Maar vind ik in hem den rechten</l>
<l>Man, den <hi rend="spat">grooten</hi> man, dien wij nog missen?</l>
<l>Hoe dan? Hem erkennen als zoodanig,</l>
<pb n="447"/>
<l>Om hem prijs te geven aan de domheid</l>
<l>En de boosheid, die de zwakheid leiden? -</l>
<l>Zij eischen bloed - bloed moeten zij hebben!</l>
</lg>
<p>Voor het oogenblik wordt aan den tweestrijd, waarin zich de landvoogd bevindt, een einde gemaakt door het binnenkomen van Jezus. Het onderhoud duurt lang, te lang naar verhouding der overige deelen van het treurspel, terwijl de lezer of toeschouwer toch weinig bespeurt van Pilatus' spoedig weder aangevangen strijd tusschen den lust om den onschuldigen Jezus te redden en den wensch om als Romein zijn plicht te doen.</p>
<p>Van de onschuld des aangeklaagden heeft de landvoogd zich gemakkelijk overtuigd, daar hij te voren reeds genoeg van hem hoorde. Maar wat zoekt deze prediker? - De waarheid?</p>
<lg type="poem">
<l rend="; 1tab">Wat is waarheid?</l>
<l>Dat is, niet waar? wat gij gelooft, omdat</l>
<l>Gij 't gelooft, - en wat anderen denken,</l>
<l>Is onjuist. - Zoo spreken allen.</l>
</lg>
<p>Jezus zal hem beter inlichten:</p>
<lg type="poem">
<l rend="; 1tab">Niet wat</l>
<l>Ik verzon, wat vrucht is van mijn denken;</l>
<l>De eeuwge waarheid is het rechte licht,</l>
<l>De eeuwge waarheid is het, die ik dien,</l>
<l>En hare steunsels: vrijheid, recht en liefde.</l>
<l>Wie uit de waarheid is, hoort mijne stem.</l>
</lg>
<p>Het verwondert ons niet, dat de Romein door die verklaring bevestigd wordt in zijn meening, dat Jezus een dweper is, maar wel dat hij beproeft, den toch reeds ter dood veroordeelde te overtuigen van het onvruchtbare van zijn streven, aangezien men in het gunstigste geval zijn werk zoozeer zal wijzigen, dat het na eeuwen in niets meer op het oorspronkelijke gelijkt. Jezus kan daarop niet anders antwoorden dan dit:</p>
<lg type="poem">
<l>De toekomst en het slagen van het werk</l>
<l>Staan in Gods hand. Ik echter heb gedaan,</l>
<l>Wat mij betaamde, - wat mijn plicht gebood.</l>
</lg>
<pb n="448"/>
<p>Pilatus peinst op een middel, hoe Jezus niet te dooden, en het razende volk,</p>
<lg type="poem">
<l rend="; 1tab">dat zwak en trotsch,</l>
<l>Vol eigenwaan zich uitverkoren noemt,</l>
</lg>
<p>doet er hem een aan de hand. Hij zal het door een stouten greep gunstig voor den aangeklaagde stemmen. Hij schuift plotseling een gordijn ter zijde, plaatst Jezus voor het open venster, zwijgt eenige oogenblikken en zegt zoo indrukwekkend mogelijk:</p>
<lg type="poem">
<l>Zie, zie den mensch!</l>
</lg>
<p>Maar 't volk antwoordt met een onstuimig:</p>
<lg type="poem">
<l>Kruis hem! kruis hem! kruis hem!</l>
</lg>
<p>Redeneeren, een paar maal beproefd, baat niet. Nu valt den landvoogd nog iets anders in.</p>
<lg type="poem">
<l>Luistert!</l>
<l rend="; 1tab">Gij zijt van ouds gewoon, dat men</l>
<l>Op 't feest een der gevangenen, door u</l>
<l>Gekozen uit die ter dood veroordeeld</l>
<l>Zijn, de vrijheid schenkt. - 't Feest is thans nabij -</l>
<l>Ik wil nu handelen naar uwe zede. -</l>
<l>Ter dood veroordeeld werden twee, - ik zal</l>
<l>Van beiden loslaten dien gij verkiest;</l>
<l>Hetzij Barabbas, den moordenaar, of</l>
<l>Jezus, door mij zonder schuld bevonden.</l>
<l>Kiest nu!</l>
</lg>
<p>En bulderend klinkt uit veler monden:</p>
<lg type="poem">
<l rend="; 1tab">Laat Barabbas los! Barabbas!</l>
<l>Wij kiezen Barabbas! Met Jezus naar</l>
<l>'t Kruis! Kruis hem! Laat Barabbas los!</l>
</lg>
<p>Pilatus trekt zich van het venster terug, spreekt nog wat met Jezus en eindigt met een</p>
<lg type="poem">
<l>Nazarener, ik kan u niet redden!</l>
</lg>
<p>Jezus heeft niets anders verwacht. Hij is sedert lang op den dood voorbereid:</p>
<pb n="449"/>
<lg type="poem">
<l rend="; 1tab">Geloof mij, Pilatus,</l>
<l>Die meent, dat mijn werk met mij zal sterven:</l>
<l>Mijn dood is noodig, zal het niet vergaan!</l>
<l>Ik moet sterven - zal mijn zending leven. -</l>
<l>Ik ga naar den Vader die mij roept, doch</l>
<l>Mijne liefde blijft op aarde achter.</l>
</lg>
<p>Nog kan de landvoogd niet besluiten, aan het geschreeuw der woeste menigte toe te geven. Andermaal spreekt hij haar toe:</p>
<lg type="poem">
<l>De Nazarener wordt aan 't kruis geklonken!</l>
<l>Doch nimmer, nimmer kome op mijn hoofd</l>
<l>Zijn bloed! In onschuld wasch ik mijne handen!</l>
</lg>
<p>IJdele poging om de razende bende tot bezinning te brengen. Hoor hen brullen:</p>
<lg type="poem">
<l>Over ons kome zijn bloed en over</l>
<l>Onze kinderen! Naar 't kruis! Ja, kruis hem!</l>
<l>Over ons kome zijn bloed! Over ons!</l>
</lg>
<p>Pilatus' geduld is uitgeput. Hij wenkt de wacht:</p>
<lg type="poem">
<l>Geeft aan die honden hunnen moordenaar!</l>
<l>En hecht den Nazarener aan het kruis.</l>
</lg>
<p>Daarna keert hij zich om, terwijl Jezus weggeleid wordt, en laat het publiek even onbevredigd als het steeds was bij het zien zijner karakterloosheid. Rehbinder heeft voor Maria Magdalena een lauwerkrans gevlochten, Barabbas en Judas zooveel doenlijk gerehabiliteerd, uit den kring der gauwdieven en aartsmisdadigers in de rijen der menschen teruggebracht; maar Pilatus is bij uitnemendheid de ridder der droeve figuur gebleven.</p>
</div>
<div type="section">
<head rend="h4">V.</head>
<p>Met het oog op een van Jeruzalem's straten, zien wij af en aan verschillende personen, die ons met het uiteenloopend oordeel over het gewezen vonnis bekend maken. Schier allen haasten zich naar de strafplaats, de een uit nieuwsgierigheid, de ander om geschokt en geroerd te worden. Zij vertellen elkander o.a.</p>
<pb n="450"/>
<lg type="poem">
<l>Zij hebben hem een kroon van doornen op</l>
<l>Het hoofd gedrukt, een staf als scepter in</l>
<l>Zijn hand gegeven, - ook werd een opschrift</l>
<l>Aan het kruis bevestigd, met de woorden:</l>
<l>Jezus van Nazaret, Koning der Joden;</l>
</lg>
<p>hoe Pilatus weigerde in dat opschrift eenige verandering te brengen; hoe men gisteren ‘Hozanna!’ en heden ‘Kruis hem!’ riep, in beide gevallen omdat er wat mede te verdienen viel:</p>
<lg type="poem">
<l>Begrijpt gij 't niet? - 'k Heb gisteren gejuicht,</l>
<l>Daar 't mij en anderen genoegen deed,</l>
<l>En heden omdat men mij betaalde:</l>
<l>Zoo genoot ik gisteren en heden.</l>
</lg>
<p>Wij hooren ook minder lichtzinnigen, vrienden van den Nazarener en onder dezen een die ons verbaast door de wel wat al te vleiende verklaring, die hij van het vluchten der ‘getrouwen’ geeft.</p>
<lg type="poem">
<l rend="; 1tab">De kleine schare, die</l>
<l>Het hoofd vol weemoed buigt, treurt om den Heer.</l>
<l>Zij willen en zij kunnen zijnen dood</l>
<l>Niet zien, 't lijden der vervolgde onschuld, -</l>
<l>Zij spoeden zich uit deez' vervloekte stad.</l>
<l>Naar verre streken voert ons onze voet.</l>
<l>Daar zullen zij zijn leer verkondigen,</l>
<l>Daar spreken van zijn leven en zijn dood.</l>
</lg>
<p>De aangesprokene gaat zelfs zoover, bij voorbaat te verzekeren:</p>
<lg type="poem">
<l>Wij zullen wis een trouwe kudde zijn:</l>
<l>Wij hebben toch den herder niet verloren,</l>
<l>Al moest hij ook van ons, van d' aarde gaan;</l>
<l>Zijn geest leeft onder ons, leeft met ons voort,</l>
<l>Zijn woord zal ons een licht, een leidsman zijn!</l>
</lg>
<p>Men zou zeggen: wie zoo spreken konden nog voordat Jezus aan het kruis gehecht was, bezaten zedelijke kracht genoeg om ten bate van den veroordeelden vriend iets meer te doen dan vluchten. Maar wij kunnen onze gedachten niet
<pb n="451"/>lang bepalen bij deze zonderlinge vereerders van Jezus. Barabbas treedt op, bleek en ontdaan. Het is wel de moeite waard, eenige oogenblikken naar hem te luisteren.</p>
<lg type="poem">
<l>Droom ik? - Zijn 't beelden der koorts, die ik als</l>
<l>Spoken door mijn hersenen zie dwalen?</l>
<l>Kan het toch waarheid zijn, wat ik doorleef?</l>
<l>Ik vrij? - Ik weder vrij? - En 'k achtte mij</l>
<l>Verloren, meende dat het daglicht mij</l>
<l>Niet meer dan eenmaal nog gegund zou worden,</l>
<l>En wel bij 't lijden van de smart des doods. -</l>
<l>En nu? - Vrij ben ik, door den wil des volks?</l>
<l>Door den wil der priesters, wier vriend ik heb</l>
<l>Verslagen? - En hij, dien zij vergoodden,</l>
<l>Gaat met een kroon van doornen naar het kruis,</l>
<l>Omdat het volk het wilde! - 't Duizelt mij!</l>
<l>Het is niet mogelijk - toch zie ik het! -</l>
<l>Ik zag hem gaan, gebogen onder 't kruis,</l>
<l>De martlaarskroon op 't hoofd, geheel omringd</l>
<l>Door hoon en spot van priesters en van 't volk! -</l>
<l>Nimmer scheen hij mij zoo zeer een engel, -</l>
<l>Zijn open, rustig, rein en helder oog</l>
<l>Viel juist op mij - daar voeld' ik plotseling</l>
<l>Geweldig pijn, als trof mij al het leed</l>
<l>Der wereld en sidderend viel ik neer! -</l>
<l>Voorbij waren allen, toen ik opzag -</l>
<l>Met moeite poogde ik na te denken - -</l>
<l>Toen vlood ik sidderend weg, ver van daar,</l>
<l>Ver van de strafplaats, waar men <hi rend="spat">hem</hi> martelt,</l>
<l><hi rend="spat">Hem</hi> overgeeft aan de smarten des doods,</l>
<l>Terwijl de moordenaar vrij is en leeft! -</l>
<l>&nbsp;</l>
<l>'t Is vreeselijk onder deze menschen!</l>
<l>Ik gruw van ieders blik en aangezicht,</l>
<l>Wien ik van verre maar zie!</l>
<l>Mogelijk ben ik hem dank verschuldigd,</l>
<l>Omdat hij één is van die schreeuwden voor</l>
<l>Mij, om - <hi rend="spat">hem</hi> te doen vallen!</l>
<l>&nbsp;</l>
<l rend="; 1tab">O, ware</l>
<l>'t Mogelijk geweest, hem te dooden, zonder</l>
<pb n="452"/>
<l>Mij te redden, beiden te verscheuren -</l>
<l>Hoe hadden zij bij mijnen dood gejubeld!</l>
<l>Doch daar zij kiezen moesten, kozen zij -</l>
<l>En hoe! - En hoe! - Mijn lichaam beeft als ik</l>
<l>Bedenk, voor welken prijs men mij bevrijdde!</l>
<l>&nbsp;</l>
<l>'k Behoor hem toe, 'k <hi rend="spat">heb hem leeren kennen</hi>,</l>
<l>Toen hij voor 't laatst zijn oog op mij liet rusten.</l>
<l>Zijn blik was zacht, zelfs voor den moordenaar,</l>
<l>Zijn blik gaf hem niet over aan 't verderf, -</l>
<l>Terwijl hij zelf den weg des doods betrad,</l>
<l>Heeft hij 't ware leven mij geschonken.</l>
<l>Nu wordt de Heer aan 't kruishout vast gehecht!</l>
<l>Zij drijven nagels door zijn beenderen,</l>
<l>Daar zetten zij het schandhout overeind -</l>
<l>Het ruwe volk wordt bleek en siddert zelfs!</l>
<l>In dit ontzettend oogenblik wordt nu</l>
<l>De onschuld schandelijk terecht gesteld -</l>
<l>En ik, een schuldige, ben vrij en leef.</l>
<l>&nbsp;</l>
<l>Ik leef - maar in de toekomst slechts voor u,</l>
<l>Jezus van Nazaret; gij hebt mij in</l>
<l>Den dood, met uw bloed, duur zeer duur gekocht!</l>
<l>Mijn leven zij geheel aan u gewijd. -</l>
<l>Wat ik geweest ben, worde vergeten!</l>
<l>Uw woord zij voortaan de leidstar mijns levens</l>
<l>En éénige gids! - Ik ga naar de uwen!</l>
</lg>
<p>Had ik geen recht, te spreken van een rehabilitatie van den moordenaar? Het zal niet noodig zijn, dat de groote lijder op Golgotha het paradijs voor den boetvaardigen zondaar opent. De evangelische overlevering is in dit opzicht reeds voldoende tot haar recht gekomen.</p>
<p>&nbsp;</p>
<p>De dichter heeft zeer juist begrepen, dat hij de gruwelen der bespotting, de doornenkroon, het kruisdragen en het genageld worden van den veroordeelde aan het hout, aan het oog der toeschouwers behoorde te onttrekken. Het oude mysteriespel bracht dit alles op het tooneel. Zoo nog in 1871 te Oberammergau. Rehbinder heeft meer achting voor den goeden smaak van een beschaafd publiek en de eischen der aes-<pb n="453"/>thetica. Hij vergenoegt zich met een beschrijving van het schrikinboezemende. Het kruis blijft buiten het tooneel staan, ook waar hij ons op Golgotha in onmiddellijke aanraking brengt met de weenende vrouwen, de Romeinsche soldaten en de onverzoenlijke priesters.</p>
<p>Kajafas moet zich, bij zijn optreden, omkeeren om den onzichtbaren lijder te kunnen toevoegen:</p>
<lg type="poem">
<l>Koning der Joden! Hebt gij uw doel nu</l>
<l>Bereikt? Is uw plaats hoog genoeg, de kroon,</l>
<l>Die uw hoofd versiert, schitterend genoeg?</l>
<l>Is 't prettig, koning te zijn? - Waar is uw</l>
<l>Volk, zwetser door Jehova getuchtigd!</l>
</lg>
<p>Die onbarmhartige smadelijke taal treft zelfs den ruwen Romein. De hoofdman Flavius kan niet nalaten te mompelen:</p>
<lg type="poem">
<l>Hoe sist de slang, de giftige! Bij Zeus,</l>
<l>Indien ik gruwen konde, zoo gruwde</l>
<l>Ik van dezen.</l>
</lg>
<p>Doch de hoogepriester hoort dit oordeel niet; of houdt zich als hoorde hij niets, en vervolgt na een kleine pauze:</p>
<lg type="poem">
<l rend="; 1tab">Gij hielpt wel anderen,</l>
<l>Messias! Help nu uzelf! Gij noemdet</l>
<l>U de zoon van God - toon thans uw macht, kom</l>
<l>Af van 't kruis, opdat wij u gelooven!</l>
<l>Vraag uw Vader, dat Hij zijn engelen</l>
<l>Zende, met vlammende zwaarden, om hen</l>
<l>Te dooden, die u vijandig zijn! - Zie,</l>
<l>Gij zwijgt? - Gij hangt daar, machteloos, een toonbeeld</l>
<l>Van ellende? - Ziedaar het loon der zonde!</l>
<l>Eere zij Jehova, Israël's God!</l>
</lg>
<p>Als antwoord dringt de stem des gekruisigden van buiten tot de toeschouwers door:</p>
<lg type="poem">
<l>Laat, Vader, laat vergeving bij u vinden,</l>
<l>Die nog niet weten, wat zij aan mij doen!</l>
</lg>
<p>Die bede doet Jozef van Arimatea, die voorover gebogen aan den voet van den kruisheuvel ligt, plotseling opstuiven, zijn omgeving vergeten, het masker afwerpen en zonder,
<pb n="454"/>naar de evangelische traditie, den dood des meesters af te wachten, openlijk belijden hoe zeer hij zich aan hem verbonden gevoelde. Hij noemt Jezus' liefde</p>
<lg type="poem">
<l rend="; 1tab">voor dit gebroed te grootsch, te heilig! -</l>
<l>Zij weten, wat zij doen, verheven lijder;</l>
<l>Hun doen welt op uit hunne zwarte zielen,</l>
<l>Weldoordacht is 't werk van deze priesters!</l>
</lg>
<p>Op de vraag van den verbaasden Annas, wat hem scheelt? volgt de scherpe beschuldiging:</p>
<lg type="poem">
<l>Gij juicht, verheugd omdat het u gelukte,</l>
<l>Het werk der duisternis en des bedrogs, -</l>
<l>Gij hebt vervolgd, belasterd en belogen,</l>
<l>Gij doodt nu hem, den grootste, reinste, beste,</l>
<l>Het vleeschgeworden goede, voor 't eerst door</l>
<l>D'aard gedragen, opdat wij zouden zien,</l>
<l>Hoe hoog de mensch den mensch kan leeren stijgen!</l>
<l>Om uw leugens en uw trots te dienen,</l>
<l>Ter wille uwer heerschappij - mocht zij</l>
<l>Verdwijnen van Gods aarde! - vermoordt gij</l>
<l>Den verlosser eener wereld!</l>
</lg>
<p>De herinnering van Kajafas, dat hij toch een der hunnen is, brengt hem schier buiten zichzelf van drift en droefheid over dien smaad, dien hij helaas niet van zich werpen kan. Hij schaamt zich zijn verleden.</p>
<lg type="poem">
<l>Toen 'k hem had leeren kennen, die liefde</l>
<l>Schonk, wiens hart geheel de aard' omvatte,</l>
<l>De bron, waaruit alleen de liefde welt,</l>
<l>Den lijder, dien gíj daar hebt gekruisigd -</l>
<l>Was ik te laf, dit open te belijden,</l>
<l>Mij ontbrak de moed der overtuiging,</l>
<l>Een lage reden hield mij steeds terug!</l>
<l>In 't donker van den nacht zocht ik hem op,</l>
<l>En hoorde in 't geheim zijn machtig woord! -</l>
<l>De meester - ik gevoel het in mijn hart -</l>
<l>Heeft over mijn gedrag het hoofd geschud,</l>
<l>Omdat ik, zwak en schuw, de waarheid heb</l>
<l>Gewild en niet beleden! - 't Is voorbij! -</l>
<l>Weg lafheid, weg lage bedoelingen!</l>
<pb n="455"/>
<l>Uitvluchten, weg! Weg angstvallig vreezen!</l>
<l>Ik ben geheel de zijne, voor eeuwig,</l>
<l>Hij is mijn meester, hij mijn levensgids!</l>
</lg>
<p>Die mannentaal, gelijk Flavius haar noemt, verbroken door het aandoenlijk, van buiten klinkend:</p>
<lg type="poem">
<l>Mijn God, mijn God, verlaten hebt gij mij?!</l>
</lg>
<p>verloopt, naar aanleiding dier weeklacht, in nieuwe bittere verwijten.</p>
<lg type="poem">
<l rend="; 1tab">Hoort gij 't? -</l>
<l>Hij, <hi rend="spat">hij</hi> door God verlaten! Was dat uw</l>
<l>Doel, den edelste der edlen in den</l>
<l>Strijd der smart, in verwarring te brengen? -</l>
<l>Vervloekt zij uw priesterschap, de heerschzucht,</l>
<l>De trotschheid, d' onderdrukking des geloofs</l>
<l>En des gewetens, - vervloekt gij allen,</l>
<l>Die de wereld wilt verwoesten, om niet</l>
<l>Gods rijk te vestigen, maar dat der priesters!</l>
<l>Wat groot en verheven is, onderdrukt,</l>
<l>Vertrapt, verstoot, vertreedt gij, - zoo was het</l>
<l>En zoo zal het blijven, totdat de aarde,</l>
<l>Van u verlost, vrij opziet naar haar God!</l>
<l>En zonder middelaar verkeert met God,</l>
<l>En onomwonden duidelijk belijdt:</l>
<l>Wat gíj God noemt, is de macht der priesters, -</l>
<l>Wat gíj geloof noemt - zijn uw vormen, -</l>
<l>Wat zedeleer - uw wetten, en niet meer!</l>
<l><hi rend="spat">Gij zijt de vloek</hi>, <hi rend="spat">die op de wereld rust</hi>!</l>
</lg>
<p>Nu is de beurt aan Kajafas, den ‘ellendeling’ te beschuldigen, dat hij lastertaal spreekt en oproer predikt, weshalve hij hem bezweert, zijn tong te bedwingen, of:</p>
<lg type="poem">
<l rend="; 1tab">Gelijk het <hi rend="spat">hem</hi></l>
<l>Gegaan is, kan het ook u gaan - want onze</l>
<l>Arm reikt ver en ons beschermt Jehova!</l>
</lg>
<p>Natuurlijk heeft die bedreiging geen vat op den man, die niets meer</p>
<lg type="poem">
<l>Vreest op aarde, sinds de Heer gedood is!</l>
<l>Hier ben ik - doodt mij, hecht mij aan het kruis!</l>
<pb n="456"/>
<l>Hem na! hem na! - en met den laatsten snik</l>
<l>Zal ik u, die God verzaakt, vervloeken!</l>
</lg>
<p>Aan een verdere woordenwisseling tusschen Jozef en de priesters valt niet meer te denken, want de smartkreet ‘Mij dorst!’ is niet gevolgd door het goedhartig bevel van den ruwen krijgsman:</p>
<lg type="poem">
<l>Geeft hem te drinken! - Haastig! - Hij lijde</l>
<l>Niet, wat hij niet lijden moet!</l>
</lg>
<p>of wij hooren het vierde, hier met afwijking van het solemneele zevental, tevens laatste kruiswoord:</p>
<lg type="poem">
<l><hi rend="spat">Het is volbracht</hi>!</l>
</lg>
<p>Jezus is gestorven. De aarde beeft. Hevige donderslagen laten zich hooren. Bliksemschichten doorklieven de lucht. Zelfs Flavius trilt en schaamt zich deze zwakheid niet:</p>
<lg type="poem">
<l rend="; 1tab">Geen</l>
<l>Veldslag, zelfs geen twintig, geen storm op zee</l>
<l>Verschrikte mij, als krijgsman zonder vrees, -</l>
<l>Maar beeft bij 't sterven van dien man de aarde,</l>
<l>Dan beeft het hart in mijnen boezem mede.</l>
</lg>
<p>Een echt tragisch tooneel volgt op deze al te geruchtmakende omstandigheden, ‘die Jezus' dood vergezelden’, naar de rationalistisch verklaarde overlevering en, overeenkomstig de zeden dier tijden, geheel naar den smaak van het oude mysteriespel en zijne bewonderaars. Terwijl de duisternis toeneemt en het onweder aanhoudt, treedt Judas op, met den kreet:</p>
<lg type="poem">
<l>Het eind der wereld is nabij! - 't Wordt nacht!</l>
<l>Eeuwige nacht! De graven gaan open!</l>
</lg>
<p>Allen ontwijken vol afschuw den verrader. Eenige vrouwen maken de opmerking, dat er een vloek kleeft aan zijne schreden. Hij zelf vervolgt:</p>
<lg type="poem">
<l>Ik zeg het u, de graven gaan open!</l>
<l>De geesten der dooden keeren terug!</l>
<l>Ik heb ze gezien, terwijl ik dwaalde</l>
<l>Door de wildernis en door de straten -</l>
<pb n="457"/>
<l>De spoken grijnsden mij aan en riepen:</l>
<l>Verrader! Judas! - Judas! Verrader! -</l>
<l>Ik ben 't - ik ben Judas de verrader -</l>
<l><hi rend="spat">En</hi> 'k <hi rend="spat">meende het toch goed</hi>!</l>
</lg>
<p>Nadat Kajafas hem een</p>
<lg type="poem">
<l>Gij raaskalt!</l>
</lg>
<p>heeft toegevoegd:</p>
<lg type="poem">
<l rend="; 1tab">Ha! -</l>
<l>Zijt gij daar, die mij hebt verleid, den worm</l>
<l>In mijne borst gemaakt hebt tot een slang?</l>
<l>Nietwaar, gij meent, gij hebt mij met uw geld</l>
<l>Gekocht, zoowel mijn lichaam als mijn ziel, -</l>
<l>Daar in uw schatting alles koopwaar is!</l>
</lg>
<p>Terwijl hij hem het geld voor de voeten werpt:</p>
<lg type="poem">
<l>Ziedaar het bloedgeld, 't vervloekte, vuile, -</l>
<l>Niet daarvoor heb ik den Heer verraden -</l>
<l>Wat ik beoogde, was hem te verheffen,</l>
<l>Hem te doen schitteren als de Messias, -</l>
<l>Ik wilde hem dwingen, zijne heerlijkheid</l>
<l>Aan het volk glansrijk te openbaren,</l>
<l>Mocht ook zijn gramschap mij verpletteren! -</l>
<l>'t Volk zou den heiland ontvangen; mijzelf</l>
<l>Droomde ik op den vorstelijken zetel</l>
<l>Van 't wereldbeheerschende Israël, -</l>
<l>Met geweld wilde ik het daarhenen</l>
<l>Leiden; 'k heb slechts mijn ondergang bewerkt! -</l>
<l>Hoe gansch anders is alles geloopen!</l>
<l>O hij was slechts een mensch!</l>
<l rend="; 1tab">Neen! - <hi rend="spat">hij was meer</hi>!</l>
</lg>
<p>Nadat Jozef, ter zijde, heeft gezegd:</p>
<lg type="poem">
<l><hi rend="spat">Hij was de liefde</hi> - en de liefde stierf;</l>
</lg>
<p>herneemt Judas, de handen wringend en daarop vreeselijk gillend:</p>
<lg type="poem">
<l>De liefde stierf - en ik heb haar vermoord!</l>
<l>De liefde is voortaan dood voor d' aarde! - -</l>
<l>De liefde dood - en heerschen zal de haat! -</l>
<pb n="458"/>
<l>'t Licht gedoofd - gelijk het bij zijn sterven</l>
<l>Op den vollen dag eensklaps duister werd,</l>
<l>Begint van dezen dag de duisternis</l>
<l>Der wereld! - De haat zal heerschen, daarnaast</l>
<l>De wraak, de leugen, al wat donker is!</l>
<l>Zelfs zullen zij <hi rend="spat">zijn</hi> naam misbruiken voor</l>
<l>Het werk der duisternis - en bloed en moord</l>
<l>En dwang en kerker en vertwijfeling</l>
<l>Zal in den naam der vrijheid en der liefde,</l>
<l>In zijnen naam de wereld kwellen en</l>
<l>Vervullen! In steê van zegen vloek! Nacht</l>
<l>Voor licht! - Mij zal heel de aarde vloeken,</l>
<l>Omdat ik deed wat nooit een mensch gedaan</l>
<l>Heeft, haar verraden, dooden, - haar, de liefde! -</l>
<l>De menschen keeren zich, vol afschuw, van</l>
<l>Mij af, - donkre wolken pakken samen</l>
<l>Boven mij - 't onschuldig vee vlucht over</l>
<l>'t Veld, zoodra hij nadert, de verrader, -</l>
<l>De boomen ruischen als verschrikt voor mij, -</l>
<l>De steenen roepen tegen mij! - De dood -</l>
<l>Neen, neen, hij zal mij niet ontvluchten, - dat</l>
<l>Zou te vreeslijk zijn! - Neen, neen, de dood blijft</l>
<l>Mij getrouw, hij neemt mij in zijn armen: -</l>
<l>Voort, voort! - Hem opgezocht!</l>
</lg>
<p>Zijn oog valt op den gekruisigde en akelig gillend roept hij uit, voordat hij weg ijlt:</p>
<lg type="poem">
<l rend="; 1tab">God Zebaoth! -</l>
<l>Die aanblik spreekt van al het leed der aarde! -</l>
<l>Die aanblik spreekt van lijden zonder einde! -</l>
<l>Zoo stierf de liefd' - en ik, ik ben vervloekt! -</l>
</lg>
<p>Onder het spreken van den ongelukkige hebben het volk en de priesters zich verwijderd. Slechts Maria Magdalena, Jozef, Flavius en de Romeinsche soldaten zijn achtergebleven.</p>
<p>Maria heft zich uit haar gebogen houding op, om haar geloof uit te spreken aan de wederkomst van Jezus. Flavius kwijt zich van den plicht, door de overlevering hem opgelegd, en verklaart:</p>
<lg type="poem">
<l>Geharnast ging ik steeds de wereld door</l>
<pb n="459"/>
<l>En onder 't panter heeft mijn hart verleerd</l>
<l>Te kloppen - tenzij nog slechts voor Rome's eer, -</l>
<l>Doch wat ik heden zag, en wat ik heden</l>
<l>Hoorde, heeft mijn gemoed geducht geschokt!</l>
<l>Hier voor het kruis hef ik mijn zwaard omhoog</l>
<l>En roep: ja waarlijk deze was Gods zoon!</l>
</lg>
<p>Dat is te veel voor Jozef, wiens gehechtheid aan Jezus gepaard gaat met een nog sterker liefde voor de moderne richting der negentiende eeuw. Aan het kruis van den meester kon hij zijn roeping niet vergeten, zoo mogelijk propaganda te maken voor de resultaten der kritiek en de meemingen der nieuwste woordvoerders van het Christendom. Hij vergeet bijkans de plaats waar hij staat, wordt theoloog en voegt den heiden toe:</p>
<lg type="poem">
<l>Ja, hij was Gods zoon!</l>
<l>En waren er nog meer, gelijk aan hem,</l>
<l>Zij zouden zonen zijn van God, als hij.</l>
</lg>
<p>Natuurlijk begrijpt Flavius den zin dier woorden niet en herhaalt daarom:</p>
<lg type="poem">
<l>Ik meen: hij was een God!</l>
</lg>
<p>Maar nu acht Jozef dan ook het geschikte oogenblik gekomen, om zich in zijn volle grootheid als modern godgeleerde te doen kennen. Op gevaar af, dat deze of gene kwaadwillige hem zal verdenken van geestesgemeenschap met den farizeër tegenover den tollenaar, verwaardigt hij zich niet, den dommen heiden aan te zien en ontlast hij zijn gemoed - het hart vol weedom over den dood des éénigen meesters! - in de woorden:</p>
<lg type="poem">
<l>Ik dank mijn God, dat hij een mensch mocht zijn!</l>
<l>Wat baatte mij een God, die zoo geleden,</l>
<l>Zoo geleefd had, zoo gestorven was, - wat</l>
<l>Kond' ik van hem ontvangen, die op aarde</l>
<l>Niet van mijn slag, niet mijn gelijke was? -</l>
<l>Maar dat een <hi rend="spat">mensch</hi> zoo hoog geklommen is,</l>
<l>Dat dit een mensch vermocht - alleenlijk door</l>
<l>De liefde - 't roept mij toe: o volg zijn spoor!</l>
<l>Dat houdt alleen mij in de toekomst staande,</l>
<pb n="460"/>
<l>En is dit bloedig, smartvol oogenblik;</l>
<l>Dat schenkt mij troost, verlichting en geduld!</l>
<l>Dat is een onuitsprekelijke gave!</l>
<l>Hij was de reinste - volg daarom zijn spoor!</l>
<l>Voor allen, die op aarde streven <hi rend="spat">het</hi></l>
<l>Voorbeeld, de grootste mensch - maar toch een mensch!</l>
</lg>
<p>Hoe schoon en waar op zichzelf, aan het slot van het treurspel, in Jozef's mond zijn die ontboezemingen, vol levenswijsheid voor het publiek, ten eenenmale misplaatst.</p>
<p>Maria's hoopvolle verklaring:</p>
<lg type="poem">
<l>Hij is mij niet ontroofd, - hij komt terug!</l>
</lg>
<p>is gegrepen uit het leven van haar en van allen, die met haar tot de eerste Christenen behoorden. Flavius' stellig en toch zoo onbepaald gezegde:</p>
<lg type="poem">
<l>ja waarlijk deze was Gods zoon!</l>
</lg>
<p>teekent den geest van den hoofdman der overlevering, wiens beeltenis tot de best geslaagde van Rehbinder's portretten behoort. Maar Jozef's pleidooi voor Jezus' waarachtige menschheid staat buiten den gedachtenkring van zijne en vele volgende eeuwen, - gelukkig voor de menschheid! - ook buiten den kring der overleggingen van allen, die bij het lijk staan van een vriend, aan wien zij zich zoo duur verplicht en innig verbonden gevoelen als Jozef, blijkens zijn spreken bij het kruis, aan Jezus.</p>
<p>Met die opmerking is tevens de vinger gelegd op de zwakke zijde van het geheele treurspel. De dichter heeft blijkbaar mede gewenscht, door zijn werk proselieten te maken voor zijn beschouwing van Jezus' persoon. Het treurspel als zoodanig moest daaronder lijden.</p>
<p>Aan den eenen kant heeft hij zich tegenover de overlevering vrij bewogen; aan de andere zijde zich te slaafs aan haar gebonden geacht. Waar hij zich geheel vrij beweegt, is hij, in den regel het gelukkigst geslaagd. Men denke slechts aan de figuren van Barabbas, Gamaliël en Judas, echte <hi rend="spat">dramatis personae</hi>, wat van den hoofdpersoon, van Jezus, zeker niet altijd kan worden gezegd. Heeft de auteur zich niet genoeg in den geest des - ook zijns! - meesters kunnen verplaatsen? Of heeft de zucht naar zoo stipt moge-<pb n="461"/>lijke getrouwheid aan het betrouwbare in de evangelie-geschiedenis hem parten gespeeld? De geheimzinnige Jozef der overlevering is niet minder raadselachtig geworden, nu wij meer dan ooit van hem hoorden. Van Pilatus geldt in zwakkere mate hetzelfde. Kajafas heeft zijn rol goed gespeeld. Zijn drift was een uitnemende rechtvaardiging van het anders schijnbaar overbodig optreden van zijn voorganger, Annas. Maria Magdalena was van het begin tot het slot de waardige tolk harer liefde en vereering. Jammer slechts, dat ook zij soms heeft moeten mede werken tot het werpen van zonderlinge schaduwen op den welmeenenden Jozef.</p>
<p>Ondanks de vlekken, de hier aangestipte en de hier niet vermelde, bevat Rehbinder's <hi rend="spat">Jezus van Nazaret</hi> veel schoons. Niemand zal het ontkennen, al is hij wellicht tot heden verplicht, alleen te oordeelen naar mijne mededeelingen en zeker niet onberispelijke vertolking van de voornaamste gedeelten. Zal ons - zal eenig ‘wereldlijk’ tooneel, behoudens de door ouderdom geheiligde rechten der spaarzame Oberammergau's, den moed en den lust hebben, een dergelijk treurspel, hetzij al dan niet aanmerkelijk gewijzigd en verbeterd, op te voeren?</p>
<p>Het onlangs voorgevallene te Rotterdam, bij de voorstelling van <hi rend="spat">Jan van Leiden</hi>, geeft weinig grond voor de verwachting van een toestemmend antwoord. Moet het ontkennend luiden; waaraan hebben wij dan het weren van ‘gewijde’ onderwerpen van het tooneel te wijten, nu de grens tusschen gewijd en ongewijd niet meer op de wijze der vaderen getrokken wordt? Aan kleingeestige vrees voor de prikkelbaarheid der dwepers met het oude? Of aan den lichtzinnigen spot van vele zoogenaamde vrienden van den vooruitgang, die oog en hart schijnen te hebben verloren voor al wat waarachtig groot en edel is in personen en verhalen, die eens uitsluitend heilig heetten?</p>
<p>&nbsp;</p>
<p><hi rend="spat">Zierikzee</hi>, Maart 1876.</p>
</div>
</div>
<div type="chapter">
<interpGrp>
<interp type="primair" value="lode017"/>
<interp type="secundair" value="tange002"/>
</interpGrp>
<pb n="462"/>
<head rend="h3">Tanger.
<lb/>
Door Edmondo de Amicis<note n="1)" place="foot">Vervolg van blz. 363.</note>.
<lb/>
(Uit het Italiaansch vertaald door D. Lodeesen.)</head>
<p>Op zekeren avond verspreidde zich het gerucht in de stad, dat de lang verwachte intocht der Aïssaoea den volgenden dag zou plaats hebben.</p>
<p>Deze Aïssaoea zijn een van de voornaamste godsdienstige genootschappen van Marocco. Het werd, evenals alle andere, ten gevolge eener goddelijke ingeving, gesticht door een zekeren heilige, Sidi-Mohammed-ben-Aïssa genaamd, die vóór twee eeuwen te Mechinez geboren werd. Zijn leven is een lange en verwarde legende van wonderen en fabelachtige avonturen, welke verschillend verhaald wordt. De Aïssaoea meenen de bijzondere bescherming des hemels deelachtig te worden door voortdurend bidden, door zekere eigenaardige godsdienstgebruiken, door een godsdienstige opgewondenheid, een religeuse koorts, een heiligen waanzin, die zich uit in buitensporige en woeste manifestaties. Ze hebben een groote moskee te Fez, welke de hoofdzetel der orde is. Van daar uit verspreiden ze zich elk jaar in troepen door alle provinciën, waarbij de ordebroeders die in de steden en op
<pb n="463"/>het land wonen, zich gaandeweg aansluiten, om het feest mee te vieren.</p>
<p>Hun godsdienstplechtigheden bestaan, evenals die der huilende en dansende Oostersche derwischen, in een soort van waanzinnigen dans met sprongen, vertrekkingen en kreten, waarbij ze zich hoe langer hoe woedender en woester maken. Dat kan somtijds zoo ver gaan, dat ze alle rede verliezen, hout en ijzer met de tanden stukbijten, hun lichaam met gloeiende kolen branden, zich met messen verwonden, slijk en steenen opslokken, beesten verscheuren en levend verslinden en eindelijk uitgeput en wezenloos neervallen. Trouwens tot zulke buitensporigheden brachten de Aïssaoea, die ik te Tanger zag, het niet, en ik geloof ook dat ze het zelden zoo ver brengen, en dan altijd nog slechts weinigen, zoo ze het althans ooit zoover drijven. Maar ze bedreven toch dolheden genoeg, om een onuitwischbaren indruk bij mij achter te laten.</p>
<p>De consul van België noodigde ons uit den intocht te komen zien van het terras van zijn huis, dat het uitzicht heeft op de hoofdstraat van Tanger, waardoor de Aïssaoea zouden komen om naar de moskee te gaan. Ze werden om tien uur voormiddags verwacht en zouden door de poort Soc di Barra binnenkomen. Reeds een uur te voren was de straat vol volk en de huizen gekroond met Arabische en Joodsche vrouwen in haar felste kleuren gekleed, zoodat de witte terrassen er uitzagen als groote bloemkorven. Op het bepaalde uur begonnen alle oogen zich naar de poort aan het einde der straat te richten, en weinige minuten later werden de voorloopers van den stoet zichtbaar. De straat was zoo stampvol, dat de Aïssaoea, zoolang ze niet vlak bij ons waren, één verwarden hoop met de omringende toeschouwers vormden. Ik zag slechts een golvende massa van witte mantelkappen, waar tusschen van tijd tot tijd enkele bloote hoofden opdoken en wegzonken, alsof er een vechtpartij plaats had. Boven al die hoofden uit wapperden enkele banieren. Van tijd tot tijd hoorde men een kreet van een aantal stemmen tegelijk.</p>
<p>De menigte kwam langzaam nader. Allengskens kon men in de beweging van al die hoofden een zekere orde opmerken. De eerste koppen vormden een cirkel; de daaropvol-<pb n="464"/>gende een dubbele rij en daarachter volgde weer een cirkel. Een oogenblik later schaarden die eerste koppen zich aan een rij en de tweede daarentegen in een cirkel, en zoo steeds voort. Maar ik ben volstrekt niet zeker van hetgeen ik daar zeg, daar mij allicht, bij de groote inspanning om de afzonderlijke personen goed op te nemen, de juiste orde der algemeene beweging kan ontgaan zijn.</p>
<p>Weldra kwamen de eersten tot onder ons terras. Mijn eerste gevoel was een mengeling van medelijden en afgrijzen. Het waren twee rijen van mannen, met de aangezichten naar elkander toegekeerd, in lange witte hemden met kappen gekleed, die elkander bij de handen, bij de armen en bij de schouders vasthielden. Ze trappelden met de voeten op de maat, terwijl ze het lichaam heen en weer wiegelden, het hoofd voor- en achterwaarts bogen en een dof en jammerlijk gemompel deden hooren, afgewisseld met gillen, kermen, zuchten en kreten van angst en woede.</p>
<p>Om zich eenigszins een voorstelling te vormen van die aangezichten, zou men zich de bezetenen van Rubbens, de opgewekte dooden van Goya of den gemagnetiseerden zieke van Poë voor den geest moeten halen. Het waren lijkkleurige en stuiptrekkende gezichten met de oogen buiten de kassen en het schuim om den mond; gelaatstrekken als van lijders aan typhus of vallende ziekte. Sommigen hadden het gelaat door een onbeschrijfelijken glimlach verhelderd; anderen de oogen verdraaid, zoodat men slechts het wit zag; weer anderen zagen er uit als stuiptrekkende van geweldige pijn, of bleek en stijf als lijken. Van tijd tot tijd wenkten ze elkaar met een zonderling gebaar van den slappen arm toe, en daarop stootten ze op eens allen tegelijk een schellen en pijnlijken kreet uit, als iemand die den doodsteek ontvangt; dan traden ze eenige schreden vooruit, en weer begon de dans, onder zuchten en blazen; en dan weder zag men niets dan een verward gegolf van kappen, wijde mouwen, vlechten, kuiven en woeste haarbosschen in lange golvende krullen gescheiden, zoodat het hoofden met slangen behaard schenen te zijn.</p>
<p>Enkelen, nog sterker door den geest gedreven, gingen van de eene rij naar de andere, als dronkenen waggelende en tegen de muren en deuren tuimelende. Anderen liepen,
<pb n="465"/>als in een toestand van verbijstering, stijf en langzaam voort, met het gelaat ten hemel, de oogen half gesloten en de armen slap neêrhangende. Sommigen waren totaal uitgeput, zoodat ze niet meer schreeuwen en niet meer loopen konden; ze werden door hun metgezellen onder de armen gesteund en alzoo als lijken door de volte voortgesleept. De heksendans werd hoe langer hoe verwarder en het geschreeuw oorverdoovender. Het waren slingeringen met het hoofd om de halswervelen uit het lid te doen springen en bulderingen om de borstkas te doen barsten. Van al die lichamen, die dropen van zweet, steeg een vieze stank, als van een beestenspel, omhoog. Een enkel van die vertrokken gezichten keek naar het terras op en richtte een paar waanzinnige oogen op mij, die mij deden terugdeinzen.</p>
<p>Van oogenblik tot oogenblik werd de indruk dien dit tooneel op mij maakte, een andere. Nu eens was het mij of ik een groote maskerade voor mij zag, en ik kwam in de verzoeking er om te lachen; dan weder zag ik er een monsteroptocht in van gekken, van ijlende zieken, van dronken boeven of van ter-dood-veroordeelden, die zich over hun angst wilden heenzetten, en mijn hart kromp ineen; op een ander oogenblik bewonderde ik slechts de woeste schoonheid van het tafereel, en ik genoot als bij een kunstbeschouwing. Langzamerhand echter drong de diepere beteekenis van deze plechtigheid zich aan mijn geest op; het gevoel ontwaakte in mij, dat die onzinnigheden trachtten uit te drukken en dat we allen dikwijls ondervonden hebben: de stuiptrekking der menschelijke ziel, die worstelt onder den onweerstaanbaren druk van het Oneindige. En onwillekeurig sprak ik in mij zelf bij die woeste verwarring: ‘ja, ik gevoel u, geheimzinnige en vreeselijke Macht; ik worstel onder den greep van uw onzichtbare hand; het gevoel van u drukt mij neder, ik heb geen kracht het te weerstaan; mijn hart wordt beangst, mijn rede verduisterd, het aarden vat mijns lichaams breekt.’</p>
<p>En ondertusschen stroomde ze steeds ons voorbij, die dichtopeengedrongen menschenmassa met bleeke tronies en verwilderde haren, onder het uitstooten van woeste smartkreten, die als stervenskreten klonken. Een afgeleefde grijsaard, een toonbeeld van een Koning Lear in zijn waanzin,
<pb n="466"/>maakte zich uit de rij los en schoot op den muur toe als wilde hij zich den schedel verbrijzelen: zijn metgezellen hielden hem tegen. Een jongman viel plompverloren op den grond buiten bezinning. Een ander, met losse haren die tot op zijn schouders hingen en de handen voor het gelaat, liep met vreeselijk lange passen en gebogen tot bijna op den grond, als een van God vervloekte voort. Er passeerden Bedoeïnen, Mooren, Berberen, negers, reuzen, mummies, saters, tronies van canibalen, van heiligen, van roofvogels, van sphynxen, van Indiaansche afgoden, van furiën, van Faunen, van duivels. Hun aantal kan een drie tot vierhonderd geweest zijn. Binnen een half uur waren ze allen voorbijgetrokken. De laatsten waren twee vrouwen, - want ook vrouwen kunnen tot de orde toetreden, - twee tronies als van begraven schijndooden die de doodkist hadden weten open te breken, twee levende geraamten, in 't wit gekleed, met de haren over het gelaat hangende, de oogen wijd opengespalkt, den mond wit van schuim. Ze waren blijkbaar totaal uitgeput, maar werden nog voortgedreven als door een geheimzinnige kracht, waarvan ze geen bewustheid schenen te hebben; ze kromden zich, brulden en stortten telkens neêr; tusschen haar in liep een reusachtige grijsaard, een figuur van een honderdjarigen toovenaar, gekleed in een geweldig lang hemd, die zijn twee lange spookachtige armen beurtelings met een beschermend gebaar op het hoofd van eene van beiden legde en haar hielp om weder op te staan. Achter die drie spookgestalten golfde een dichte menigte van gewapende Arabieren, vrouwen, bedelaars en kinderen; en al die barbaarschheid, al die waanzin, al die menschelijke ellende, stormde het plein op en verdween.</p>
<p>&nbsp;</p>
<p>Een ander merkwaardig schouwspel dat ik te Tanger genoot, was het feest van Mahomet; en het maakte nog een des te sterker indruk op mij, daar ik er om zoo te zeggen onverwachts voor stond.</p>
<p>Terwijl ik van een wandeling langs het zeestrand terugkwam, hoorde ik geweerschoten aan den kant van den Soc di Barra; ik liep er heen, en in 't eerste oogenblik kende ik de plaats niet weder. Ze was totaal van gedaante veranderd. Van de muren der stad tot op den top des heuvels wemelde
<pb n="467"/>een mierennest van Arabieren, een witte menschenmassa, in een buitengewone opgewondenheid. Het zullen een drie duizend menschen geweest zijn; maar ze waren op een wijze verdeeld en gegroepeerd, dat ze ontelbaar schenen. Op alle verhevenheden van den bodem zaten, als op zoovele tribunes, groepen Arabische vrouwen op zijn Oostersch neêrgehurkt en met het gelaat naar het lagere gedeelte van den Soc gekeerd. Aan de eene zij was de menigte in twee vleugels gedeeld, zoodat er in het midden een groote ruimte overbleef voor eenige ruiters, die in vliegenden galop op een rij voortrenden terwijl ze hun lange geweren afvuurden. Aan de andere zijde zag men groote kringen Arabieren, mannen en vrouwen, in welker midden balspelers, schermkunstenaars, slangenbezweerders, koordedansers, liedjeszangers, muzikanten en soldaten hun kunsten vertoonden en paradeerden. Boven op den heuvel, onder een kegelvormige tent die van voren open was, schitterde de énorme witte tulband van den vice-gouverneur van Tanger, die het feest presideerde, op den grond zittende en omringd door een kring van Mooren. Van daarboven zag men beneden midden tusschen de menigte de soldaten der consulaten, in hun deftige roode kaftans gedoscht, hier en daar een cylinderhoed, een parasol van een consulsvrouw, en de schilders Ussi en Biseo, met schetsboek en potloot in de hand; achter die menschenmassa zag men Tanger, achter Tanger de zee.</p>
<p>Het geknal der schoten, het geschreeuw der ruiters, het geschel der waterdragers, de jubelkreten der vrouwen, de muziek der fluiten, trompetten en trommels, maakten samen een ongehoord helsch lawaai, dat de vreemdheid nog verhoogde van dit zonderlinge woeste tafereel, hetwelk door het schitterende licht van de middagzon bestraald werd.</p>
<p>Mijn nieuwsgierigheid dreef mij naar tien punten tegelijk henen. Maar een kreet van bewondering, die uit een groepje vrouwen opsteeg, deed mij 't eerst naar de ruiters gaan. Het waren twaalf soldaten van hooge gestalte, met de fez op 't hoofd en de witte kapjas en met orange, blauwe en roode kaftans, en bij hen was een jongen met vrouwelijke elegantie gekleed, de zoon van den gouverneur van het Rif. Ze schaarden zich vlak onder de muren der stad op een rij, met den rug naar de stad gekeerd; de zoon des gouverneurs, in het mid-<pb n="468"/>den geposteerd, hief de hand omhoog, en op dat teeken renden ze in vliegende vaart weg. Bij het afrijden was er een oogenblik eenige onregelmatigheid. Maar weldra vormden die twaalf paarden, vlak naast elkaar in gestrekten galop voortrennende, als 't ware maar één lichaam, één woedend monster met twaalf koppen en honderd kleuren, dat pijlsnel voortschoot. De ruiters zaten als genageld op 't zadel, met 't hoofd omhoog, de mantelkap in de wind, en op een gegeven oogenblik hieven ze de geweren boven het hoofd, brachten ze toen met een snelle beweging tegen den schouder, vuurden allen tegelijk af met een woesten triumfkreet, en verdwenen in een wolk van stof en van rook. Eenige minuten later kwamen ze terug, stapvoets en zonder orde, de paarden wit van schuim en bebloed van de sporen, de ruiters in trotsche houding, en na een poosje werd dezelfde manoeuvre herhaald. Ieder keer dat de geweren afgevuurd werden, hoorde men de Arabische vrouwen, evenals de dames der ridderspelen, de ruiters toejuichen met een eigenaardigen kreet, die bestaat in een zeer snelle herhaling van den klank <hi rend="i">ioe</hi>, niet ongelijk aan een vreugdekreet der kinderen.</p>
<p>Van daar ging ik naar het spel met den bal. Een vijftiental Arabieren, jongens, mannen en grijsaards met witten baard, sommigen met een geweer aan den bandelier, anderen met een sabel op zijde, speelden met een lederen bal, van de grootte van een citroen. Een hunner nam hem in de hand, liet hem vallen en schopte hem in de lucht; dan liepen allen hem na om hem op te vangen, en wie hem gevangen had, herhaalde de manoeuvre van den eersten man. Zoo sukkelde de gansche troep, al achter den bal loopende, gestadig in één richting voort, en keerde dan weer regelmatig terug naar de plek waar ze begonnen waren. Maar het eigenaardige van dat spel lag in de bewegingen der personen. Het waren danspassen, regelmatige gebaren, plastische houdingen, die iets ceremoniëels hadden; het had iets van een quadrille, en er lag iets deftigs en tevens iets liefs in, een harmonie van bewegingen en figuren, waarvan ik den eigenlijken regel niet in staat was te ontdekken. Ze liepen en sprongen allen samen op een kleine ruimte, drongen opeen, warden dooreen, en toch zag men geen de minste botsing of verwarring. De bal vloog in de lucht, verdween, sprong
<pb n="469"/>midden tusschen al die beenen en boven al die hoofden op en neer, alsof niemand hem aanraakte, maar twee verschillende luchtstroomen hem heen en weer dreven. En al die bewegingen werden uitgevoerd zonder een enkel woord of kreet of glimlach. Ouden en jongen waren allen even ernstig, stil en ingespannen bij het spel, alsof het een gedwongen en zuur werk was, en men hoorde niets anders dan het geluid der zware ademhalingen en het geklap der pantoffels.</p>
<p>Weinige schreden van daar waren, midden in een kring van toeschouwers, eenige negers aan het dansen op de muziek van een fluit en een kleinen trommel van kegelvormige gedaante, die met een stukje hout, kromgebogen in den vorm van een halvemaan, bespeeld werd. Het waren acht groote lummels, zwart en glanzend als ebbenhout, zonder andere kleeding dan een lang wit hemd, om het middel met een dik groen koord saamgebonden. Zeven hielden elkaar bij de hand vast zoodat ze een kring vormden, de achste stond in hun midden, en ze dansten of liever begeleidden de muziek, bijna zonder van plaats te veranderen, met een niet te beschrijven beweging der heupen, die mij den voet deed jeuken om hun een schop te geven, en met dien sater-lach, die uitdrukking van domme pret en beestachtige wulpschheid, die aan het zwarte ras eigen is.</p>
<p>Terwijl ik naar dit tooneel stond te kijken, kreeg ik een staaltje te zien van de woestheid van het Arabische bloed, dat ik niet licht vergeten zal. Twee jongens van een jaar of tien, die bij de toeschouwers stonden, sprongen op eens, waarom weet ik niet, op elkaar toe, grepen elkaar aan als twee tijgers en begonnen elkaar in hoofd en hals te bijten en te krabben, met een woede die mij deed ijzen. Twee sterke mannen moesten alle krachten inspannen om ze van elkaar te trekken, terwijl ze reeds dropen van bloed, en de bengels moesten vastgehouden worden opdat ze elkaar niet weer aanvlogen.</p>
<p>De schermkunstenaars waren inderdaad om te lachen. Het waren er vier, die twee aan twee met elkaar batonneerden. De vreemheid en dwaasheid van deze scherm<hi rend="spat">school</hi> is kwalijk te beschrijven. Ik noem het een ‘school’, omdat ik het schermen overal in Marocco op die manier zag doen. Het bestond uit koordedansersbewegingen, sprongen zonder doel,
<pb n="470"/>draaiingen met lijf en beenen, en slagen die een minuut vooruit met een grooten zwaai van den arm aangekondigd werden. Dat alles geschiedde met een zalige kalmte, die aan een schermmeester van ons gelegenheid gegeven zou hebben alle vier een heerlijke dracht slagen toe te dienen, zonder gevaar te loopen zelf één enkelen slag te krijgen. En toch stonden de Arabieren er om heen met open mond te kijken en velen zagen mij van tijd tot tijd aan, als om de bewondering uit mijn oogen te lezen. Om hun genoegen te doen hield ik mij alsof ik opgetogen was. Toen ging een hunner wat op zijde en liet mij meer vooraan komen, zoodat ik midden in het gedrang tusschen de Arabieren kwam te staan. Daardoor kon ik mijn verlangen bevredigen om dat volk eens te bestudeeren in zijn reuk, in zijn bijna onmerkbare bewegingen der neusvleugels, der lippen en oogleden, in zijn plooien en trekkingen der huid, kortom in al die kleine bijzonderheden, die den oppervlakkigen beschouwer ontgaan en die toch dienen om vele zaken beter te begrijpen. Doch een soldaat van het Italiaansche consulaat, die mij uit de verte in dat gedrang zag staan, dacht dat ik daar zoowat gevangen zat en kwam rechts en links duwende en stompende naar mij toe, om mij, zeer tegen mijn zin, te verlossen.</p>
<p>De kring der ‘verhalers’ was de kleinste, maar de merkwaardigste. Ik kwam er juist op het oogenblik, dat, na afloop van het gebruikelijke openingsgebed, het verhaal beginnen zou. Het was een man van vijftig jaren, zoo goed als zwart, met een zeer zwarten baard en twee groote, fonkelende oogen. Hij was, evenals alle verhalers in Marocco, gekleed in een zeer wijd wit kleed, rondom het hoofd samengebonden met een koord van kemelshaar, dat hem het deftige voorkomen gaf van een antiek priester. Hij sprak luid en langzaam, staande in het midden van een kring toehoorders, terwijl twee muzikanten hem met een clarinet en een trommel zachtkens accompagneerden.</p>
<p>Hij vertelde misschien een liefdeshistorie, of de avonturen van een beruchten bandiet, of de geschiedenis van een Sultan; ik kon er geen woord van verstaan. Maar zijn gebaren waren blijkbaar zoo juist, zijn toon zoo schilderend, zijn gelaat zoo sprekend, dat ik nu en dan voelde wat hij zei. Hij scheen te spreken over een lange reis; hij bootste den stap
<pb n="471"/>van het doodmoede paard na, zocht naar een druppel water, liet hoofd en armen hangen als iemand die uitgeput is. Een oogenblik later ontdekte hij op eens iets in de verte voor zich uit; eerst scheen hij zijn oog niet te gelooven; doch neen! hij bedroog zich niet; hij herleefde, versnelde zijn gang, kwam ter plaatste, dankte den hemel en wierp zich ter aarde met een diep opgehaalden zucht en een lach van blijdschap in de schaduw van een heerlijke oase, die hij reeds niet meer gehoopt had nog te zullen vinden.</p>
<p>De toeschouwers stonden onbewegelijk rondom hem met ingehouden adem, terwijl elk woord van den spreker zich op hun gelaat afspiegelde. En vooral op dit punt van zijn verhaal lag hun gansche ziel in hun oogen, en kon men den eenvoud en de frischheid van gevoel opmerken, welke bij dit volk onder de ruwe en woeste schors verborgen is. De verhaler bewoog zich naar rechts en links, schoot vooruit, week verschrikt achteruit, bedekte zich het gelaat met de handen, hief de armen ten hemel, en naarmate hij in vuur kwam en zijn stem verhief, begonnen de muzikanten met meer kracht te blazen en te slaan, en de toehoorders drongen zich angstiger om hem heen, totdat het verhaal eindigde met een donderenden uitroep, waarop de instrumenten in de lucht gezwaaid werden en de opgetogen menigte zich verstrooide, om voor een nieuwen kring toehoorders plaats te maken.</p>
<p>Iets verder zag ik drie muzikanten, die een grooter kring dan alle anderen rondom zich hadden. Hun figuren, bewegingen en muziek maakten een zonderlingen indruk op mij. Ze waren alle drie mismaakt, buitengemeen lang van gestalte en krom van de voeten tot het hoofd, evenals de malle menschenfiguren, waarmee men op geillustreerde titels wel eens de groote C uitdrukt. De een speelde op de fluit, de tweede op een trommeltje met schellen, de derde op een allerdolst instrument, een soort van clarinet, op onbegrijpelijke wijze gecombineerd met twee uiteen staande dierenhoorns, waaruit een onbegrijpelijk geluid voortkwam. Die drie muzikanten, met enkele lompen bekleed, stonden met de zijde tegen elkaar, alsof ze aan elkaar gebonden waren, en liepen, terwijl ze wanhopig onophoudelijk denzelfden dreun speelden dien ze misschien reeds vijftig jaren lang gespeeld hadden, den kring rond. Ik zou niet kunnen zeggen hoe ze
<pb n="472"/>vooruitkwamen. Het was iets niet te beschrijven tusschen loopen en dansen in, een soort van schichtig vooruitschieten als van een scharrelende hen, met zonderlinge trekkingen der schouders. En die bewegingen maakten ze alle drie met machinale juistheid volkomen tegelijk, en ze waren zoo vreemd en zoo zonderling, dat hoe meer ik er naar keek, ze mij des te meer te denken gaven, alsof ze werkelijk een idée uitdrukten en samenhingen met de een of andere karakteristieke eigenschap van het Arabische volk, en ik denk er nog dikwijls aan. De stakkerts waren daar, druipende van zweet, reeds meer dan een uur, met een onverstoorbaren ernst, aan het spelen en bokkensprongen maken, en een honderd personen stonden er naar te luisteren, opeengepakt en onbewegelijk, met de zon in het aangezicht, zonder eenig teeken noch van genot noch van verveling te geven.</p>
<p>De kring waar het meeste lawaai gemaakt werd, was die der soldaten. Er waren er twaalf, jonge en oude door elkaar, sommigen met den witten kaftan, anderen slechts met een hemd, de een met den fez, de ander met de kap, ze waren gewapend met vuursteengeweren, zoo lang als lansen, waarin ze het losse kruit inschudden, zooals alle soldaten in Marocco, waar geen patronen gebruikt worden. Een soort van officier, een oude man, dirigeerde. Ze stelden zich in twee rijen van zes tegenover elkaar. Op een gegeven teeken wisselden ze op een drafje van positie en leunden met één knie op den grond. Daarop zong een van allen iets dat ik niet verstond, met een zeer schelle fausset en vol trillers en loopen, eenige minuten achtereen, terwijl allen hem in diepe stilte aanhoorden. Daarop sprongen ze opeens allen tegelijk op de been, vormden een cirkel onder een luiden vreugdekreet, keerden de geweren om en vuurden ze tegen den grond af. Men kan zich niet voorstellen met welke snelheid en woede dat uitgevoerd werd, terwijl er iets dolzinnig feestelijks en diabolisch aardigs was in dien knallenden en vlammenden heksendans, halfverborgen door een wolk van stof, waarop de zon haar brandende stralen zond.</p>
<p>Onder de toeschouwers stond, een paar passen van mij af, een Arabisch meisje van tien tot twaalf jaar, nog niet gesluierd, een van de mooiste kopjes, die ik te Tanger gezien heb, een bruin gezichtje van een fijne doorschijnende
<pb n="473"/>bleekte, die met haar schoone, hemelsche, groote oogen vol verbazing naar iets keek, dat voor haar nog verwonderlijker was dan de dans der soldaten: mijn persoon, bezig met mijn handschoenen uit te trekken. Want de Arabische kinderen noemen die ‘de tweede huid der handen,’ die de Christenen naar verkiezen aantrekken en uittrekken, zonder dat het hun in 't minst pijn doet.</p>
<p>Ik aarzelde of ik al of niet naar de slangenbezweerders zou gaan zien; maar de nieuwsgierigheid overwon den afschuw. Deze zoogenaamde bezweerders behooren tot het genootschap der Aïssaoea en beweren van hun patroon, Ben-Aïssa, de macht ontvangen te hebben, om zonder gevaar den beet der vergiftigste dieren te trotseeren. Inderdaad verzekeren vele zeer geloofwaardige reizigers, met eigen oogen te hebben gezien, dat sommigen dier kunstenaars zich tot bloedens toe lieten bijten, zonder eenig nadeelig gevolg, terwijl dezelfde slang een oogenblik later het bewijs van haar geducht venijn op andere dieren gaf. Ze voegen er bij, dat ze niet hebben kunnen ontdekken, welk middel deze behendige kwakzalvers te baat nemen, om den beet onschadelijk te maken.</p>
<p>De Aïssaoea dien ik hier zag, gaf een afgrijselijke, hoewel niet bloedige, vertooning. Het was een kleine Arabier, sterk gebouwd, met een vale kleur, een gezicht als een beul, een haarbosch als een Merovingisch koning, gekleed in een soort lichtblauw hemd, dat hem tot op de voeten afhing. Toen ik daar kwam, maakte hij allerlei bokkesprongen rondom een geitenvel, dat op den grond lag en waaruit de opening te voorschijn kwam van een zak waarin de slangen zaten. Al springende zong hij, onder begeleiding van een fluit, een melancholieken dreun, die zeker een aanroeping van zijn heilige was. Toen het gezang gedaan was, snaterde en gesticuleerde hij een tijd lang, om centen op te halen, vervolgens knielde hij voor zijn geitenvel neder, stak zijn hand in den zak, haalde er met allerlei grimassen een lange groenachtige slang uit, die kennelijk vol vuur en leven was, en droeg haar den kring langs om haar van nabij door de toeschouwers te laten zien.</p>
<p>Daarop begon hij op alle mogelijke manieren met zijn slang te spelen, alsof het een stuk touw ware. Hij greep haar om den nek, liet haar aan den staart hangen, slingerde
<pb n="474"/>haar om zijn voorhoofd, verborg haar in zijn boezem, liet haar kruipen door de gaten van den hoepel van een tamboerijn, smeet haar op den grond, trapte er met de voeten op, stopte haar weg onder zijn oksel. Het afschuwelijke beest stak zijn platten kop omhoog, kwispelde met zijn tong, slingerde zich met die kronkelende, afschuwelijke en griezelige bewegingen, die de uitdrukking van zijn laffe valschheid schijnen te zijn; uit zijn kleine oogen schitterde al de woede, waarvan zijn lichaam trilde; doch ik zag niet dat het een enkelen keer de hand beet, die het vasthield. Toen hij er genoeg van had, nam onze Aïssaoea de slang bij den nek, zette haar een instrumentje van ijzer in den bek zoodat ze dien open moest houden, en toonde haar zoo aan de dichtstbij staande toeschouwers, opdat ze haar tanden konden zien; - een tamelijk overbodige ceremonie, gesteld zelfs dat de giftige substantie nog aanwezig was, aangezien er geen beet gedaan was. Daarna nam hij de slang in zijn beide handen, stopte haar staart in zijn mond, en begon er toen op te kauwen: het dier kronkelde zich in heftige woede, en ik maakte vol afgrijzen mij uit de voeten.</p>
<p>Op dat oogenblik verscheen de Italiaansche consul op den Soc. De vice-gouverneur zag hem uit de verte, liep hem tegemoet, en geleidde hem onder de tent, waar al de leden van de toekomstige karavaan, mijn persoon er onder begrepen, weldra bijeen waren. Toen kwamen de muzikanten en soldaten naar dezen kant toe, er vormde zich een groote halve cirkel van Arabieren vóór de tent, de mannen vooraan, de schoone sexe in groepjes achteraan, en nu werden we meer dan een uur lang getracteerd op een helsch kabaal van dansen, zingen, schreeuwen en schieten, te midden van een dichte rookwolk, waarbij een wreedaardige muziek uit alle macht speelde en de vrouwen en kinderen gilden van opgetogenheid, terwijl de vice-gouverneur met vaderlijke voldoening op dat alles neerzag.</p>
<p>Eer dat concert afgeloopen was, gaf onze consul iets dat er geel uitzag aan een Arabischen soldaat, om het aan den persoon die het gedirigeerd had te overhandigen. De soldaat kwam kort daarop terug met het antwoord, door hem in 't Spaansch overgebracht, en dat deze zonderlinge dankbetuiging van den begiftigde inhield: ‘De gezant van Italië heeft
<pb n="475"/>een goede daad verricht; Allah zegene alle haren van zijn baard!’</p>
<p>Het feest duurde tot zonsondergang. Een vreemd feest! Drie waterverkoopers waren voldoende geweest om te voorzien in de behoeften van die gansche menschenmassa, die daar een halven dag onafgebroken onder de stralen der Afrikaansche zon gestaan had. Een marengo was misschien het grootste stuk geld, dat bij dien geduchten toeloop van menschen in omloop gebracht was. De eenige genietingen waren zien en hooren. Geen enkel verliefd schandaal, geen enkele dronkeman, geen enkele snijpartij! Niets van dat alles, dat bij de volksfeesten der beschaafde landen schijnt te behooren.</p>
<p>&nbsp;</p>
<p>Ook maakten wij, mijn toekomstige reismakkers en ik, dikwijls wandelingen door het land rondom Tanger, dat niet minder merkwaardig is dan de stad zelf. Rondom de muren ligt een gordel van tuinen, die aan de vreemde gezanten en consuls toebehooren. Ze zijn allen verwaarloosd, maar bedekt met een wonderdadigen plantengroei. Men ziet er lange rijen van aloë's, die er uitzien als reusachtige lansen midden in een bundel énorme kromme rapieren gestoken. Zoo toch is de gedaante der bladeren, welker punten door de Arabieren gebruikt worden om met den vezel van het blad zelf wonden dicht te naaien. Voorts Indiaansche vijgen, <hi rend="i">Kermus ed Inde,</hi> zooals ze in 't Moorsch genoemd worden, met bladeren van een duim dik, die in de paden opschieten, zoodat men er kwalijk doorheen kan komen; gewone vijgen, in welker schaduw men tien tenten zou kunnen opslaan; eiken, acacia's, oleanders, heesters van alle mogelijke vormen, die hun takken met de takken der grootere boomen samenstrengelen, en met klimop, wijnrank en andere slingerplanten ondoordringbare kluwens groen vormen, waaronder kuilen en paden verdwijnen. Op vele plaatsen moet men zeer voorzichtig zijn weg zoeken. Men gaat van den eenen tuin in den anderen door een opening in de heg of een omgevallen omheining, tusschen struiken en bloemen, die tot aan het middel reiken; en men ziet niemand. Een enkel wit huisje, tusschen de boomen verborgen, en een enkele put met een draaispil, waaruit het water door kanaaltjes over den grond
<pb n="476"/>verspreid wordt, zijn de eenige dingen die aan bewerking en bezitting doen denken. Als ik niet begeleid geweest ware door een kapitein van den generalen staf, die een zeer bekwame gids is, zou ik herhaalde malen in die verwarring van groen verzonken en verdwaald zijn, en inderdaad, we moesten elkaar dikwijls roepen, als in een doolhof, om elkaar niet uit het oog te verliezen. Doch het was ons een genot, om ons in te dompelen en te zwemmen in dat eindelooze groen, om ons met handen, voeten en hoofd een weg te banen, dartel en opgetogen als wilden die uit de slavernij in hun bosschen teruggekomen zijn.</p>
<p>Is men eenmaal buiten dien gordel van tuinen, dan vindt men geen boom, geen huizen, geen heggen meer, kortom niets dat aan een verdeeling van den grond doet denken. Het zijn heuvels, groene valeitjes en golvende vlakten, waar men een enkel stuk vee zonder herder ziet grazen, en een enkel los paard galoppeeren. Slechts één keer herinner ik mij den grond te hebben zien bewerken. Een Arabier dreef een ezel en een geit voort, gespannen voor een zeer kleinen ploeg van een zonderlingen vorm, misschien zoo als hij hier reeds vóór vier duizend jaren ook reeds gebruikt werd. En die ploeg maakte een voor, die kwalijk zichtbaar was, in een grond vol steenen en struiken. Ik hoorde van iemand, dat hij meer dan eens een ezel en een vrouw voor den ploeg gespannen had gezien. Daaruit kon men opmaken, in welken toestand de landbouw in Marocco is. De eenige mest die ze gebruiken, is de asch van het stroo dat na den oogst verbrandwordt; en de eenige maatregel, die genomen wordt om den bodem niet uit te putten, is deze, dat men alle drie jaren het gras laat opschieten voor weide, nadat men twee jaren koorn of maïs gezaaid heeft. Niettegenstaande dat, verarmt de bodem na weinige jaren, en dan gaan de landbouwers nieuwe gronden ontginnen, die ze dan weer verlakten, om tot de oude terug te keeren. En op die wijze is altijd slechts een zeer klein gedeelte van den bouwbaren grond in gebruik, en dat van een grond, die, zelfs zóó slecht behandeld, nog honderdvoudig het uitgezaaide teruggeeft.</p>
<p>De schoonste tocht was die naar kaap Spartel, het Ampelusium der ouden, die de uiterste noordwestelijke spits
<pb n="477"/>van Afrika vormt. Het is een rots van grauwen steen, drie honderd meters hoog, loodrecht in zee afloopende en van onderen vol ruime spelonken, die oudtijds aan Hercules gewijd waren (‘specus Herculi sacrum’). Op den top van deze rots verheft zich de beroemde vuurtoren, die voor weinige jaren daar opgericht werd en gemeenschappelijk door bijna alle staten van Europa wordt onderhouden.</p>
<p>Wij klommen op den toren, tot binnen in de groote lantaarn, dïe haar waarschuwing van licht tot op een afstand van vijf en twintig mijlen in zee zendt. Van den top ziet het oog over twee zeeën en twee werelddeelen. Men ziet de laatste wateren van de Middellandsche zee en de onmetelijke vlakte van den Atlantischen oceaan, de zee der duisternissen, <hi rend="spat">Bar</hi>-<hi rend="spat">ed Dolma</hi>, zooals de Arabieren haar noemen, die de voeten dezer rots bespoelt. Men ziet de Spaansche kust van kaap Trafalgar tot aan de kaap van Algesira; het Afrikaansche strand der Middellandsche zee tot aan de bergen van Ceuta, de ‘septem fratres’ der Romeinen; en in de verte schemert nog de énorme rots van Gibraltar, de eeuwige schildwacht van die haven van het oude werelddeel, de geheimzinnige grens van de antieke wereld, thans een ‘slechtbefaamde voor den nijveren zeeman’ geworden.</p>
<p>Op dien tocht ontmoetten wij slechts zeer weinig menschen, meest Arabieren te voet, die ons voorbijgingen bijna zonder ons aan te zien, en soms een Moor te paard, die een rijk of gewichtig persoon moest zijn, daar hij door een bende gewapende dienaars vergezeld werd en ons in het voorbijgaan een verachtelijken blik toewierp. De vrouwen sluierden zich zorgvuldiger dan in de stad, sommige bromden als ze ons tegenkwamen en anderen keerden ons zelfs driftig den rug toe. Enkele Arabieren daarentegen bleven voor ons staan, keken ons strak aan, prevelden enkele woorden op een verzoekenden toon en gingen dan verder zonder naar ons om te zien. Eerst begrepen we niet wat dat beteekende. Later werd ons uitgelegd, dat ze ons verzochten, God om iets voor hen te bidden. Het is namelijk een zeer verbreid bijgeloof onder de Arabieren, dat God lang wacht met het verhooren van de bede eens Muzelmans, juist omdat diens gebed hem zoo welgevallig is, om te langer het genot te hebben van hem te hooren bidden; maar dat het gebed van een onge-<pb n="478"/>loovige, een hond, zooals een Christen of Jood, hem zoo onaangenaam is, dat hij het dadelijk verhoort, om er af te wezen. De eenige vriendelijke aangezichten die we ontmoetten, waren de Jodenjongens, die op ezels gezeten bij troepjes van heuvel tot heuvel reden, en ons een vroolijk: ‘Buenos dias, caballeros!’ toeriepen, terwijl ze in galop ons voorbijkwamen.</p>
<p>&nbsp;</p>
<p>Maar ondanks het afwisselende en onderhoudende leven dat we te Tanger leidden, waren we allen ongeduldig om te vertrekken, ten einde in de maand Juni, vóór de ergste hitte, terug te kunnen zijn. Onze consul had een bode naar Fez gezonden om te berichten dat het gezantschap gereed was; maar er moesten minstens tien dagen verloopen eer die terug zou zijn. Particuliere berichten zeiden dat het escorte onderweg was; andere berichten luidden weer dat het nog niet vertrokken was. Het waren allerlei onzekere en tegenstrijdige geruchten, alsof dat Fez waarnaar we zoo verlangden, niet op twee honderd en twintig kilometers, maar een twee duizend mijlen van de kust af lag.</p>
<p>Toch deed dat alles mij wel genoegen, omdat die tocht van veertien dagen op die wijze in onze verbeelding de afmetingen van een lange reis en Fez de aantrekkelijkheid van een geheimzinnige stad kreeg. Daartoe dienden ook de vreemde dingen welke aangaande die stad, hare bevolking en de gevaren der reis verhaald werden door anderen, die vroegere gezantschappen hadden bijgewoond. Ze verhaalden ons dat ze door duizenden ruiters omringd waren geweest, die hen met een donder van schoten vlak onder den neus begroet hadden, op het gevaar af hen blind te schieten; dat ze de kogels langs hun ooren hadden hooren gonzen; en dat ons Italianen vooral zeer waarschijnlijk een onsje, lood, bij vergissing, in het hoofd te land zou komen, dat op het witte kruis van onze vlag gemunt was, 't welk de Arabieren zeker voor een beleediging aan Mahomet zouden houden. Men sprak ons van scorpioenen, slangen, tarantola-spinnen en zwermen sprinkhanen, énorme spinnen en padden, die we op weg en onder onze tenten zouden aantreffen. Men beschreef ons met zwarte kleuren den intocht van het gezantschap in Fez, tusschen een wilden en dichten drom paarden en een vijandige bevolking, door overdekte, donkere straten,
<pb n="479"/>vol puinhoopen en krengen. Men voorspelde ons een berg van bezwaren en ziekten gedurende ons verblijf te Fez: de doodelijkste verveling, vreeslijke dyssenterie, felle rheumatiek, en monstreus wreedaardige muggen, waarbij vergeleken die van onze landen allerliefste beestjes zijn. En eindelijk het heimwee; daaromtrent verhaalde men van een jongen schilder uit Brussel, die met het Belgische gezantschap naar Fez gegaan was en die na verloop van een week zoo wanhopig terneergedrukt was, dat de gezant hem met geforceerde marschen naar Tanger had moeten laten terugreizen, om hem niet onder zijn oogen te zien sterven. En het was alles waar. Doch al die berichten strekten slechts om ons ongeduld te vermeerderen. En ik herinnerde mij lachende den spottenden uitval van mijn moeder, nadat ze te vergeefs getracht had mij van de Maroccaansche reis af te brengen door een schrikwekkende beschrijving der wilde beesten: ‘Maar per slot van rekening hebt ge gelijk; wat doet het er toe of men door een tijger verscheurd wordt? Als men dan maar in de courant komt!’</p>
<p>&nbsp;</p>
<p>Na dat alles kan men zich gemakkelijk voorstellen, hoe hoog we van onze stoelen opsprongen toen mijnheer Salomone Affalo, de tweede tolk van het consulaat, zijn hoofd door de deur der eetzaal stak, en met een zware stem riep: ‘Het escorte van Fez is aangekomen!’</p>
<p>Met het escorte waren de paarden ook gekomen, benevens muilezels, kameelen, stalknechts, tenten, de reisroute door den sultan vastgesteld en het bericht, dat men op weg kon gaan.</p>
<p>We moesten echter nog eenige dagen wachten, om menschen en vee eenigen tijd van rust te geven. De dieren waren in het Casbah ondergebracht. Den volgenden morgen gingen we er heen om ze te zien. Het waren vijf en veertig paarden, die van het escorte er onder begrepen, een twintigtal rijdmuilezels en meer dan vijftig pakmuilezels, waarbij later nog een aantal andere kwamen, die in Tanger gehuurd waren. De paarden waren klein en slank, zooals alle Moorsche paarden, en de muildieren sterk; de rijzadels en pakzadels met rood laken bekleed; de stijgbeugels bestonden uit een breeden ijzeren band aan beide einden omhoog gebogen,
<pb n="480"/>zoodat ze den ganschen voet steunden en omvatten en tevens zoowel voor spoor als voor beschutting dienden.</p>
<p>De arme dieren lagen bijna allen op den grond, uitgeput meer ten gevolge van gebrek aan voedsel dan van de vermoeienissen der reis. Volgens gewoonte was namelijk een deel van het voeder zeker door de geleiders te gelde gemaakt. Voorts waren daar ook enkele soldaten van het escorte. Ze kwamen naar ons toe en begonnen met ons een gesprek aan te knoopen door met alle macht te gesticuleeren om ons aan 't verstand te brengen, dat de reis vermoeiend geweest was, dat ze geduchte hitte en ergen dorst hadden uitgestaan, maar dat ze, dank zij Allah, behouden overgekomen waren. Er waren negers en mulatten bij, en allen waren gekleed met den witten kapmantel of kapjas. Het waren groote en beenige kerels, woeste tronies, met tanden als wilde beesten en oogen in den kop die mij deden denken, dat het niet overbodig zou zijn, een tweede escorte voor securiteit tusschen ons en hen in te laten marcheeren. Terwijl mijn metgezellen met die vrienden stonden te gesticuleeren, zocht ik onder de muilezels er eene uit, die de edelmoedigste en zachtste uitdrukking in haar ezelsoogen had; ik vond dat bij een witte muilezelin met een versierd achterkwartier, en ik besloot aan haar mijn leven toe te vertrouwen. En van toen af tot aan onzen terugkeer bleef de gansche hoop van de Italiaansche literatuur in Marocco aan dat ééne zadel gebonden.</p>
<p>Van daar gingen we naar den Soc di Barra, waar de hoofdtenten voor de reis opgeslagen waren. Het was een groot genot voor ons, die kleine linnen woningen te zien waarin we dertig nachten zouden slapen in onbekende, eenzame streken, waarin we zoovele wonderlijke dingen zouden zien en ondervinden, en de één een landkaart, de ander een officieel rapport, of een schilderij, of een boek zouden klaar maken, terwijl we samen een klein reizend Italië in het rijk der Scherifs zouden vormen. Het waren tenten van half cylindrische, half kegelvormige gedaante, sommige groot genoeg voor meer dan twintig personen, alle zeer hoog, van dubbel zeildoek, met blauwe garnituren gestreept en op den top met groote metalen ballen versierd. Het waren meest tenten van den Sultan, en wie weet hoeveel schoonen van zijn serail
<pb n="481"/>er onder geslapen hadden op zijn reizen van Fez naar Mechinez en van Mechinez naar Marocco!</p>
<p>In een hoek van het kamp stonden eenige soldaten van het escorte, en daarnaast een onbekend persoon, die den consul afwachtte. Het was een man van een vijf en dertig jaar, van een deftig voorkomen, mulat en tamelijk dik, met een grooten witten tulband, een blauwe kapjas, roode broek en een sabel in een lederen schede en met een greep van rhinoceros-hoorn. Weldra kwam onze consul en stelde ons aan hem voor. Hij was de aanvoerder van het escorte, een generaal van het keizerlijke leger, Hamed Ben Kasen Buhamei genaamd, die ons naar Fez moest geleiden en ook weer van Fez naar Tanger terugbrengen. Hij was bij den sultan met zijn hoofd aansprakelijk voor onze veiligheid. Hij gaf ons met veel gratie de hand en zeide ons, door tusschenkomst van den tolk, dat hij hoopte dat men een goede reis zou hebben. Zijn gezicht en zijn manieren stelden mij geheel gerust voor de leeuwentanden en tijgeroogen der soldaten die ik op het Casbah gezien had. Hij was geen schoon man, maar zijn gelaat duidde een zachten inborst en een wakker verstand aan. Hij moest kunnen lezen, schrijven en rekenen, kortom een der ontwikkeldste generalen van het leger zijn, anders zou de minister van oorlog hem deze teedere zending niet hebben opgedragen.</p>
<p>In zijn tegenwoordigheid had de verdeeling der tenten plaats. Eene werd aan de schilderkunst toegewezen; de grootste na die van den consul, werd in bezit genomen door den scheepscommandant, den kapitein van den generalen staf, den vice-consul en mij, en reeds nu was het te voorzien, dat dit de luidruchtigste tent van het geheele kamp wezen zou. Een andere zeer groote tent werd tot eetzaal bestemd. Daarop werden de tenten voor den geneesheer, de tolken, de koks, de dienaren en de soldaten van het consulaat gekozen. De aanvoerder van het escorte en zijn soldaten hadden hun afzonderlijke tenten. Bovendien zouden er vóór de afreis nog meer tenten bij komen. Kortom het was te voorzien dat we een prachtig kampement bij elkaar zouden krijgen, en ik voelde reeds bij voorbaat aanvallen van beschrijfwoede in mij koken.</p>
<pb n="482"/>
<p>Den volgenden dag ging de consul met den scheepscommandant en den kapitein een bezoek afleggen bij den representant van de keizerlijke regeering te Tanger, Sidi-Bargas, die in zeker opzicht den post van minister van buitenlandsche zaken bekleedt. Ik voegde men bij hen.</p>
<p>Ik was nieuwsgierig van nabij een minister van buitenlandsche zaken te zien, die, als de tractementen sedert twintig jaren niet veranderd zijn, wat zeer onwaarschijnlijk is, - eene kleine vijf en dertig gulden van het gouvernement ontvangt, representatiegelden er onder begrepen. En dat is nog een hoog tractement, vergeleken met dat van den gouverneur, die nog geen vijf en twintig gulden per maand ontvangt. En daarbij moet men niet meenen, dat die post eene sinecure is, welke men aan den eersten den besten kan opdragen. De fameuse sultan Abder-Rahman bij voorbeeld, die van 1822 tot 1859 regeerde, kon er geen anderen geschikten persoon voor vinden, dan een zekeren Sidi-Mohammed-el-Khatib, een koopman in suiker en koffie, die ondanks zijn ministerschap regelmatig handel bleef drijven te Tanger en te Gibraltar.</p>
<p>Trouwens de instructies die deze beambte van zijn gouvernement ontvangt, zijn, schoon zeer eenvoudig, toch van dien aard, dat ze den fijnsten Europeeschen diplomaat in verlegenheid zouden brengen. Een Fransche consul heeft ze zeer juist aldus omschreven: op alle vragen der consuls met beloften antwoorden; de vervulling van die beloften zoo lang mogelijk uitstellen; tijd winnen; aan de vragers en klagers alle mogelijke hindernissen in den weg leggen; het er op aanleggen dat ze de zaak moede worden en het opgeven; toegeven, als ze dreigen, maar zoo weinig mogelijk toegeven; als het kanon zich in de zaak mengt, toegeven, maar niet voor het allerlaatste oogenblik. - Doch het moet gezegd worden, dat sedert den oorlog met Spanje, en vooral onder de regeering van Mulei-el-Hassen, de zaken vrij wat veranderd zijn.</p>
<p>Wij begaven ons naar het Casbah, waar de minister woont. Een rij soldaten stond voor den ingang opgesteld. Wij gingen door een tuin en kwamen in een ruime zaal, waar de minister der buitenlandsche zaken en de gouverneur van Tanger onzen consul te gemoet traden.</p>
<p>Achter in de zaal was eene alkoof met een sofa en eenige
<pb n="483"/>stoelen; in een hoek stond een hoogst eenvoudig bed, en onder het bed een koffie-servies; de wanden waren wit en naakt; de vloer was met matten belegd.</p>
<p>We namen plaats in de alkoof.</p>
<p>De twee personen die voor ons stonden, vormden met elkaar een merkwaardig contrast. De minister Sidi-Bargas was een schoon oud man met een witten baard, een lichte huidkleur, twee onbeschrijfelijk levendige oogen en een grooten mond, die steeds glimlachte, waarbij twee rijen groote tanden zoo wit als ivoor voor den dag kwamen. Het was een gelaat, waarop men bij den eersten aanblik de geslepenheid en bijzondere buigzaamheid, die zijn ambt eischten, kon lezen. Een bril, een snuifdoos en zekere ceremonieele bewegingen van het hoofd en de hand gaven hem bijna het air van een Europeesch diplomaat. Men zag in hem den man die gewoon was met Christenen om te gaan, die waarschijnlijk boven vele bijgeloovigheden en vooroordeelen zijns volks verheven was, den liberalen Muzelman, den Moor met een vernis van beschaving. De andere, de kaïd Misfioei, scheen de incarnatie van Marocco. Het was een man van een vijftig jaar, met een bronzen gelaatskleur en een zwarten baard, sterk gebouwd, gesloten en stil; het was een tronie die scheen nooit gelachen te hebben. Hij hield het hoofd voorover, de oogen op den grond gericht, de wenkbrauwen gefronst; het scheen wel dat wij hem een gevoel van diepen afschuw inboezemden. Ik keek hem ter sluiks, met wantrouwen, aan. Het was mij of die man nooit anders zijn mond moest openen dan om een hoofd voor zijn voeten te doen rollen. Beiden hadden een grooten tulband van mousseline op het hoofd en waren van het hoofd tot de voeten in een doorschijnende kaïk gekleed.</p>
<p>&nbsp;</p>
<p>Onze zaakgelastigde stelde aan deze twee personages, door tusschenkomst der tolken, den scheepscommandant en den kapitein voor. Zij waren twee officieren, en de voorstelling van hen vereischte geen nadere uitlegging. Maar toen hij mij voorstelde, moest hij toch zoowat uitleggen wat voor betrekking ik bekleedde. De zaakgelastigde legde het hem in ietwat overdreven termen uit. Sidi-Bargas bleef een oogenblik nadenken en zeide toen eenige woorden tot den tolk, welke deze aldus overbracht:</p>
<pb n="484"/>
<p>‘Zijne excellentie vraagt, waarom UEd. de hand bedekt hebt, waarin zooveel bekwaamheid huist. UEd. moest den handschoen uittrekken, opdat de hand gezien kon worden.’</p>
<p>Het compliment was zoo nieuw voor mij, dat ik niet zoo spoedig een antwoord vond.</p>
<p>‘Dat is niet noodig’ - merkte de zaakgelastigde op, - ‘omdat de bekwaamheid in het hoofd zit en niet in de hand.’</p>
<p>Daarmede was, dunkt mij, alles gezegd. Maar als een Moor eenmaal een vergelijking beet heeft, laat hij haar niet zoo licht los.</p>
<p>‘Dat is waar’ - liet Z.E. antwoorden, - ‘doch daar de hand het werktuig is, is ze ook het symbool van die gave des geestes.’</p>
<p>Op die wijze werd het gesprek nog eenige minuten voortgezet.</p>
<p>‘Het is een gave van Allah!’ was eindelijk de conclusie van Sidi-Bargas.</p>
<p>‘Een gierige Allah!’ zeide ik bij mij zelven.</p>
<p>Het gesprek duurde nog een poos en draaide zich hoofdzakelijk om de reis. We kregen een lange opsomming van namen van gouverneurs, provinciën, rivieren, dalen, bergen, vlakten, die we op onzen weg zouden vinden. Ze klonken mij in de ooren als even zoovele beloften van wondervolle avonturen, en brachten mijn verbeelding aan het werken. Wat voor ding was de Roode Berg? Wat zouden we te zien krijgen op de oevers van den Parelstroom? Wat voor man moest een gouverneur zijn, die ‘Zoon der merrie’ genaamd was?</p>
<p>Onze zaakgelastigde deed allerlei vragen aangaande de afstanden, het water, het lommer. Sidi-Bargas wist alles op zijn duimpje, en op dit punt moet men erkennen, dat hij ver boven onzen minister Visconti Venosta stond, die toch zeker niet in staat zou zijn aan een vreemden gezant mee te deelen, hoeveel bronnen met drinkwater en hoeveel groepen boomen er gevonden worden op den weg van Napels naar Rome. Hij wenschte ons ten slotte een goede reis met de woorden; ‘Vrede zij op uwen weg’. Daarop begeleidde hij den consul tot aan de deur, ons allen met groote hartelijkheid de hand drukkende. De Kaïd Misfioei daarentegen sprak geen woord en stak ons de toppen der vingers toe, zonder ons aan te zien. ‘Mijn hand, nu ja!’ dacht ik terwijl ik die hem toestak, - ‘maar mijn hoofd vertrouw ik u niet toe.’</p>
<pb n="485"/>
<p>We waren reeds buiten de zaal, toen Sidi-Bargas ons nog weer achterop kwam.</p>
<p>‘Welken dag vertrekt ge?’ vroeg hij den heer Scovasso.</p>
<p>‘Zondag,’ antwoordde deze.</p>
<p>‘Vertrek liever Maandag!’ zeide Sidi-Bargas op dringenden toon.</p>
<p>De consul liet hem vragen waarom.</p>
<p>‘Omdat Maandag een “goede” dag is,’ antwoordde hij ernstig, en met een nieuwe buiging verdween hij.</p>
<p>Sidi-Missioei, gelijk ik later hoorde, heeft bij de Mooren den naam een groot geleerde te zijn; hij was de leermeester van den regeerenden sultan, en is, zooals men op zijn gelaat lezen kan, een fanatiek Muzelman. Sidi-Bargas heeft de liefelijker reputatie een groot schaakspeler te zijn.</p>
<p>&nbsp;</p>
<p>Drie dagen voor ons vertrek was de straat voor de deur van de legatie reeds vol nieuwsgierigen. Tien groote kameelen, die een deel van onzen wijnvoorraad naar Fez vooruit moesten brengen, kwamen het eene na het andere voor de deur neerknielen om hun last te ontvangen, waarna ze op weg gingen onder begeleiding van een afdeeling dienaren en soldaten.</p>
<p>In huis ging het werken en draven gedurende die dagen met verdubbelde kracht zijn gang. Bij de dienaren en soldaten der legatie kwamen nu nog de dienaren, die van Fez gekomen waren. Op elk uur van den dag kwamen er nieuwe provisies aan. Het huis scheen een winkel, een magazijn, een pakhuis. Een oogenblik was er nog vrees dat de tijd te kort zou zijn voor alle toebereidselen, zoodat we op den bepaalden Maandag nog niet weg zouden kunnen komen. Maar Zondag avond, den derden Mei, was alles gereed, tot zelfs de enorme staak voor een groote driekleurige vlag, die midden tusschen onze tenten moest wapperen. Gedurende den nacht kon al onze bagage op de muilezels geladen worden, die Maandag morgen verscheidene uren vóór ons vertrokken, opdat we 's avonds bij onze aankomst op de eerste rustplaats het kamp opgeslagen zouden vinden.</p>
<p>&nbsp;</p>
<p>Ik zal mij altijd met genoegen die laatste oogenblikken herinneren die we op het pleintje van de legatie voor ons vertrek doorbrachten.</p>
<p>Allen waren er. Den vorigen dag waren nog gekomen
<pb n="486"/>om zich bij ons te voegen: een oude vriend van onzen consul, de heer Patxot, gewezen Spaansch consul te Tanger, en de heer Morteo, een Genuees, consulair agent van Italie te Mazagan. Voorts waren er de doctor van de karavaan, Miguerez, uit Algiers geboortig; een rijke Moor, Mohamed-Ducali, Italiaansch onderdaan, die het gezantschap vergezelde in de hoedanigheid van schrijver; de tweede tolk van de legatie, Salomone Affalo; twee Italiaansche zeelieden, een ordonnans van den commandant Cassone en een onderofficier van de ‘Dora’; de soldaten van de legatie in groot tenue; de koks, de werklieden, de dienaren, - allen onbekende personen, die twee maanden samenzijn in het binnenste van Marocco mij tot bekenden zouden maken, en die ik van dat oogenblik af aan één voor één begon te bestudeeren, om hen eenmaal te laten optreden en spreken in het boek dat ik in mijn hoofd had.</p>
<p>Allen hadden in de kleeding het een of ander bijzonders, wat aan die vereeniging van menschen een buitengemeen pittoresk aanzien gaf. Het waren gepluimde hoeden, witte kappen, grootte petten, sluiers, reiszakken met zonderlinge kleuren. Men kon wel een winkel opzetten van de pistolen, barometers, schetsboeken, album's en verrekijkers. Het was of we uitgerust waren om naar de Kaap de Goede Hoop te reizen. Allen trilden van ongeduld, nieuwsgierigheid en opgewektheid. Om te beginnen was het weder prachtig en woei er een heerlijk briesje uit zee. Mahomet was met Italië!</p>
<p>Met klokslag vijf klom de consul op zijn paard en op het het terras van het consulaat werden de vaandels geheschen ten afscheidsgroet.</p>
<p>Daar ik in de gevaarlijke drukte van het vertrek al mijn aandacht aan mijn rijkunst besteden moest, herinner ik mij slechts onduidelijk de menigte die de straat vulde, de schoone Jodinnen die van de terrassen uitkeken, en een Arabischen jongen, dᴉe, terwijl we de poort van den Soc uitreden, met een vreemd accent uitriep: Italia!</p>
<p>Op den Soc voegden zich de vertegenwoordigers van alle consulaten bij ons, om, volgens gebruik, ons tot op eenige mijlen buiten Tanger uitgeleide te doen, en zoo sloegen we allen samen den weg naar Fez in, in een luidruchtige cavalcade, vóór welke uit de groene vlag van den profeet wapperde.</p>
<p>(<hi rend="i">Wordt vervolgd.</hi>)</p>
</div>
<div type="chapter">
<interpGrp>
<interp type="primair" value="brin018"/>
<interp type="secundair" value="schi018sinj01"/>
</interpGrp>
<pb n="487"/>
<head rend="h3">Nieuwe uitgaven.</head>
<head rend="h4">H.J. Schimmel. Sinjeur. Semeyns. 3 dln. Schiedam, Roelants. 1875.</head>
<p>Reeds is de naam van <hi rend="spat">Hendrik Jan Schimmel</hi> gedurende het vierde eener eeuw in Nederland bekend, gewaardeerd, gevierd.</p>
<p>In de eerste periode van zijn letterkundig leven (1849-1860) won hij zich de achting en liefde van ieder, die met deernis den jammerlijken staat van ons nationaal tooneel betreurde, maar ondervond hij tevens, dat het aantal van zoodanige landgenooten nog bitter klein was. Zijn <hi rend="spat">Joan Wouters</hi>, zijn <hi rend="spat">Napoleon</hi>, zijn <hi rend="spat">Juffer</hi> 't <hi rend="spat">Serclaes</hi>, zijn <hi rend="spat">Struensee</hi>, zijn <hi rend="spat">Kind van Staat</hi> werden en worden vertoond - maar de lieden, die in de handen klapten bij de stuiptrekkingen van een <hi rend="spat">Lazaro</hi>, bij de zinledige klanken van een <hi rend="spat">Voddenraper</hi>, bij de lamentatiën van eene <hi rend="spat">Marie Jeanne</hi> - en in ons vaderland grimmelt het van dat soort, vooral in de hoofdsteden - die lieden bleven thuis bij de vertooning van oorspronkelijke stukken als door <hi rend="spat">Van Lennep</hi>, <hi rend="spat">Schimmel</hi>, <hi rend="spat">Hofdijk</hi> geleverd werden.</p>
<p>Wellicht zal men derhalven mogen gissen, dat de beoefening van den historischen roman, die <hi rend="spat">Schimmels</hi> tweede tijdvak (1860-1876) kenmerkte, aan een hoogst rechtmatigen twijfel over de verbetering van het alledaagsche ras onzer schouwburgbezoekers is toe te schrijven. Reeds voor 1860 had <hi rend="spat">Schimmel</hi> zijne schetsen over het <hi rend="spat">Directoire</hi>, den 18 <hi rend="spat">Brumaire</hi> en den eersten Konsul gegeven, reeds had hij eene reeks novellen uit onze eigen dagen, met een
<pb n="488"/>roman uit 1572: ‘<hi rend="spat">De eerste dag eens nieuwen levens</hi>’ voltooid en glansrijk gestaafd, dat <hi rend="spat">Van Lennep</hi> een vernuftiger opvolger, dat <hi rend="spat">Toussaint</hi> een even degelijk mededinger had verworven.</p>
<p><hi rend="spat">Schimmels</hi> hoofdwerken op het gebied van den historischen roman: ‘<hi rend="spat">Mary Hollis</hi>,’ ‘<hi rend="spat">Mylady Carlisle</hi>,’ ‘<hi rend="spat">Het gezin van baas Van Ommeren</hi>,’ en eindelijk ‘<hi rend="spat">Sinjeur Semeyns</hi>’ behooren tot zijne tweede periode en vestigden zijn welverdienden roem als epiesch prozaschrijver. Dat het hem daarbij niet bleef ontbreken aan belangstelling voor zijne eerste liefde, het vaderlandsch tooneel, weet ieder, die verheugd is, omdat hij aan 't hoofd staat der nieuwe vereeniging: ‘Het nederlandsch Tooneel,’ maar bleek ten overvloede en blijkt steeds uit den inhoud zijner romantische scheppingen.</p>
<p>Voordat deze waarneming eenigszins nader gestaafd worde, verwijs ik naar <hi rend="spat">Schimmels</hi> eigenaardige opvatting van zijne taak als historiesch romanschrijver. Voor ongeveer vijftien jaren las men een keurig opstel van <hi rend="spat">Schimmels</hi> hand in den door hem medebestuurden ‘<hi rend="spat">Gids</hi>,’ waarbij hij een historischen roman van die dagen gispte, omdat deze louter <hi rend="spat">romantische historie</hi> inhield. Eenige historische gegevens, die ieder weet, met wat fantazie tot eene vertelling om te scheppen voor den romanverslinder van beroep - dat is nog geenszins een kunstwerk leveren, 't welk aanspraak maakt op den naam van historischen roman.</p>
<p>In de voorrede van <hi rend="spat">Sinjeur Semeyns</hi> deelt de auteur ons zijne aesthetische geloofsbelijdenis meê. De historische roman krijgt eene zeer belangrijke taak te vervullen en daarom wordt tevens het vroeger dikwerf al te schielijk gevelde vonnis over dezen letterkundigen kunstvorm in hooger beroep gewijzigd. <hi rend="spat">Schimmel</hi> wil even als de beide <hi rend="spat">Limburg Brouwers</hi>, als <hi rend="spat">Toussaint</hi>, als <hi rend="spat">Walter Scott</hi>, als <hi rend="spat">Hamerling</hi>, als <hi rend="spat">Scheffel</hi> en als <hi rend="spat">Kingsley</hi> de <hi rend="spat">geheele</hi> historische waarheid, maar teruggetooverd met al de kleuren der reeds vergeten werkelijkheid, met al de bizonderheden van het intieme en politieke leven, en tot een harmoniesch kunstgeheel herschapen door den feeënstaf der fantazie. <hi rend="spat">Schimmel</hi> wil het moderne epos in proza doen beandwoorden aan de hooge eischen van onze moderne wetenschap. Wij weten veel van
<pb n="489"/>'t geen er geschied is en kunnen bij geduldige nasporing nog ruim zoo veel gewaar worden, de historiografie nam in onze eeuw door het ijverig verzorgen en verrijken der archieven eene ongewone vlucht. De historische romanschrijver naar <hi rend="spat">Schimmels</hi> eisch moet alles weten, wat er thands bij nauwkeurige navorsching te weten is - hij staat geheel op gelijk terrein met den meest gelauwerden historieschrijver. Maar de <hi rend="spat">romancier blijft</hi> daar niet staan, hij stijgt hooger. Hij bearbeidt de moeizaam verworven stoffe met dien kritischen en scheppenden geest, welken alleen de kunstenaar bij de gratie Gods bezit en dan ontstaat een kunstgewrocht, 't welk de bewondering van de wetenschappelijke en niet-wetenschappelijke waereld om 't zeerst verdient.</p>
<p>Het is een verkwikkelijk feit, dat er in ons vaderland nog stemmen opgaan, die zoo stout en zoo schoon eene theorie durven verkondigen. Gewoonlijk vatten romandichters hunne historische roeping zoo diepzinnig niet op en daarbij bewijzen de hoog verheven schouders en de geheimzinnige glimlachjens der ‘heeren’ van de wetenschap maar al te duidelijk, hoe gunstig zij denken over den ‘historischen’ roman: intusschen kwam mij niet ter ooren, dat <hi rend="spat">Scheffels Ekkehardt</hi> ooit is vaneengescheurd door de vernietigende kritiek <hi rend="sc">der</hi> wetenschap, dat <hi rend="spat">Toussaint</hi>s <hi rend="spat">Leicester</hi> is afgebroken door een nederlandsch historiograaf, dat <hi rend="spat">Limburg Brouwers Diofanes</hi> tot ernstige bedenking bij den waarachtig attischen geleerde aanleiding gaf.</p>
<p>Natuurlijk zal niemand uit hetgeen voorafgaat tot de gevolgtrekking behoeven te komen, dat er hier eenige overschatting van den historischen romanschrijver, eenige geringschatting van den wetenschappelijken historiograaf in 't spel is. Daar beider doel geheel verschillend is, oogsten ze beide lauweren van geheel uiteenloopend karakter. De man van wetenschap wil <hi rend="spat">de waarheid</hi> - de man der kunst <hi rend="spat">de schoonheid</hi>. Daar echter de dienst van het schoone in ons degelijk Nederland sints eeuwen slechts enkele bezielde priesters vond en daarentegen de kultus der wetenschappelijke waarheid eerbiedwekkende dienaars bij menigte heeft aan te wijzen, wordt het minder smartelijk, zoo deze laatsten zich van de ontwikkeling en kennis der eersten een weinig rooskleurig tafereel vormen.</p>
<pb n="490"/>
<p>Een feit schijnt mij echter vast te staan, dat <hi rend="spat">Hendrik Jan Schimmel</hi> zich van de wetenschappelijke voorbereiding eens epischen dichters in proza geen al te gering denkbeeld vormt. Hoe degelijk de stof is bewerkt, voordat de kunstenaar aan den arbeid toog, zal - zoo ik hoop - uit het volgend verslag van den ‘<hi rend="spat">Sinjeur Semeyns</hi>’ blijken.</p>
<div type="section">
<head rend="h4">I.</head>
<p><hi rend="spat">Schimmels</hi> jongste roman verplaatst den lezer naar de eerste maanden, den zomer en de herfst van 1672. Talrijke pennen werden reeds in vroeger jaren versneden tot eene schildering van de gruwelen uit het tragische jaar 1672 - maar geen dezer romantische historieschrijvers bracht het verder, dan tot eene schielijke vergetelheid of tot den roem van een <hi rend="spat">romancier</hi> als <hi rend="spat">Van Buren Scheele</hi>. <hi rend="spat">Schimmel</hi> had in zijn <hi rend="spat">Kind van Staat</hi> reeds gestaafd, dat de groote persoonlijkheid van <hi rend="spat">Willem III</hi> hem dierbaar was, dat hij zich buitengewone inspanning getroost had, om waarheid en legende uiteen te houden voor het tijdvak 1652-1672. Zijne voortgezette en uitgebreide studieën leverden hem de stof voor <hi rend="spat">Sinjeur Semeyns</hi>.</p>
<p>Het eerste deel verplaatst ons naar een adellijk kasteel in het Neder-Sticht, de <hi rend="spat">Sligtenhorst</hi>, bewoond door de familie der <hi rend="spat">Van Lindens</hi>. Spoedig maken wij kennis met de bewoners. De oude baron is een bejaard podagrist, die aan den hoek der groote schouw in de burchtzaal zijn treurig leven voortsleept, steeds morrend, harde woorden wisselend met zijne echtgenoote en aan tafel zich troostend onder groote kannen wijns. Mevrouw de barones is de tweede gade des barons, door dezen uit Italië medegebracht, onder den raadselachtigen naam van <hi rend="spat">Giulia di Padua</hi>. Voor het overige vernemen wij niets van het voorleden dezer vrouwe, die als barones in het eerste deel eene hoofdrol speelt. Of zij een kind des volks is, door den baron met medewerking van den alvermogenden <hi rend="spat">Eroos</hi> op een der stoffige pleinen van eene noord-italiaansche stad gevonden en tot zijn echtgenoot verheven, dan wel of zij eene edelgeboren <hi rend="spat">Signora</hi> mocht genoemd worden, schijnt mij niet duidelijk genoeg uiteengezet.</p>
<pb n="491"/>
<p>De barones <hi rend="spat">Giulia</hi> bezit een sterken, welhaast daemonischen geest, waarmeê zij haren vervallen echtgenoot volkomen overheerscht. De groote drijfkracht harer ziel is ijverzucht voor haar persoonlijk belang en voor haar zoon, jonkheer <hi rend="spat">Zweder van Linden</hi>. Uit zijn eerste huwelijk bezit de baron een ouderen zoon: jonkheer <hi rend="spat">Otto van Linden</hi>, die de rijke erfenis zijner gestorven moeder zal ontvangen, terwijl het vermogen van zijn vader uiterst gering is. ‘<hi rend="spat">La signora madre</hi>,’ zoo luidt de statige titel van Vrouwe <hi rend="spat">Giulia</hi> - even als ‘<hi rend="spat">Madame mère</hi>’ in de <hi rend="spat">Klaasjen Zevenster</hi> - <hi rend="spat">la Signora madre</hi> ziet met leede oogen naar dien oudsten zoon, daar hij de waardigheden zijns vaders en het vermogen zijner moeder zal bezitten, terwijl er voor haar <hi rend="spat">Zweder</hi> niet veel meer dan een adellijken naam zal overblijven.</p>
<p>Jonkheer <hi rend="spat">Zweder</hi> erfde het italjaansche bloed en de zuidelijke schoonheid zijner moeder; in jaloezie tegenover zijn kouden, blonden broeder <hi rend="spat">Otto</hi> steekt hij <hi rend="spat">la Signora madre</hi> de loef af. Dat er bij dezen staat van zaken weinig huiselijke vrede op het slot de <hi rend="spat">Sligtenhorst</hi> heerscht, zal niemand bevreemden, mocht ook de tegenwoordigheid van eene vijfde persoon, eene gaste, juffer <hi rend="spat">Geertruid van Perseyn</hi>, dochter eens Vice-Admiraals, een weinig zelfbedwang aan dit oorlogvoerend viertal voorschrijven. <hi rend="spat">Geertruid</hi> is in den bloede verwant aan de familie <hi rend="spat">Van Linden</hi> en vertoeft op het kasteel, zoolang haar vader ter zee de eer der statenvlag helpt handhaven onder opperbevel van mijnheer <hi rend="spat">de Ruyter</hi>.</p>
<p>Het eerste tafereel van dit familiedrama, als jonker <hi rend="spat">Otto Zweders</hi> zwarten dog <hi rend="spat">Borgia</hi> ter dood veroordeelt, daar het boosaardig dier zijn fraayen witten hond bijkans de keel afbeet, is het praeludium van den grooten strijd tusschen de beide broeders. <hi rend="spat">Zweders</hi> wrok streeft naar wraak. Hij ontmoet eene half-waanzinnige heks, die hem door zekere magische of magnetische kracht voor haar doet nederknielen en állerlei zonderlinge ophitsingen in 't oor fluistert. Daarenboven is de aanwezigheid van <hi rend="spat">Geertruid</hi> eene voortdurende oorzaak tot stillen naijver voor <hi rend="spat">Zweder</hi>, die zich nauw opgemerkt ziet door de amsterdamsche jonkvrouw. <hi rend="spat">Geertruid</hi> zelve staat tamelijk weifelend tusschen de beide jonkers, daar
<pb n="492"/>zij <hi rend="spat">Zweders</hi> onstuimigen aard vreest, ondanks zekere sympathie voor zijn persoon, dewijl zij <hi rend="spat">Ottoos</hi> mannelijken ernst waardeert, spijt zekeren tegenzin voor zijne hooghartige koelheid. <hi rend="spat">Zweder</hi> vermoedt, dat <hi rend="spat">Geertruid</hi> als eene verstandige amsterdamsche juffer door het vermogen en de titels van <hi rend="spat">Otto</hi> wordt aangetrokken - en daarom groeit zijne heimelijke woede tegen den begunstigden halfbroêr. Vrouwe <hi rend="spat">Giulia</hi> poogt daarentegen <hi rend="spat">Ottoos</hi> aandacht en genegenheid voor <hi rend="spat">Geertruid</hi> te winnen, daar zij de amsterdamsche juffer geen geschikte bruid voor haar zoon acht.</p>
<p>Eene groote gebeurtenis voert al de gemoederen tot den hoogsten top van spanning, verbazing, woede. Er wordt in de duisternis van den nacht te midden der bosschen rondom de burcht een moordaanslag op jonker <hi rend="spat">Otto</hi> gepleegd. De gewonde schijnt niet te kunnen verklaren, wie de schuldige is - zoodat men weldra op het vermoeden komt, dat de krankzinnige heks in 't spel is. Deze heeft <hi rend="spat">vendetta</hi> gezworen aan den huize <hi rend="spat">Van Linden</hi>, daar de baron haar zoon als strooper deed opknoopen. Het gedrag van <hi rend="spat">Zweder</hi> wekt bij sommigen verdenking - niemand echter klaagt hem aan. Te midden van deze troebelen, verschijnt een nieuwe persoon: Sinjeur <hi rend="spat">Semeyns</hi>, de landmeter van een hoogst aanzienlijk hollandsch heer met brieven aan den ouden baron <hi rend="spat">van Linden</hi>.</p>
<p>Sinjeur <hi rend="spat">Semeyns</hi> is in dienst van den hoogedelmogenden <hi rend="spat">Adam Adriaan van Perseyn</hi>, heer <hi rend="spat">van Arkesteyn</hi>, en komt den baron berichten, dat de Republiek door de oorlogsverklaring van Frankrijk en van zijne bondgenooten krachtige maatregelen moet nemen, dat men de inundatie-liniën in 't Sticht en in Holland moet openstellen, dat alles op voet van krijg moet worden ingericht. Aanstonds ontstaat er eene onaangename verhouding tusschen den ‘<hi rend="spat">géomètre</hi>’ van den heer <hi rend="spat">van Arkesteyn</hi> en de burchtbewoners van den <hi rend="spat">Sligtenhorst</hi>. De aanstaande komst van den hoogedelmogenden heer neef <hi rend="spat">Van Arkesteyn</hi> maakt een pijnlijken indruk. Alleen de <hi rend="spat">Signora madre</hi> begint plannen te vormen, terwijl <hi rend="spat">Zweder</hi> en <hi rend="spat">Geertruid</hi> zich ergeren over de ongedwongen houding van Sinjeur <hi rend="spat">Semeyns</hi> - zoo wel hier als elders al te dikwijls bestempeld met den alles behalven vleyenden titel van ‘<hi rend="spat">jongen</hi>.’</p>
<pb n="493"/>
<p>Terwijl jonker <hi rend="spat">Otto</hi> langzaam herstelt, verschijnt ‘mijnheer Neve,’ de hooggeplaatste en veelvermogende burgerkoning, <hi rend="spat">Van Arkesteyn</hi>. Hij brengt een talrijk gevolg van helbardiers en staatsche knechten op de burcht, terwijl hij in alle opzichten den meester speelt tot pijnlijke ergernis van den ouden baron. De heer <hi rend="spat">van Arkesteyn</hi> is maarschalk van het Nedersticht, hij komt op last der Staten de sterkten en kasteelen bezetten - hij bereidt de inundatieliniën voor. De familie der <hi rend="spat">Van Lindens</hi> wil van geene bezetting harer burcht weten, slechts vrouwe <hi rend="spat">Giulia</hi> maakt van deze gelegenheid gebruik om den heer <hi rend="spat">van Arkesteyn</hi> in hare <hi rend="spat">serre</hi> te lokken en daar een aanslag te doen op zijn...hart. De hoogmogende heer - die later blijkt een vurig aanbidder der schoonheid in de gestalte eener vrouw te zijn, - schenkt weinig belangstelling aan de eenigszins verwelkte schoonheid der ‘<hi rend="spat">Signora madre</hi>.’ De barones wilde <hi rend="spat">Van Arkesteyns</hi> machtige bescherming voor haar zoon <hi rend="spat">Zweder</hi> verwerven, al moest zij hem ook het kasteel in handen spelen, al moest ze....maar de machtige amsterdamsche patriciër wijst het weinig belovend bondgenootschap met de barones af, omdat hij zich meester weet en elke onderhandeling vernedering schijnt.</p>
<p>Nu volgt het geding der heks, beschuldigd van den moordaanslag op jonker <hi rend="spat">Otto</hi>. De oude baron <hi rend="spat">van Linden</hi> meent daarbij als heer van het dorp de voorzittersstoel te zullen innemen, maar wordt eenvoudig ter zij geschoven door <hi rend="spat">Van Arkesteyn</hi>, die de leiding van het onderzoek op zich neemt. Baron <hi rend="spat">van Linden</hi> zinkt verpletterd in een - weldra blijkt de onschuld van de heks en begint <hi rend="spat">Van Arkesteyn</hi> den waren misdadiger, jonker <hi rend="spat">Zweder</hi>, te ontmaskeren, als aller aandacht door een nieuw voorval wordt afgeleid - de oude baron <hi rend="spat">van Linden</hi> valt door eene plotselinge beroerte getroffen.</p>
<p>De terugtocht naar het slot met het lijk, terwijl jonker <hi rend="spat">Otto</hi> nu als hoofd van 't adellijk geslacht optreedt, de verrassing, die <hi rend="spat">Arkesteyn</hi> wacht, daar vrouwe <hi rend="spat">Giulia</hi> het kasteel in staat van verdediging heeft gebracht en hem ontvangt met een kanonschot, de tusschenkomst van <hi rend="spat">Semeyns</hi>, die op de burcht achtergebleven een uitgang weet te vinden en weldra de Statenvlag op de hoogste tinnen plant - dit
<pb n="494"/>alles volgt met overstelpende snelheid en leidt tot de ontknooping aan 't slot van het eerste deel. De barones buigt het hoofd bij het lijk van haar echtgenoot en bij het bericht, dat haar vurig beminde <hi rend="spat">Zweder</hi> van den moordaanslag verdacht wordt.</p>
<p>Daar baron <hi rend="spat">Otto van Linden</hi> nu handelend optreedt, daar hij over het lot zijner aangehuwde moeder en broeder beslist en ze buiten de <hi rend="spat">Sligtenhorst</hi> verbant, zet de <hi rend="spat">Signora madre</hi> haar oogappel tot een helsche daad op - een broedermoord. In dien nacht echter komt de oude heks naar het kasteel geslopen en sticht zij brand. Terwijl allen rusten, slaat de rosse vlam naar buiten. In allerijl worden <hi rend="spat">Geertruid</hi> en mijnheer <hi rend="spat">van Arkesteyn</hi> gered. <hi rend="spat">Zweder</hi> draagt zijne moeder ter nauwernood uit een hel van vlammen, de heks vertoont zich op de hoogste tinnen van den toren bij den staatschen standaard en giert hare verwenschingen naar den bloedrooden hemel uit.</p>
</div>
<div type="section">
<head rend="h4">II.</head>
<p>Geheel onder den indruk dezer tragische gebeurtenissen is mijne eerste vraag, of we hier niet veel eer een historiesch drama, dan wel een heldendicht hebben genoten? De auteur heeft met zeldzaam fijne berekening alles voorbereid, hij heeft zijne loopgraven aangelegd, zijne liniën getraceerd, zijne vuurpijlen gereed gemaakt - weldra grijpt hij den veldheersstaf, de eene mijn na de andere springt, een oogverblindend vuurwerk kroont het geheel.</p>
<p>Het eerste deel van ‘<hi rend="spat">Sinjeur Semeyns</hi>’ staaft schitterend wat fantazie en reflektie vermogen, terwijl in tal van bizondere <hi rend="spat">détails</hi> - hier verzwegen - de dichter onophoudelijk nieuwe verrassingen bereidt. Bij zooveel voortreffelijks zou een dankbaar stilzwijgen gepast zijn, ware er niet een zeker verschil van gevoelen, dat mij bij wijlen noopte te verlangen den krachtigen dichter in de rede te vallen. Scheppingen van zoo forsche personen, als <hi rend="spat">Van Arkesteyn</hi> en <hi rend="spat">Semeyns</hi>, als jonker <hi rend="spat">Otto</hi> en <hi rend="spat">Geertruid</hi> deden mij wenschen, dat de teekening van de volkomen boosaardige figuren <hi rend="spat">Zweder</hi> en zijne moeder, minder theatraal ware
<pb n="495"/>uitgevallen. 't Is mij telkens te moede of ik in den schouwburg een beroemd drama bijwoon - en juist deze beide gemarkeerde karakters: de barones en <hi rend="spat">Zweder</hi> herinneren mij aan zeker weleer zeer geliefd <hi rend="spat">genre</hi>, waarbij ijzingwekkende misdrijven, vergif, dolk en vlammen de hoofdrol spelen. De biologizeerende heks, de zeldzaam kwaadaardige <hi rend="spat">Signora madre</hi>, de broedermoordenaar <hi rend="spat">Zweder</hi> behooren tot een slag van wezens, 't welk mij voor den modernen roman eenigszins verouderd schijnt.</p>
<p>Nog een bezwaar komt hierbij. De taal der handelende personen is in dit eerste bedrijf bij uitstek beeldrijk, geestig, bijtend en steeds schitterend van vernuft. <hi rend="spat">Semeyns</hi> en <hi rend="spat">Geertruid</hi> spreken zonder ophouden in beelden, waardoor men eer aan den tragischen toon van <hi rend="spat">Shakspere</hi>, dan aan een gesprek van 1672 tusschen twee oprechte hollandsche jongelieden herinnerd wordt. Behalven eenige bizondere termen, die tot de plaatselijke kleur behooren (proncsale, koocken, plaisantenhof) is de dialoog in modern Nederlandsch geschreven. In de twee volgende deelen komt het vermakelijk <hi rend="spat">jargon</hi> der beschaafde klassen en de kancelarij-taal der officiëele waereld een weinig beter uit, doch het is duidelijk, dat de dichter niet van voornemens is eene realistische schilderij van zijn tijdvak te geven in dien zin, dat hij den historischen toon van het dagelijksch gesprek zou pogen na te bootsen.</p>
<p>Zeer zeker had hij volkomen vrijheid, om de geschiedkundige gegevens van 1672 te idealizeeren, maar de schat van symboliek, rhetoriek, en de wonderbare rijkdom van vernuftige replieken, die elk op zijne beurt weet te geven, is nauw verwant aan de methode van sir <hi rend="spat">Walter Scott</hi>, die ieder zijner helden een deel van zijne eigene geestigheid schonk.</p>
<p>Het eerste deel van <hi rend="spat">Sinjeur Semeyns</hi> brengt mij telkens een der beste romantische gewrochten van <hi rend="spat">Victor Hugo</hi> te binnen: <hi rend="spat">Quatrevingt</hi>-<hi rend="spat">treize</hi>. Het derde deel van dezen roman handelt geheel binnen en rondom de adellijke burcht: <hi rend="spat">la Tourgue</hi>, gelijk hier de handeling in de zalen van de <hi rend="spat">Sligtenhorst</hi> of daarbuiten in de aangrenzende bosschen wordt geplaatst. Aan verrassende uitkomsten ontbreekt het bij beide niet, onverwachte wendingen komen ons telkens verbazen over rijkdom van fantazie en ordon-<pb n="496"/>nantie, de beide vlammende kasteelen staan met schitterende kleuren aan het slot van beider verhaal - maar beide schijnen meer naar groote theatrale effekten, dan naar blijvenden epischen indruk te hebben gestreefd.</p>
<p>Moest mij deze meening van 't hart, nu ik opzettelijk het eerste deel van <hi rend="spat">Schimmels</hi> nieuwsten roman afzonderlijk behandelde, billijkheid vordert onmiddellijk te erkennen, dat in de schepping van mijnheer <hi rend="spat">van Arkesteyn</hi> een voortreffelijk epiesch kunstwerk voltooid is. Deze trotsche patricische amsterdammer levert een historiesch portret van hooge waarde, een schitterend pendant voor den <hi rend="spat">Koenraad van Beuningen</hi> uit <hi rend="spat">Mary Hollis</hi>. Waar <hi rend="spat">Schimmel</hi> op het terrein der historieschildering onze oude burgerkoningen der 17<hi rend="sup">de</hi> eeuw ontmoet, openbaart hij de volheid van zijn degelijk, mannelijk talent en kan hij zich verzekerd houden van de overwinning. Hoewel het Kind van Staat slechts even te voorschijn treedt als <hi rend="spat">Semeyns</hi> in de omstreken van de <hi rend="spat">Sligtenhorst</hi> aan 't werk is voor de inundatiën - maakt zijne verschijning een forschen indruk en vormen wij den wensch <hi rend="spat">Willem III</hi> aan 't werk te zien.</p>
</div>
<div type="section">
<head rend="h4">III.</head>
<p>Het tweede deel brengt ons naar Amsterdam in eene burgerhuizinge, waar het Rozijnvat aan de donkergeverfde luifel hangt. 't Is in Juni van 1672, dat wij het Rozijnvat binnentreden aan het Damrak - en kennis maken met een burgerhuisgezin; <hi rend="spat">Jilles Gevaertz</hi>, zijne vrouw <hi rend="spat">Geerte</hi> en den knecht: sloffen <hi rend="spat">Jan</hi>. Binnen deze woning heeft juffer <hi rend="spat">Geertruid Perseyn</hi> haar toevlucht gezocht sints den brand van de <hi rend="spat">Sligtenhorst</hi>. Vrouw <hi rend="spat">Geerte</hi> is eene verre nicht der <hi rend="spat">Perseyns</hi>. Maar de schok der gebeurtenissen heeft de jonkvrouw zoo sterk getroffen, dat zij in eene gevaarlijke ijlende ziekte vervalt. <hi rend="spat">Geertruid</hi> komt op den rand des grafs - zij herkent nauwelijks haar vader, den admiraal <hi rend="spat">Perseyn</hi>, die maar twee dagen verlof heeft in den bangen oorlogstijd.</p>
<p><hi rend="spat">Schimmel</hi> deelt deze gebeurtenis mee in den vorm eener mijmering van <hi rend="spat">Geerte</hi>, als deze aan 't ziekbed van de her-<pb n="497"/>stellende <hi rend="spat">Geertruid</hi> zit. De toon wordt daardoor levendiger, de indruk grooter. Daar ik deze bladzijde onder de allerschoonste rangschik, wijl hier de fijnste snaren van gemoed en fantazie trillen, kan ik de verzoeking niet weerstaan hier eenige regelen over te nemen:</p>
<p>&nbsp;</p>
<p>- ‘De admiraal Perseyn’ - verhaalt <hi rend="spat">Geerte</hi> - ‘had naar zijn kind, zijn lief kind gevraagd met een stem als van een ziekentrooster, die voor den eersten maal van zijn leven het laatste gebed bij een stervende doet, en toen hij gehoord had, dat zij niet al te wel was, had hij zich aan de toonbank moeten vasthouden. “Kom, Heer overste!” had ze gezeid - ze wou hem den hoogsten rang geven, dien ze dacht, dat er bestond - “trek je de waereldsche dingen maar niet zoo aan! Truitjen is jong en zal 't er wel doorhalen, al schudt de meester ook zijn bol.” De troostende woorden maakten het echter niet beter! Maar toen hij boven kwam, vlak voor de bedstede, toen brak de bom eerst los! Had zij van haar leven kunnen denken, dat een man zoo kon balken! Jilles had het eens moeten doen! En toch een hart van steen had ze niet, want ze kon het toen ook niet langer houden en moest de tranen maar laten gaan waar ze wilden. Och, arm! wat een geweld om dat bleeke kind, dat met (de) armen...sloeg en met het hoofdjen, waar de klamme blonde hairen <hi rend="spat">omheen</hi> zwierden, <hi rend="spat">heen</hi> en weer wibbelde, alsof ze in een wiegelende boot lag. “Ze kent me niet meer!” had hij radeloos uitgeroepen. “Geertruid, lief kind? Kent ge uw vader niet?” En waarachtig, daar ging het kind een rilling door het lijf en zij knikte van ja. “Maar twee dagen verlof en dan weer naar zee!” had hij gefluisterd, maar met een stem, die den vloer wel had kunnen doen schudden, als die minder suffisant getimmerd was. Ze had er geen begrip van. - Een kind was toch je eigen bloed; was zoo goed als je eigen zelf, en dat was iemand toch het naast. Maar hij zou zich ook nog wel bedenken, had zij gezegd. Hij bleef twaalf uren aan éen stuk naast Truitjens bed zitten, kommandeerde den meester - dat was minder - Jilles, dat was niets - maar ook haar en dat was al heel erg te verduren.
Hij had 's nachts maar eenige oogenblikken gedut en toen weer met
<pb n="498"/>zijn hand in die van zijn kind voor de <hi rend="spat">be</hi>dstee gestaan, totdat het op de oude kerk zeven uur sl<hi rend="spat">oe</hi>g en hij zijn hoed nam. Hij had het zieke wurm, dat van niets af wist toen aangezien...neen, zoo als zij nog nooit iemand had zien bekijken; hij had zijn handschoen - en het was een dubbele manssoort - in den mond gestopt en was toen de kamer uitgestormd; op den trap was hij haar blijven wachten en had hij haar een zakjen vol goud in de hand geduwd. “Wordt ze beter, deel dit dan met haar....en zoo niet...dan...dan...is 't wel genoeg voor de begrafenis...- deftig, hoor...in de Nieuwe Kerk, in het familiegraf! Ik moet...moet gaan...mijn leven behoort aan den Lande”....en voort ging hij zonder om te zien den winkel door, waar hij sloffen Jan omver liep en den duttenden Jilles de gewaarwording gaf van een voorbijstuivende donderwolk.’</p>
<p>&nbsp;</p>
<p>Eene meesterlijke bladzijde, die in onze letteren hare blijvende plaats zal bekleeden!</p>
<p><hi rend="spat">Geertruid van Perseyn</hi> blijft niet lang bij hare nicht in 't Rozijnvat. Een zwierig gekleed <hi rend="spat">cavalier</hi>, heer <hi rend="spat">Henrick van Arkesteyn</hi>, zoon van den grooten <hi rend="spat">Adam Adriaan</hi>, komt nichtjen <hi rend="spat">Geertruid</hi> uitnoodigen haar intrek bij de <hi rend="spat">Van Arkesteyns</hi> te nemen, daar een ‘parel niet in een meikeversdoosjen’ behoort geborgen te worden. Zij wandelen langs den buitenkant en vervallen onder het grauw, dat juist samenrot voor het huis van ‘<hi rend="spat">Beste</hi>-<hi rend="spat">vaer</hi>’. <hi rend="spat">Henrick van Arkesteyn</hi> raakt in het gedrang verloren, <hi rend="spat">Geertruid</hi> wordt opgenomen door juffer <hi rend="spat">van Vosbergen</hi> eene oude, aanzienlijke vriendin, die met haar karos onder het kanalje verdwaald was. Door hulp van <hi rend="spat">Semeyns</hi> wordt <hi rend="spat">Geertruid</hi> naar de karos gebracht, terwijl de schutters de oproerlingen voor zich uit drijven. <hi rend="spat">Semeyns</hi> had juffer <hi rend="spat">van Vosbergen</hi> vergezeld, beiden zochten juist naar <hi rend="spat">Geertruid</hi> en hadden ten huize der <hi rend="spat">Arkesteyns</hi> hare verblijfplaats ontdekt.</p>
<p>Die hooge huizinge lag in de bocht van de Heerengracht en werd nu de verblijfplaats van <hi rend="spat">Geertruid</hi>, die hare nicht <hi rend="spat">Geerte</hi> zonder veel plichtpleging of dankbaarheid voor hare trouwe verzorging in den steek laat. Het personeel der <hi rend="spat">Van</hi>
<pb n="499"/><hi rend="spat">Arkesteyns</hi> is niet groot. De trotsche vader en de pronklievende zoon, daarbij eene soort van huishoudster van goede familie, eene verre nicht, <hi rend="spat">Wendela Pelser</hi>, vormen, somtijds nog aangevuld door <hi rend="spat">Semeyns</hi>, al de <hi rend="spat">dramatis personae</hi> der Heerengracht. De landmeter had <hi rend="spat">Geertruid</hi> geheimzinnig toegefluisterd - ‘Verlaat dit huis zoo spoedig mogelijk!’ - maar de dochter van een Vice-Admiraal gaf geen acht op eene waarschuwing van zoo geringe zijde.</p>
<p>Weldra ontdekt zij, dat <hi rend="spat">Henrick van Arkesteyn</hi> in dat huis regeert, dat zijn vader hem vreest, dat hij <hi rend="spat">Wendela</hi> tot zijne <hi rend="spat">favorite</hi> heeft verheven, dat hij een begeerend oog op haar zelve durfde te slaan. Daarom peinst ze op middelen om elders een goed heenkomen te zoeken en richt zich tot juffer <hi rend="spat">van Vosbergen</hi>. Intusschen beraadslagen vader en zoon in het kabinet van den eersten. <hi rend="spat">Henrick</hi> blijkt een zeer knap koopman en een zeer handig spekulant, maar tevens een behendig afgerichte schelm te zijn. Er is een retoervloot te Texel binnengevallen met oost-indische schatten. <hi rend="spat">Henrick</hi> wist het en wel 't eerst van allen door zijne koeriers, hij heeft de aktiën der Kompanjie voor hoogen prijs opgekocht - hij heeft een kwartton gewonnen. Tevens denkt hij er aan salpeter in te ko<hi rend="spat">op</hi>en en tot buitengewonen prijs aan den vijand over te doen, die gebrek aan kruit zal krijgen. <hi rend="spat">Van Arkesteyn</hi> verbiedt zijn zoon hoogst ernstig dergelijke felonie, maar <hi rend="spat">Henrick</hi> zegt, dat hij zorgen zal niet ontdekt te worden. Na zijn zoon ontvangt de voorname heer bezoek van een simpelen huisman, met het voorkomen van een matroos, die zich <hi rend="spat">Andries de Leeuw</hi> of sir <hi rend="spat">Henry Gifford</hi> noemt en het voorleden van <hi rend="spat">Van Arkesteyn</hi> buitengewoon goed kent. Thands was hij geheim spion van zijne Hoogheid, <hi rend="spat">Guillaume</hi> Pr. d'<hi rend="spat">Orange</hi>, en berichtte hij hem, dat <hi rend="spat">de Witten</hi> in den Haag vermoord waren, dat <hi rend="spat">Arkesteyn</hi> best zou doen alle zijne eerebedieningen neder te leggen. Maar de trotsche regent wijst den zonderlingen gezant met fierheid af.</p>
<p><hi rend="spat">Semeyns</hi>, die aan zijn chef te vergeefs verzocht heeft dienst te mogen nemen, vraagt <hi rend="spat">Geertruid</hi> een oogenblik gehoor en belijdt haar zijne liefde, die zij met hoogheid afwijst. In dit gesprek betoont zich de kloeke jonkman wel wat sterk geavanceerd, zoodat sommige zijner beelden een
<pb n="500"/>volledig negentiende-eeuwsche kleur dragen, vooral wanneer hij over de ‘<hi rend="spat">weelden van den man</hi> (spreekt), <hi rend="spat">wiens ziel samensmelt met die eener andere en aan de eeuwigheid leert gelooven</hi>, <hi rend="spat">daar dier weelden zaligheid heenwijst verre over ruimte en tijd</hi>.’</p>
<p>Gedurende een allerliefst geschilderd soireetjen bij mejuffer <hi rend="spat">van Vosbergen</hi>, treedt ook <hi rend="spat">Brechtjen</hi> op, de visionnaire dochter van een schoolmeester uit Abcoude en komt mijnheer <hi rend="spat">van Arkesteyn Geertruid</hi> het verpletterend bericht brengen, dat haar vader gesneuveld was bij de bescherming der retoervloot.</p>
<p>Tot dus ver het tweede boek van ons vaderlandsch heldendicht, 't welk met een wild drinkgelag in den tuin der <hi rend="spat">Arkesteyns</hi> eindigt, waarbij zeker verloopen voornaam heer <hi rend="spat">van den Pauwert</hi> van eene ontmoeting verhaalt met sir <hi rend="spat">Henry Gifford</hi> aan de slavenkust te <hi rend="spat">Porto Caballo</hi>. Het derde boek voert naar Utrecht en brengt jonker <hi rend="spat">Zweder van Linden</hi> met zijne moeder weder op het tooneel. De barones is na den brand krankzinnig geworden. <hi rend="spat">Zweder</hi> is van alle hulpmiddelen beroofd; hij voert zijne moeder in eene kar naar Utrecht, zonder vrees voor de Franschen, die stad en gewest bezet hebben. Zoodra de krankzinnige barones in het ‘Dolhuis’ is bezorgd, begint er voor <hi rend="spat">Zweder</hi> eene reeks van de zonderlingste avonturen, daar hij aan de eene zijde een gezelschap fransche edelen en dames heeft ontmoet, die hem bescherming belooven en aan de andere zijde een marskramer leert kennen, zijnde <hi rend="spat">Andries de Leeuw</hi> in eene nieuwe gedaante. De marskramer bemerkt, dat <hi rend="spat">Zweder</hi> heulen wil met den vijand en dat hij vermaagschapt is aan den heer van <hi rend="spat">Arkesteyn</hi>. De schrandere spion wikkelt den valschen jonker in allerlei ondernemingen tegen zijn vaderland en doet hem schrijven aan <hi rend="spat">Van Arkesteyn</hi>, die hem een voorzichtig andwoord zendt. Niet het minst opmerkelijk is hier de schildering van Utrecht tijdens de bezetting door de Franschen. Zeldzaam is een zoo nauwkeurig geteekend en belangwekkend historiesch tafereel met zooveel fantazie en gloed overstraald geworden.</p>
<p><hi rend="spat">Zweder</hi> in het huis van den goudsmid - <hi rend="spat">Zweder</hi> verjaagd door de dienaren van den hertog de <hi rend="spat">Longueville</hi>,
<pb n="501"/>den minnaar der schoone <hi rend="spat">Amande</hi> - <hi rend="spat">Zweder</hi> bij het lijk zijner moeder - <hi rend="spat">Zweder</hi> als fraai uitgedoste gunsteling van de bevallige <hi rend="spat">Amande</hi> - <hi rend="spat">Zweder</hi> vóor den gebochelden hertog de <hi rend="spat">Luxembourg</hi> - dit alles is even schoon als boeyend, dit alles doet der meesterhand, die zoo stout en zoo juist schilderde, de hoogste eere. Maar ik zou desniettemin nog de kroon toekennen aan een ander tafereel: <hi rend="spat">Lodewijk XIV</hi> te Zeyst, 't welk mij voorkomt de glansrijkste bladzijde van het tweede deel te vormen.</p>
<p>Op den tocht naar Utrecht komt <hi rend="spat">Zweder</hi> met de huifkar, die zijne rampzalige moeder draagt, te Zeyst en is hij daar getuige van eene wapenschouwing, door den Zonne-Koning gehouden.</p>
<p>In het midden van het dorp op het plein van het kasteel der heeren van Zeyst ziet <hi rend="spat">Zweder</hi> het volgende:</p>
<p>&nbsp;</p>
<p>- ‘Verschillende tenten van blauwe zijde met witte leliën waren er in een halven cirkel opgeslagen. In het midden, geheel van de andere afgescheiden, stond op eene verhevenheid een veel grootere, prijkende met een vergulden kroon en met de koninklijke vlag van Frankrijk. Alle tenten waren van voren opengeslagen en in de middenste zat op een leuningstoel; <hi rend="spat">le roi soleil</hi>, Lodewijk de Groote, de beheerscher van Frankrijk, de overwinnaar der geheele beschaafde waereld, welke schier biddend tot hem omhoog zag en van hem hare taal en hare zeden trachtte te ontvangen. Kostbare tapijten, uit Versailles medegevoerd, dekten de verhevenheid, waarop de leunstoel stond en de geheele ruimte, welke de om de koningstent gegroepte tentenrij omsloot Meer dan driehonderd hovelingen vormden een heg tot aan de koningstent. Wat zee van kleuren, wat bosch van pluimen golfde en ruischte op de hoeden, die in de rechterhand werden gehouden, want slechts éen hoofd was gedekt te midden dier honderden op het plein en dier duizenden aan gene zijde van den heirweg. Die menigte werd door de garde, in hare blauwe rokken met rood gevoerd, even als de vesten met witte litsen versierd en de mouwen met zilver passement belegd, in toom gehouden: wat den soldaten weinig moeite kostte, daar de saamgevloeide nieuwsgierigen uit Utrecht en Zeyst van eerbied en ontzach voor al dat schoone, prach-<pb n="502"/>tige en machtige waren vervuld, en verschillenden hunner als zij door de gelederen hunner bewakers heen Zijne Majesteit in het oog kregen, onverplicht en dus alleen door eigen aandrang: <hi rend="spat">Vive le roi</hi>! riepen. Nergens doet de man van charakter en overtuiging meer verachting op van zijne natuurgenooten dan te midden eener groote volksmenigte, saamgevloeid, om iets ongewoons te beschouwen! Daar kan zij de blinde aanbidding zien van alles wat schittert en macht of heerlijkheid vertoont! Er waren er onder die duizenden, die voor eenige dagen:
“Leve de Prins!” hadden geroepen en met dezelfde geestdrift nu den overwinnaar begroetten, van wien ze konden onderstellen, dat hij hun zelfstandigheid als burgers en de vrijheid van hun vaderland niet alleen bedreigen maar vernietigen zou. “<hi rend="spat">Vive le Roi</hi>!” riepen de lammeren. Verdienden zij 't niet, dat de intendant Robert ze kaal schoor en Luxembourg ze slachtte?’</p>
<p>&nbsp;</p>
<p>Dus voortreffelijk opgezet, voltooit de meester zijne schilderij, door d'<hi rend="spat">Estrades</hi> te doen optreden naast den markies <hi rend="spat">de Nouailles</hi>, die berichten brengt nopens de bemachtiging van Oudewater en Woerden, schoon <hi rend="spat">Lodewijk</hi> liever gezien had, dat het Muiden ware geweest. Daarna verschijnt Mijnheer <hi rend="spat">Pieter de Groot</hi>, gevolmachtigde van Hunne Hoog Edel Mogenden, de Staten-Generaal. Rustig schrijdt de deftige in 't zwart gehulde staatsman naar de staatsietent des Konings om het andwoord der Staten te brengen op de eischen van den <hi rend="spat">Roi</hi>-<hi rend="spat">Soleil</hi>. Daar verschijnen de schitterende legerkorpsen der overwinnaars, de regimenten <hi rend="spat">du Roy</hi>, <hi rend="spat">Picardie</hi>, <hi rend="spat">Auvergne</hi> en <hi rend="spat">Bourgogne</hi> met de nieuwe blinkende bajonetten, uitvinding van den dag door <hi rend="spat">Martinot</hi>, die wist, dat de Hollanders in de Oost de krissen der Maleyers aan hunne snaphanen bonden. Meneer <hi rend="spat">de Groot</hi> heeft dit alles gezien en brengt daarna zijn last over aan den schitterenden Koning. De Staten weigeren zich te onderwerpen. De Koning verdwijnt daarop in 't binnenst heiligdom zijner tent, <hi rend="spat">de Groot</hi> gaat heen even rustig, als hij gekomen is. <hi rend="spat">Louis XIV</hi> poogt de beslommering van zijn veldtocht te vergeten aan de zijde van eene, welke hij <hi rend="spat">Violetta</hi> noemt, en die zijne Majesteit van Versailles naar Zeyst schijnt te vergezellen.</p>
</div>
<div type="section">
<pb n="503"/>
<head rend="h4">IV.</head>
<p>Het tweede deel van <hi rend="spat">Sinjeur Semeyns</hi> levert een kunstgeheel, 't welk naar mijne meening het eerste overtreft. Alles wat in Amsterdam voorvalt, draagt een cachet van waarheid en fijnheid, 't welk overrompelt en elke bedenking in de geboorte stuit.</p>
<p>'t Is waar, hier en daar wordt de stijl van het verhaal ontcierd door tautologiën en herhalingen van juist gebruikte termen, zoo als bij eene vurige en haastige kompozitie gemakkelijk uit de pen plegen te vloeyen en daarenboven schijnt aan de korrektie weinig zorg besteed - maar dit belet in geenen deele, dat men hier met schoonheden van den eersten rang te doen heeft.</p>
<p>De bewoners van de koopmanshuizing aan het Damrak, waar het Rozijnvat uithangt, zijn treffelijk gekreëerd. De nette, altijd stoffende en schoonmakende huismoeder <hi rend="spat">Geerte</hi> treedt als eene type uit de tweede helft der zeventiende eeuw op, niet minder waar en vermakelijk juist dan Tante <hi rend="spat">de Harde</hi> uit de tweede helft der achttiende, ons bewaard door <hi rend="spat">Betjen Wolff</hi> en <hi rend="spat">Aagjen Deken</hi>. Hare taal kan somtijds al te gulgauw zijn, als zij bij voorbeeld Geertruid bij hare aankomst toeschreeuwt; ‘Dag, Truitjen. 't Is goed, dat ge de maag niet vergat!’ De inrichting van dezen volzin schijnt mij echter te letterkundig en te puntig, om in den mond van <hi rend="spat">Geerte</hi> te passen. De personen van den gemoedelijken dronkaard <hi rend="spat">Jilles</hi> en van den knecht, sloffen <hi rend="spat">Jan</hi>, blijven op den achtergrond, al zijn ze uitmuntend en juist geteekend.</p>
<p>De vice-admiraal <hi rend="spat">Van Perseyn</hi> en zijne dochter komen in het vermelde tafereel op roerende wijze uit; - het optreden van den edelen zeeman, al is 't ons slechts door <hi rend="spat">Geerte</hi> beschreven, maakt een onvergetelijken indruk. <hi rend="spat">Geertruid</hi>, de herstelde kranke, die zoo ondankbaar de gastvrije woning van <hi rend="spat">Jilles</hi> verlaat, kan door haar spits vernuft niet vergoeden, wat aan haar hart ontbreekt. 't Best komt ze uit in de woning van Juffer <hi rend="spat">van Vosbergen</hi>, als ze spreekt met het bleeke <hi rend="spat">Brechtjen</hi>, die op schotsche wijze ‘a <hi rend="spat">second sight</hi>’ schijnt te bezitten.
<pb n="504"/>Juffer <hi rend="spat">van Vosbergen</hi>, de edele matrone, die <hi rend="spat">Vondels</hi> verzen boven de fransche modepoëzie stelt en door hare indrukwekkende persoonlijkheid, door haar beminnelijk karakter een engel des vredes blijkt te midden der twistende jonge meisjes - Juffer van <hi rend="spat">Vosbergen</hi> speelt maar een kleine rol in den <hi rend="spat">Sinjeur Semeyns</hi>, maar een lichtkrans van liefelijkheid omstraalt haar, zoodra zij optreedt. Ongemeen treffend is het zingen der verzamelde Juffers, als <hi rend="spat">Geertruid</hi> op verzoek der gastvrouw een lied van de vloot ten beste geeft en hare keuze valt op: ‘Tranen over het verlies van den manhaften zeeheld Marten Harpertz Tromp.’ Verrassend is daarbij het optreden van <hi rend="spat">Brechtjen</hi>, die eensklaps <hi rend="spat">Geertruid</hi> vervangt en met ‘eene zilverreine en zachte stem’ aanheft:</p>
<lg type="poem">
<l>‘Roept, Bataviers, ach! ach!</l>
<l>Want in den laatsten slag</l>
<l>Is voor het land gevallen</l>
<l>Een man, een dapper held...</l>
<l>Ja de braafste van allen</l>
<l>Is heden neergeveld.’</l>
</lg>
<p>En daarna blijkt het, dat de vice-admiraal <hi rend="spat">Van Perseyn</hi> gesneuveld is....de Heer <hi rend="spat">van Arkesteyn</hi> komt het <hi rend="spat">Geertruid</hi> berichten, al laat hij aan Juffer <hi rend="spat">van Vosbergen</hi> het grootste deel van de moeyelijke taak. En als <hi rend="spat">Geertruids</hi> eerste heftige smart heeft uitgewoed, klinken zachtkens de reeds voorgedragen verzen van <hi rend="spat">Vondel</hi> in haar oor:</p>
<lg type="poem">
<l>‘Hier is verganklijkheid, geslag van klok en uren,</l>
<l>Daar boven eeuwigheid, die alles zal verduren.’</l>
</lg>
<p>'n Fraaye greep, die het hart van den kunstenaar adelt!</p>
<p>De gestalte van Mijnheer <hi rend="spat">van Arkesteyn</hi> blijft even indrukwekkend, als bij zijn eerste optreden, mocht hij ook tegenover den doortrapten schelm, welken hij als zijn zoon liefheeft, zwak blijken. Duidelijk komt het uit, dat de magistrale grootschheid zijner uiterlijke verschijning niet door grootheid van ziel wordt geëvenaard, mocht hij ook voor de eer van zijn geslacht meer bezorgdheid aan den dag leggen, dan de treurige <hi rend="spat">Henrick</hi>. De wijze, waarop <hi rend="spat">Van Arkesteyn</hi> zijn vaderland wil verraden, is althans met een glimp van fatsoen voorzien. <hi rend="spat">Henrick</hi> vraagt alleen naar winst als
<pb n="505"/>de meest gewetenlooze schaggeraar. Jammer schijnt het mij, dat het geheim van <hi rend="spat">Semeyns</hi> geboorte zoo duidelijk reeds doorschemert - het effekt aan 't slot van het derde deel wordt er door verminderd.</p>
<p>Een zeer goeden indruk maakt de spion, <hi rend="spat">Andries de Leeuw</hi>, al schijnt hem ook in 't verhaal van den verloopen <hi rend="spat">Van den Pauwert</hi> iets hyperromantiesch te omzweven, 't welk later echter met groot talent wordt hersteld. In zijn gantsche verhouding tot <hi rend="spat">Zweder van Linden</hi> speelt de spion een meesterlijk spel - daar is de fantazie van den dichter in staat haar rijkste schatten uit te strooyen. De greep, <hi rend="spat">Zweder</hi> naar Utrecht, in onderhandeling met den vijand te brengen, was eenigszins te verwachten, geenszins de schoone opvatting van het historiesch tafereel in de Stichtsche hoofdstad. <hi rend="spat">Zweders</hi> verschijning bij den zilversmid <hi rend="spat">Rurik</hi>, de eerste avond en nacht in het huis op de Neude - zoo historiesch juist geschilderd met de breede luifel - blijft onvergetelijk voor wien haar met klimmende belangstelling las. Daarenboven zijn de Franschen d'<hi rend="spat">Estrade</hi>, de hertog van <hi rend="spat">Longueville</hi>, <hi rend="spat">Robert</hi>, de intendant, de <hi rend="spat">Luxembourg</hi>, de schoone <hi rend="spat">Amande</hi>, de geestige <hi rend="spat">Chlorinde</hi> met eene zekerheid en vastheid van hand geteekend, die geen enkel woord van lof behoeft - omdat het levendig fransche bloed krachtig in hunne aderen bruischt.</p>
<p>Of het noodig was den zonnigen Koning met eene ‘<hi rend="spat">Violetta</hi>’ te stoffeeren, of de beide overgewaaide schoonheden <hi rend="spat">Amande</hi> en <hi rend="spat">Chlorinde</hi> nu juist alle twee zoo verrassend geestig hadden behoeven te zijn, wil ik geheel aan den maestro overlaten - in elk geval had ik <hi rend="spat">Zweder</hi> niet zoo stuursch en boersch gewenscht in het boudoir der <hi rend="spat">française</hi> - maar reeds van den aanvang speelt Jonkheer <hi rend="spat">van Linden</hi> de rol van tooneel-<hi rend="spat">marqué</hi>, waarbij zekere velleïteiten van spookachtige wroeging komen die mij minder goed geslaagd schijnen. Een broedermoord moet eene vreeselijke, onverpoosde tragische wroeging bij den moordenaar ten gevolge hebben, of wel de misdadiger behoort koud als marmer te blijven, een soort van zielkundig raadsel te vormen - een demon, in wiens zwarte ziel geen enkele zonnestraal is doorgedrongen.</p>
<p>Ik herinner in 't voorbijgaan, hoe <hi rend="spat">Charles Dickens</hi>
<pb n="506"/>wroeging opvatte na een wandaad, als moord - hoe <hi rend="spat">Bill Sikes</hi> vlucht na het ombrengen van <hi rend="spat">Nancy</hi>, hoe <hi rend="spat">Jonas Chuzzlewitt</hi> siddert na den manslag op <hi rend="spat">Montague</hi>, en men zal de opmerking, zooeven uitgesproken, recht laten wedervaren. Jonker <hi rend="spat">Zweder</hi> komt te veel als tooneelheld terug. In het eerste deel reeds onmogelijk geworden maakt zijn optreden in het tweede slechts een matig effekt. Hij is melodramatiesch volkomen gerechtvaardigd, psychologiesch blijft hij een onharmoniesch gewrocht.</p>
<p>Doch slechts noode openbaar ik deze bedenking, bij de overweging met welk een takt en wetenschap het tafereel van Utrechts bezetting door de Franschen in den zomer van 1672 is voltooid. Bij de weinige historische kunststudiën, die onze letteren bezitten - het Utrecht in 1586 onder <hi rend="spat">Leicester</hi> door <hi rend="spat">Toussaint</hi> boven alles stellend - is dit Utrecht in 1672 eene schoone aanwinst voor onze letteren. De stof was maar voor 't grijpen, doch niemand had ze met meesterschap aangedurfd. Eene fatale traagheid schijnt soms onze vaderlandsche kunstenaars te beklemmen - <hi rend="spat">Schimmel</hi> ondernam de moeilijke taak en slaagde als kunstenaar van den eersten rang.</p>
</div>
<div type="section">
<head rend="h4">V.</head>
<p>Het derde deel vangt aan met den tocht van <hi rend="spat">Semeyns</hi> uit Amsterdam naar Abcoude. Hij had een brief van Mijnheer <hi rend="spat">van Arkesteyn</hi> te bezorgen - een brief aan d'<hi rend="spat">Estrades</hi>. Gelukkig, dat de kloeke jonkman - ook hier weder bij herhaling de ‘goede’ of de ‘goedige jongen’ genoemd - er niets van vermoedde. In Abcoude woont zijne moeder, Vrouw <hi rend="spat">Semeyns</hi>, eene geheimzinnige, melankolische weduwe, die tegenover het ongeduld van haar zoon stille berusting plaatst. Tevens wordt ons een blik gegund op de dorpschool van Meester <hi rend="spat">Jochems</hi>, den vader van <hi rend="spat">Brechtjen</hi>, welke laatste weder uit Amsterdam is teruggekomen. Op het hooge huis van Abcoû neemt thands ook de Heer <hi rend="spat">van Arkesteyn</hi> met <hi rend="spat">Geertruid van Perseyn</hi> zijn intrek, hij wil als Maarschalk van het Nedersticht handelend optreden. Te midden van het personeel in het dorp
<pb n="507"/>trekt zeer de aandacht de matroos met het houten been, door den auteur eenvoudig <hi rend="spat">Jan Maat</hi> genoemd, die door zijne luchtige liedjens en zijn goed hart de abcouder straatjeugd aan zich verbindt.</p>
<p><hi rend="spat">Semeyns</hi> heeft aan <hi rend="spat">Henrick van Arkesteyn</hi> beloofd een schuit met koopwaren naar het slot Kronenburg te zullen begeleiden en tevens een brief te overhandigen aan zekeren <hi rend="spat">Maarten Harpensz</hi>. Hoewel in dit alles veel geheimzinnigs schuilt, besluit <hi rend="spat">Semeyns</hi> evenwel den brief, met het zegel der <hi rend="spat">Arkesteyns</hi> gesloten, zoo goed als dien van zijn heer naar Kronenburg te brengen. Vooraf voert hij een gesprek met den predikant <hi rend="spat">Johannes van Kesteren</hi>, die aan <hi rend="spat">Semeyns</hi> een humanistiesch spiritualismus predikt, 't welk berust op de bazis van den vrijen wil - naar 't mij voorkomt eene zeer onzekere bazis.</p>
<p>Tegen het vallen van den avond begeeft <hi rend="spat">Semeyns</hi> zich aan boord van de schuit met mondkost zoo het heet, en vindt tot zijne verbazing den heer <hi rend="spat">Van den Pauwert</hi>, die den gevaarlijken tocht meê zal maken. <hi rend="spat">Semeyns</hi> begrijpt, dat het slot Kronenburg zooveel mogelijk ongemerkt van krijgsvoorraad moet worden voorzien - hij doet <hi rend="spat">Van den Pauwert</hi> verstaan, dat aan dezen de leiding der zaak niet toekomt. In het slot Kronenburg ligt staatsche bezetting - <hi rend="spat">Van den Pauwert</hi> echter heeft vaatjens brandewijn aan boord en geeft ze den soldaten. <hi rend="spat">Semeyns</hi> kwijt zich van zijn last en brengt den brief aan den rentmeester. Als hij zich verwijderen wil, bemerkt hij, dat hij opgesloten is. Een groot gerucht waarschuwt hem, dat er onraad is. Het slot Kronenburg is genomen door fransche soldaten, aangevoerd door Jonkheer <hi rend="spat">Zweder van Linden</hi>. De spion, <hi rend="spat">Andries de Leeuw</hi>, heeft er een rol bij vervuld en komt juist bij tijds <hi rend="spat">Semeyns</hi> ontzetten, die het verraad van <hi rend="spat">Van den Pauwert</hi> en <hi rend="spat">Henrick van Arkesteyn</hi> inziende, met den eersten in strijd geraakt. De spion steekt <hi rend="spat">Van den Pauwert</hi> overhoop, bindt den witten doek, door dezen laatsten om den arm gebonden, aan den arm van den landmeter en gelast hem den brief van <hi rend="spat">Henrick</hi> aan den bevelhebber der staatsche troepen te Nieuwersluis voor te lezen, daar hij de bewuste <hi rend="spat">Maarten Harpensz</hi>. is. Door den witten doek be-<pb n="508"/>schermd komt <hi rend="spat">Semeyns</hi> ongemerkt uit het door de Franschen genomen slot, 't welk bovendien door het verraad van den jongen <hi rend="spat">Arkesteyn</hi> overvloedig van materiaal voor buskruit is voorzien.</p>
<p>Op het hooge huis van Abcoude grijpt nu een intermezzo plaats, wel eenigszins overbodig in dit aan tusschenvoorvallen schatrijke kunstwerk. Nicht <hi rend="spat">Geerte Geevaertz</hi> uit het Rozijnvat komt <hi rend="spat">Geertruid</hi> bezoeken, daar ze in onmin met haar echtgenoot <hi rend="spat">Jilles</hi> leeft, ter zake van een inlandsch kind, een zoontjen van een bloedverwant, aan haar gezonden uit de Molukken en door haar goedhartig opgenomen. Belangwekkender is het onderhoud tusschen den heer <hi rend="spat">Van Arkesteyn</hi> en <hi rend="spat">Semeyns</hi>, als deze van den tocht naar Kronenburg terugkeert. De vader wordt bekend met het verraad van zijn zoon, die den vijand zwavel en salpeter verkoopt en door de justitie zal worden gestraft.</p>
<p>Belangwekkender nog is de teekening van het hoofdkwartier te Bodegraven, waar de jonge Stadhouder <hi rend="spat">Willem III</hi>, de kapitein-generaal der Unie, verwijlt. De spion komt zijner Hoogheid alles berichten in den vroegen morgen, als deze nog rust zoekt. <hi rend="spat">Andries de Leeuw</hi>, die om gewichtige motieven zich poogt te wreken op <hi rend="spat">Arkesteyn</hi>, verhaalt de gebeurtenissen van Kronenburg en oogst de goedkeuring zijner Hoogheid. Later verschijnt <hi rend="spat">Willem III</hi> in zijn eenvoudig verblijf en teekent de dichter den loop zijner gedachten. De bladzijde is de beste van het geheele werk, de beste misschien, die sedert jaren werd geschreven. De Stadhouder peinst:</p>
<p>&nbsp;</p>
<p>‘Trad voor zijn anders zoo trage verbeelding het (onlangs) gebeurde nogmaals te voorschijn? Zag hij den vijf en zestig jarigen vlootvoogd wien de gantsche waereld den krans der eere vlocht, den hoeder van Hollands en Zeelands stranden, daar weder binnentreden, met den bedaarden stap hem eigen, het hoofd, waarop rust en rustigheid, oodmoed en kracht, nederigheid en reinheid lag, ontbloot, de mannelijke schouders gebogen, niet te veel om van hoofsche vleierij, maar ook niet te weinig om van fiere zelfgenoegzaamheid, welke den soldaat niet voegt tegenover zijn superieuren, verdacht te worden? Zag hij Mijnheer de Ruiter vóor zich en her-<pb n="509"/>innerde hij zich hoe hij uit zijn stoel was opgesprongen en den nederigen man bij de hand gegrepen en hem in de goedige, maar toch van schranderheid tintelende oogen had gestaard en den veraste en bijna tegenstribbelende op den stoel, dien hij had verlaten, schier gedrongen had neder te zitten. Hoorde hij weder de kalme, klare stem, welke hem te gemoet voerde, dat hem zoo veel eer niet paste en zijn andwoord, dat Bestevaer, die zijn leven zoo talloos vele malen voor den Lande had prijs gegeven zonder te vragen naar partij of leuze, nooit te veel eer kon bewezen zijn? Hij, die nooit veel sprak, had nog veel meer willen zeggen en zou het ook gedaan hebben, als hij niet een haastigen stap op de bakken van den gang had hooren kletteren - ja, dat was het woord! - en een even haastige stem naar hem had hooren vragen en dadelijk daarop de deur had zien openspringen voor een stoer zeeman, wiens kleedij zijn hoogen rang bewees, wiens vleezig gelaat kracht en gezondheid teekende, wiens groote, schitterende oogen vonkelden van vuur, een onbedwingbaar, bij wijlen verschroeiend vuur, wiens jagende neusvleugelen den hartstocht, wiens op elkaâr gekleurde lippen hardnekkigheid verrieden, wiens gevulde kin getuigde van een sanguiniesch temperament. Daar stond Kornelis Tromp, de geniale zoon van den genialen vader;
Kornelis Tromp, die overtuigd was altijd te weten wat hij wilde, woedend partijganger te land en wat erger was, ook ter zee; die wel gevraagd had naar partij en leuze, die niet onderdanig had gebogen voor de ‘burgerkeuningen’...................‘En nu had het rad der fortuin zich omgewenteld en was zijne partij de bovendrijvende geworden. Het overwinningsfeest had hij bijgewoond - toch niet meegevierd? - in den Haag, toen het gepeupel de onheilige handen sloeg aan hetgeen te hoog verheven was om door hen begrepen te worden! En nu had hij het opontbod, dat hij lang had verwacht, om tot Zijn Hoogheid te komen, eindelijk ontvangen; en nu stond hij op den drempel en zag hij den jongen Willem Willemsz, dien hij groot wilde zien boven allen.....gezeten naast den gehaten mededinger, naast den Luitenant-Admiraal-Generaal de Ruiter.....! Het ‘Vivat Oranje!’ bestierf op zijn lippen; de haastige, driftige, opbruischende man had geen woorden; hij nam den gevederden hoed van het hoofd, maar....zei
<pb n="510"/>niets. - En de Prins dan?.....De twee en twintig jarige, die ouder scheen dan hij was, toonde zich, wat politieke wijsheid betrof, den oudsten diplomaat van Europa gelijk. Hij vertegenwoordigde het gezach, en het gezach was door Kornelis Tromp geschonden, en daarom zou deze buigen voor hetgeen hij beleedigd had. ‘Tromp, ge trekt niet ten strijde als met hem!’ zoo luidde het en die harde onverduurbare woorden klonken den naar den strijd hunkerenden als een doodvonnis in de ooren. Maar toen de eerbiedwaardige vlootvoogd, die zijn meerdere was in rang, alle grieven vergat en hem de hand toe stak met de woorden: ‘Och, kom me maar halverwege te gemoet, dwarskop!’ toen was Zijn Hoogheid, die tusschen hen beiden instond, haastig teruggetreden - toen had de brandende handpalm van Kornelis Tromp op de vereelte van de Ruiter geslagen en had het met een stem, in tranen stikkend, geklonken: ‘Bestevaêr!...Bestevaêr!’...</p>
<p>&nbsp;</p>
<p>Na deze mijmering wordt de twee en twintig jarige redder der Republiek op de proef gesteld door een bezoek van <hi rend="spat">Georges Villiers</hi>, hertog van <hi rend="spat">Buckingham</hi>, die hem wil overhalen, uit naam van den koninklijken losbol <hi rend="spat">Karel II</hi>, de Republiek in den steek te laten. Maar de fierheid van den jongen Stadhouder doet <hi rend="spat">Buckingham</hi> afdeinzen en plaats maken voor <hi rend="spat">Van Arkesteyn</hi>, die <hi rend="spat">Willem III</hi> poogt te bewegen gratie te verleenen aan zijn zoon <hi rend="spat">Henrick</hi>, zoo deze mocht vervolgd worden om de levering van krijgsbehoeften aan den vijand. Maar de Stadhouder weigert vastberaden en de groote amsterdamsche patriciër lijdt een nederlaag voor het geminachte Kind van Staat.</p>
<p><hi rend="spat">Geertruid van Perseyn</hi> begint het voortdurend eenzamer te vinden op het slot van Abcou. Haar gastheer is wel wat al te hoffelijk en beleefd en nu komt daarbij, dat plotseling Jonkheer <hi rend="spat">Zweder van Linden</hi> zich bij <hi rend="spat">Arkesteyn</hi> aanmeldt en dezen weet te overreden gemeene zaak te maken. <hi rend="spat">Zweder</hi> neemt zijn intrek op het slot en heeft weldra <hi rend="spat">Arkesteyn</hi> geheel in zijne macht, daar hij zijn brief aan d'<hi rend="spat">Estrades</hi> op het slot Kronenburg aan den rentmeester heeft ontweldigd. Dit slot is echter door de
<pb n="511"/>staatsche troepen hernomen en de voorraad krijgsmateriaal in brand geraakt.</p>
<p>Een nieuw tusschenvoorval is de verjaardag van Meneer <hi rend="spat">van Arkesteyn</hi> op het hooge Huis, waarbij de huisluiden onthaald worden. De rede van Meester <hi rend="spat">Jochem</hi> over den eersten <hi rend="spat">Adam</hi> en over <hi rend="spat">Adam van Arkesteyn</hi> moge als historiesch voorbeeld<note n="1)" place="foot">Lijkrede op <hi rend="spat">Adam van der Duyn</hi> door zeker predikant uit de 18<hi rend="sup">de</hi> eeuw.</note> bestaan, de geheele plechtigheid duurt wel wat lang. Daarenboven komt <hi rend="spat">Semeyns</hi> bestoven aangestormd, om de wandaden der vijanden te verhalen - en toont hij zich voor 't eerst ongehoorzaam aan den heer <hi rend="spat">Van Arkesteyn</hi>. Hij wil onafhankelijk optreden en wordt met smaad verjaagd. Doch weldra toont hij zijn moed, als hij met de dorpelingen bij Ankeveen de achterhoede der plunderende Franschen op 't lijf valt. Nogmaals noemen zijn kameraden hem ‘hun besten <hi rend="spat">jongen</hi>’, maar <hi rend="spat">Semeyns</hi> maakt zich met heldhaftigen moed van een fransch kanon meester en spreidt te midden der duisternis verschrikking onder den vijand door hem een schot in den rug toe te zenden.</p>
<p>De heer <hi rend="spat">Van Arkesteyn</hi> geraakt volledig in de macht van den schurkachtigen <hi rend="spat">Zweder</hi>. Deze verlangt de hand van <hi rend="spat">Geertruid</hi> en eischt van den grooten heer, dat deze zelf voor hem zal pleiten. Zoodra hij zich met grooten tegenzin van dien last heeft gekweten, zoodra <hi rend="spat">Geertruid</hi> met vurige woorden haar haat tegen den broedermoordenaar heeft uitgesproken, komt het tot eene uitbarsting. De fel beleedigde weeze verlaat heimelijk het kasteel en vindt een onderkomen bij Vrouw <hi rend="spat">Semeyns</hi>. De landmeter, eenmaal zoo koel door <hi rend="spat">Geertruid</hi> afgewezen, laat de beide vrouwen alleen. Wat nu volgt, is der mededeeling overwaardig:</p>
<p>- ‘Hij ging zonder om te zien, heen.....Geertruid hield de oude vrouw omarmd en had haar hoofdjen op den schouder van dezen nedergelegd en lispelde, toen zij met haar alleen was: “Niet waar, ge hebt lief gehad en wordt veracht? niet waar, lief, oud moedertjen?”</p>
<p>- Vrouw Semeyns schrikte bij die woorden, maakte zich zacht uit Geertruids armen los, zag haar een oogenblik in
<pb n="512"/>het van tranen wemelend oog, kuste haar en zeide toen: “Ik voel mij met u als met mijn gelijke. Lief kind, zeg mij nu wat gij mij te zeggen hebt! Ge kunt het veilig doen; ik heb niet te oordeelen, alleen te beklagen. Het gebed van den tollenaar is ieder dag het mijne....als Karel er ten minste niet bij is.” Zij sloeg den foliant op den lezenaar dicht en plaatste er het licht achter, zoodat beider gelaat sterk beschaduwd was.</p>
<p>- “Neen, neen, laat het licht op mijn gezicht vallen!” bad Geertruid.</p>
<p>- “Goddank!” prevelde de andere.’</p>
<p><hi rend="spat">Geertruid</hi> dus in veilige haven aangekomen zijnde, stapelen de gebeurtenissen zich opeen. In alles speelt de duivelachtige <hi rend="spat">Zweder</hi> de hoofdrol. De geslepen spion, <hi rend="spat">Andries de Leeuw</hi>, die onder allerlei vermommingen in het huis te Abcoude is geslopen en zelfs <hi rend="spat">Geertruid</hi> bij hare ontsnapping hielp, dezelfde behendige spion heeft zich eenmaal vergeten en met den ouden matroos <hi rend="spat">Jan Maat</hi> te veel gedronken. <hi rend="spat">Zweder</hi> maakt er gebruik van, om den bewusteloozen zijn papieren te ontstelen, waarbij een <hi rend="spat">sauvegarde</hi> van den Prins van <hi rend="spat">Oranje</hi>, gelijk hij weinige dagen vroeger de kaart van het Nedersticht, door <hi rend="spat">Semeyns</hi> ontworpen, uit het vertrek van den afwezigen landmeter heeft weggekaapt. <hi rend="spat">Semeyns</hi> zelf wordt in den val gelokt, op het slot gebracht en geboeid, zoo ook zijne moeder, beide met een prop in den mond.</p>
<p>Volgens het plan van den gewetenloozen <hi rend="spat">Zweder</hi> worden beiden naar het fransche kwartier in Vreeland gebracht. De landmeter zal den vijand den weg wijzen naar Abcoude. Zoo niet, men zal zijne moeder voor zijne oogen doodmartelen. In vreeselijken angst ziet <hi rend="spat">Semeyns</hi>, dat men zijne moeder aan een paal bindt, maar weldra komt de spion, en weet de Franschen met <hi rend="spat">Zweder</hi> op het dwaalspoor te brengen. Er wordt een heimelijke aanval op Abcoude des nachts ondernomen. Reeds waant men het dorp te hebben genomen, als de klok begint te luiden. <hi rend="spat">Geertruid</hi> en <hi rend="spat">Brechtjen</hi> hebben met helden-moed zich van deze taak gekweten. De Franschen worden afgeslagen. <hi rend="spat">Zweder</hi> weet zich plotseling aan 't hoofd der dorpelingen te plaatsen en <hi rend="spat">Semeyns</hi> te beschuldigen met den vijand te heulen. Nu
<pb n="513"/>wordt eindelijk het geheim van des landmeters geboorte door den dichter ontdekt. Hij is de zoon van <hi rend="spat">Van Arkesteyn</hi>. Zijne moeder is de zuster van <hi rend="spat">Andries de Leeuw</hi>. Men spant een vierschaar over <hi rend="spat">Semeyns</hi> - met behulp van den spion kont toch ten slotte zijn onschuld uit. Prins <hi rend="spat">Willem</hi> verschijnt ten tooneele. <hi rend="spat">Arkesteyn</hi> sterft aan eene beroerte ten gevolge van al de wroeging en het zedelijk leed in de laatste tijden doorleefd. Sinjeur <hi rend="spat">Semeyns</hi> wordt in eere hersteld en heeft de liefde van <hi rend="spat">Geertruid</hi> gewonnen. <hi rend="spat">Zweder</hi> vlucht, maar wordt door een strooper met een steenworp gedood.</p>
</div>
<div type="section">
<head rend="h4">VI.</head>
<p>Uit deze beknopte, onvolledige schets blijkt de rijkdom van tooneelen, karakters en effekten door <hi rend="spat">Hendrik Jan Schimmel</hi> in zijn nieuw werk ten toon gespreid. Alleen de meest zorgvuldige voorbereiding, de geduldigste vlijt was in staat den auteur zulk een helderen en diepen blik op het jaar 1672 te doen slaan. Met ter zijde stelling van de moordtooneelen in den Haag, zoo herhaaldelijk reeds beschreven, maar nimmer met de ware historische nauwkeurigheid uiteengezet, ontvangen wij een beeld van een der meest tragische momenten in de wordingsgeschiedenis van ons volk: 1672. Amsterdam, Zeyst, Utrecht, Abcoude en omstreken toonen zich als door de tooverstaf van den poëet heropgeroepen uit den nacht van het voorleden. Alles wat daarenboven met de politieke geschiedenis samenhangt, de fransche troepen in Zeyst, de bezetting van Utrecht, <hi rend="spat">Lodewijk XIV</hi>, <hi rend="spat">Luxembourg</hi>, d'<hi rend="spat">Estrades</hi>, <hi rend="spat">Buckingham</hi>, <hi rend="spat">Willem III</hi> - is met zeldzaam meesterschap behandeld.</p>
<p>Als vrije kreatiën van den kunstenaar treden op: <hi rend="spat">Arkesteyn</hi>, <hi rend="spat">Semeyns</hi>, <hi rend="spat">Zweder</hi>, <hi rend="spat">Andries de Leeuw</hi>, <hi rend="spat">Geertruid</hi>, en Mejuffer <hi rend="spat">van Vosbergen</hi>. Den meesten indruk maakt de amsterdamsche patriciër - zijn beeld alleen volstaat om den <hi rend="spat">Sinjeur Semeyns</hi> tot een voortreffelijk kunstwerk te stempelen. De krachtige, hooge gestalte van <hi rend="spat">Adam Adriaan van Arkesteyn</hi> is volteekend tot in de kleinste bizonderheden. De geduchte trots
<pb n="514"/>der burgerkoningen breekt in het eerste gedeelte van het verhaal den zinkenden invloed van de ridderschap. <hi rend="spat">Arkesteyn</hi> triumfeert volledig op den Sligtenhorst. Even vastberaden schijnt hij te zullen optreden tegen de Oranje-partij, maar wordt verlamd door de schandelijke felonie van zijn zoon, waardoor hij als smeekeling moet verschijnen voor het geminachte Kind van Staat. Het tooneel, waarin <hi rend="spat">Willem III</hi> te Bodegraven achtereenvolgens zijne officieren, <hi rend="spat">Buckingham</hi> en <hi rend="spat">Arkesteyn</hi> ontvangt, behoort tot die schitterende bladzijden onzer letterkunde welke nooit kunnen vergeten worden. Zoo ras de machtige Patriciër zich vernederd gevoelt, zoodra hij zich aan zijn daemon: <hi rend="spat">Zwede</hi>r overgeeft, zien wij <hi rend="spat">Arkesteyn</hi> zinken, maar met de majesteit van een gevallen engel.</p>
<p><hi rend="spat">Semeyns</hi>, de natuurlijke zoon van den grooten man, het beeld van den kloeken burgerlijken jonkman, die in zijn strijd met zich zelven, als aanleg en plicht in botsing komen, de schoonste zege bevecht, is zeer zeker eene hoogst aangename verschijning, die terstond de sympathie van den lezer wint, maar moet in belangrijkheid onderdoen voor <hi rend="spat">Arkesteyn</hi>. Terecht heeft <hi rend="spat">Schimmel</hi> aan <hi rend="spat">Zweder</hi> voor 't grootste deel italjaansch bloed gegeven - de broedermoorder wordt er verklaarbaarder door, mocht hij van tijd tot tijd, als op het tooneel, met bengaalsch licht worden overstraald. De teekening van zijne wroeging is, naar 't mij schijnt, het zwakste deel van dit figuur.</p>
<p>Maar de spion <hi rend="spat">Andries de Leeuw</hi>, de zeeschuimer uit de Antillen, die al zijne geslepenheid voor de zaak des vaderlands aanwendt, is een meesterlijk kunstwerk, zijne verschijning als marskramer, het tooneel op den Domtoren met <hi rend="spat">Luxembourg</hi>, zijn gesprek met den Prins, zijn tweede gedaante als <hi rend="spat">Gerrit Plemp</hi> - zijne handelingen te Abcoude - vooral zijn drinkgelag met den braven kreupelen <hi rend="spat">Jan Maat</hi> - dit alles blijft met onuitwischbaar schrift op den achtergrond onzer herinnering gegrifd.</p>
<p>De personen van den tweeden grond, Meester <hi rend="spat">Jochem</hi>, <hi rend="spat">Brechtjen</hi>, <hi rend="spat">Geerte</hi>, <hi rend="spat">Jilles</hi>, <hi rend="spat">Vrouw Semeyns</hi>, hebben veel aantrekkelijks, al houden zij hier en daar den gang van het verhaal wel wat noodeloos tegen. De wederverschijning van <hi rend="spat">Geerte Geevaerts</hi> met het inlandsche
<pb n="515"/>kind uit de Molukken boeit niet - het beeld der zindelijke amsterdamsche burgervrouw verdwijnt, om onder te gaan in eene kijvende matrone, die zich omtrent hare verhouding tot den ziekentrooster <hi rend="spat">Ko Wybrandsz</hi> veel te verwijten heeft.</p>
<p>Over den buitengemeenen rijkdom van vernuft, over den schat van emblemen en metaforen, zoowel in den beschrijvenden, als in den dramatischen stijl aangewend, is reeds gesproken. <hi rend="spat">Schimmel</hi> is een verklaard vijand van het platte en alledaagsche, maar in zijn ijver en in zijne kracht maakt hij wel wat te weelderig gebruik van den rijkdom zijner dichterlijke fantazie en van den onuitputtelijken voorraad zijner puntige replieken.</p>
<p><hi rend="spat">Sinjeur Semeyns</hi> is een reusachtig, uitstekend geslaagde arbeid. Het boek heeft eene blijvende plaats in de geschiedenis onzer letteren verdiend. 't Is een kunstwerk, dat in den waren zin patriottismus kweekt. Er klopt een ader van warme bewondering in, van bewondering voor den grooten zoon uit het geslacht der <hi rend="spat">Nassaus</hi>, die de veêge Republiek redde, toen haar ondergang onvermijdelijk scheen. En die bewondering weet de auteur door zijne benijdenswaardige kunst over te plaatsen in het hart van zijn dankbaren lezer. Zoo ooit is dankbaarheid hier gepast en, indien het mij vergund is een staaltjen van de mijne te geven, zou ik wenschen, dat Nederland niet vergat, om bij de drie beste letterkundige scheppingen van de tien laatste jaren <hi rend="spat">Sinjeur Semeyns</hi> eene goede plaats te geven.</p>
<p>&nbsp;</p>
<p><hi rend="sc">Dr. Jan ten Brink</hi>.</p>
</div>
</div>
<div type="chapter">
<interpGrp>
<interp type="primair" value="mane004"/>
<interp type="primair" value="18760100"/>
</interpGrp>
<pb n="517"/>
<head rend="h3">Ethnologie.
<lb/>
Door Dr. W.C. van Manen.</head>
<q rend="bq">De invloed der geloofsbelijdenis op de beschaving, naar aanleiding van E. de Laveleye's ‘Le Protestantisme’ etc. door F. von Hellwald. Assen. 1875.</q>
<p>Doet gij aan ethnologie? Niet? haast u dan wat. Koop een handboek. Neem les. Verzuim geen gelegenheid - ik wil zeggen: geen minuut - om u in hare geheimen in te wijden.</p>
<p>Maar hoe? Gij weet niet eens wat gij onder dat woord hebt te verstaan? Gij kent haar zelfs niet bij name, de jeugdige, de aangebedene, de verhevene, de ethnologie? Schaam u over zoo groote onwetendheid, en luister. Ik zal den sluier opheffen, die het vriendelijk stralend aangezicht der Muze voor uw oog bedekt.</p>
<p>Ethnologie is een wetenschap, een jonge wetenschap, een der minst gevorderde in jaren onder hare zusters. Maar overigens is zij allen reeds boven het hoofd gewassen, in adel van ziel en in grootheid van levenwekkende kracht. Daarbij munt zij uit in bescheidenheid, op haren leeftijd ongetwijfeld een beminnelijke, doch daarom nog niet alledaagsche deugd bij groote geesten.</p>
<p>Een geleerd vriend deed mij eens de volgende bepaling van haar wezen aan de hand.</p>
<p>De ethnologie of volkenkunde is de wetenschap, die ons
<pb n="518"/>bekend maakt met het bestaan en ontstaan der verschillende rassen, en die zich ten doel stelt, het karakter der verschillende volken te beschouwen naar hunne physische en psychische natuur, hun leven en werken zoowel op stoffelijk als zedelijk en verstandelijk gebied.</p>
<p>Maar die vriend was gebrekkig ingelicht. De ethnologie staat vrij wat hooger dan hij haar plaatste. Zij is meer dan de wetenschap bovengenoemd. Zij is <hi rend="i">de</hi> wetenschap. Het laatste woord der wijsheid wordt door hare priesters gesproken. Zij verlicht en verheft wie haar liefhebben, boven het gros hunner medestervelingen. Zij leidt allen, die haar volgen, naar het toppunt der beschaving, die voor den mensch bereikbaar is. Zij ontsluiert geheimen, die onder het stof der eeuwen zoo diep bedolven waren, dat geslachten na geslachten, zonder vrees voor tegenspraak, ja zelfs zonder zich bewust te zijn, dat zij aan de waarheid te kort deden, dwalingen en logen voor juiste beschouwingen en betrouwbare meeningen konden laten doorgaan. Zij ontslaat haar dienaren van de lastige verplichtingen, door humaniteit en Christendom als algemeen maatschappelijke of bijzonder godsdienstige deugden opgelegd; terwijl zij hun te gelijker tijd dispensatie verleent van den overal elders gevorderden eerbied voor de wetten der logica en der consequentie.</p>
<p>Gevaren voor derden behoeft men van die vrijgevigheid niet, of nagenoeg niet te duchten. Want de ethnologische wetenschap zwijgt, zoolang zij niet, als dragende het zwaard der gerechtigheid, ‘genoodzaakt is zeer stellig te protesteeren.’ Dan, maar ook dan alleen, is het haar onmogelijk zich niet te mengen in den strijd, die hier of ginds mocht zijn ontbrand. Dan gespt zij het zwaard aan de zijde van hare trouwe zonen, verslaat den onverlaat die hare openbaringen durfde weerspreken en richt zich daarna in hare majestueuse levensgroote gestalte op het slagveld op. Een vriendelijk knikje rechts, een hoffelijke buiging links. De vorstin is goedertieren.</p>
<p>De ethnologie zal ‘er ons eindelijk eens aan gewennen om de zaken te nemen, zooals zij zijn, zonder acht te slaan op persoonlijke gevoelskwezelarij.’ Tot heden hebben wij er niets van begrepen, hoe ‘het raadsel in het levensproces der volken op te lossen.’ Erger nog: wij zelf hebben het met
<pb n="519"/>eigen hand, of met eigen gevoel - dat zal wel op hetzelfde neerkomen, want het was in ieder geval iets bijzonder onhandigs - ‘geheimzinnig gemaakt.’ Niets blijft op de aarde. De enkele personen sterven; waarom zouden de volken niet denzelfden weg opgaan? Verrassende waarheid, door de ethnologie aan het licht gebracht!</p>
<p>‘Het is dus volkomen zeker, dat eens niet slechts de Romanen, maar ook de Germanen en de thans eerst tot meerdere ontwikkeling komende jongere Slaven zullen vervallen en verdwijnen van het schouwtooneel der geschiedenis, en het is niet meer dan natuurlijk, dat de oudsten daaronder zulks het eerst doen.’</p>
<p>Ziedaar de groote ethnologische les, gepredikt door een priester der nieuwe wetenschap en waardoor, naar hij verzekert, ‘reeds de grond onder de voeten weggetrokken’ wordt aan zijn tegenstander, den Belgischen hoogleeraar Emile de Laveleye.</p>
<p>Men kent het stout bestaan van den geleerden Belg. Hij heeft een lans willen breken voor het protestantisme. Door een brochure, die weldra in verschillende talen, ook in de onze, werd overgezet, zocht hij twee stellingen ingang te doen vinden. 1<hi rend="sup">o</hi> De Latijnsche of Romaansche volken zijn in verval, meer dan de Germaansche. 2<hi rend="sup">o</hi> De verklaring van dat feit moet worden gezocht in de omstandigheid, dat de eerstgenoemde katholiek, de laatstgenoemde protestant zijn.</p>
<p>Aan luide toejuichingen heeft het in den aanvang niet ontbroken. Geen mindere grootheden dan de Duitsche hoogleeraar Bluntschli en de voormalige Engelsche minister Gladstone belastten zich met de vertolking van de Laveleye's geschrift in hunne moedertalen. Mr. de Savornin Lohman verrijkte de Hollandsche uitgaaf - verschenen bij Kemink en Zoon te Utrecht, onder den titel: ‘Emile de Laveleye. Het Protestantisme en het Katholicisme, in hun betrekking tot de vrijheid en den voorspoed der volken’ - met een voorbericht.</p>
<p>Een minder vleiende kritiek volgde evenwel den rijkelijk toegezwaaiden lof schier op den voet. Dr. Schaepman nam de partij op voor het katholicisme en schreef zijn ‘Godsdienst en volkswelvaart’, te bekomen bij Wed. J.R. van Rossum te Utrecht. Noorman zocht zich in zijne ‘Geschie-<pb n="520"/>denis van den dag’, Tijdspiegel Nov. 1875, boven de tegenover elkander geplaatste hoofdrichtingen van het Christendom te verheffen. Een derde kampioen trad op in den geleerden ethnoloog Friedrich von Hellwald. Dr. H. Hartogh Heijs van Zouteveen heeft diens brochure, ‘met toestemming van den schrijver uit het Hoogduitsch vertaald’, met ‘65 regels’ van de hand des auteurs vermeerderd en met eigen aanteekeningen versierd, te Assen bij van Gorcum en Comp. onder den hierboven afgeschreven titel uitgegeven.</p>
<p>De zaak, door den Belgischen hoogleeraar behandeld, was ‘ethnologisch en met betrekking tot de geschiedenis der beschaving van al te groot gewicht, dan dat’ von Hellwald er over zou kunnen zwijgen. De nood was hem opgelegd. Hij moest getuigen.</p>
<p>De ethnologie was beleedigd. De ethnologie moest worden gewroken.</p>
<p>Wij hoorden het dreunen van den eersten slag op het arme hoofd van den Belg.</p>
<p>‘Het is dus volkomen zeker, dat eens niet slechts de Romanen maar ook de Germanen en de thans eerst tot meerdere ontwikkeling komende jongere Slaven zullen vervallen en verdwijnen van het schouwtooneel der geschiedenis, en het is niet meer dan natuurlijk, dat de oudsten daaronder zulks het eerst doen.’</p>
<p>Zeker, dat is volkomen ‘natuurlijk.’ Even natuurlijk als de meening van het kind, dat eerst vader, dan moeder, vervolgens broeder Hendrik, zuster Anna en zoo ‘van ouderdom af’ allen sterven zullen, totdat het eindelijk ook zijn beurt worden zal. Het bewijs is vernietigend. Jammer maar, dat de natuur zoo dikwerf onnatuurlijk handelt en vader soms dwingt kleinen Benjamin naar het kerkhof te dragen, of moeder allen, echtgenoot en kinderen, laat overleven.</p>
<p>Wel beschouwd kon het dus mogelijk zijn, dat iets onnatuurlijks den natuurlijken regel verbrak en zullen wij mitsdien verstandig handelen, niet al te zeker te verwachten, dat alle Germaansche volken de Romanen zullen overleven. Maar dan is de kracht der ‘ethnologische’ bewijsvoering, die immers in het ‘natuurlijke’ stak, wel ietwat, ja minstens zooveel verzwakt, dat de aangevallene nog ‘grond onder de voeten’ behoudt.</p>
<pb n="521"/>
<p>Met een verdronken kalf moge het goed sollen zijn, er ligt iets oneerbaars in dat bedrijf. Daarom onthoud ik mij van het betoog dat de ethnologie ons niet behoefde te ‘gewennen’ aan het toepassen van een regel, die als algemeene waarheid beschouwd, zoo oud en overbekend is als ooit eenige waarheid, die de ervaring den mensch heeft geleerd.</p>
<p>Hoewel overtuigd, dat hij zijn tegenstander reeds uit den zadel had gelicht, heeft von Hellwald de goedheid gehad, de zaak die hem bezig hield ‘nauwkeuriger te beschouwen,’ m.a.w. zijn geschrijf te vervolgen. Wij danken aan die bijzondere lankmoedigheid de gelegenheid tot nadere kennismaking met de ethnologie; want om deze is het ons ditmaal te doen en niet om het geschil tusschen de Laveleye en wie gemeend hebben hem te moeten bestrijden. De Belgische hoogleeraar - het mag na de gevoerde pleidooien zonder aarzelen worden erkend, al heeft men wellicht die bekentenis na het bovenstaande niet verwacht - heeft onhoudbare stellingen verdedigd. Oppervlakkig was niet zelden zijne redeneering; volstrekt onjuist veelal de reeks voorbeelden, die alles afdoende moesten heeten. 's Mans zaak staat inderdaad hopeloos. De Romaansche volken neigen niet allen ten val. Frankrijk is niet uitgeput, hoe diep ook gezonken en hoe fel ook geslagen. Italië heeft in de laatste jaren treffende teekenen van vernieuwd leven gegeven. Daarentegen mogen lang niet alle volken van Germaanschen oorsprong op zichten tastbaren bloei of het bezit der gewenschte veerkracht bogen. Bovendien, waar al de hoofdstelling als juist moet worden geëerbiedigd, ontbreekt niettemin zeer veel aan hare verklaring. Het katholicisme is zoo min de uitsluitende reden van het verval in sommige Latijnsche, als het protestantisme de eenige oorzaak van de vrijheid en welvaart in deze of die Germaansche kringen. De schrijvers bovengenoemd hebben dit alles zonneklaar bewezen. De ethnoloog von Hellwald heeft zich in dezen niet onbetuigd gelaten. Zijne wetenschap had hem toegerust met scherpe pijlen en meermalen toont hij, van de hem ten dienst staande wapenen een uitnemend gebruik te kunnen maken. Maar wat hij mocht hebben bewezen, allerminst dit, dat het voor de vrijheid en de welvaart der volken een onverschillige zaak is, of het katholicisme dan wel het protestantisme in hoofden en harten
leeft en
<pb n="522"/>werkt. De strekking der brochure leidt tot die opvatting en het kan daarom zijn nut hebben, op de mogelijke misvatting te wijzen.</p>
<p>Jammer genoeg, dat de vraag niet in dezen geest is gesteld. Dan had de Laveleye wellicht niet, gelijk nu, door te veel te willen bewijzen, eigenlijk niets bewezen en onze ethnoloog ware gedwongen, indien hem door die wijziging de lust tot strijden niet ware benomen, flinker uit den hoek te komen en meer rijpe vruchten zijner wetenschap aan de markt te brengen. Nu brengt zijn betoog in waarheid niet verder dan dat wij bevestigd worden in onze overtuiging: de geloofsbelijdenis, de godsdienst, katholieke of protestantsche, kan onmogelijk worden beschouwd als éénige bron van de vrijheid en de welvaart of de gebondenheid en het verval der volken.</p>
<p>Keeren wij, na dezen uitstap, terug tot de hier binnengeleide ethnologie en haar vertegenwoordiger Friedrich von Hellwald, om de nieuwe wetenschap meer van nabij te leeren kennen.</p>
<p>De godsdienst, vernemen wij uit haren mond, vormt geen primair, maar een secundair verschijnsel in het leven der volken; iets wat volgen zal uit de omstandigheid, ‘dat de geloofsbelijdenis zelf aan de werking van den invloed van het ras onderworpen is.’ Alzoo: omdat de bijzondere omgeving en het eigenaardige karakter der menschen een bepaalden godsdienstvorm wijzigen, behoort de godsdienst zelf niet tot het wezen van dan mensch. De sociale toestanden zijn altijd ‘op het karakter van het volk, op het ethnische gegrond;’ en in dat ethnische is geen plaats voor godsdienst. Zij behoort ‘evenals klimaat en grondsgesteldheid’ tot de ‘invloeden der uitwendige omgeving,’ die slechts den vorm bepalen, waarin het karakter van het volk zich uit. Men ziet: de ethnologie heeft een diepen blik geslagen in 's menschen ‘aangeboren karakter’ en met één pennestreek zijn gemoed verwijderd uit de rij der levende dingen. Voortaan zullen, bij de beschrijving van iemands karakter, de godsdienstige aandoeningen en gezindheden buiten rekening moeten blijven. Ze zijn iets bijkomstigs, later van buiten aangebracht, maken geen deel uit van het geheel, dat men in zijn eigenaardig wezen tracht te leeren kennen. Wie ze bij de ontleding aantreft, werpt ze verachtelijk als ballast ter zijde.</p>
<pb n="523"/>
<p>Gij vraagt naar iemands karakter? Onderzoek zijn schedel; als gij weet bij welk ras hij moet worden ingedeeld, dan weet gij genoeg. Het bloed is alles.</p>
<p>Niet dat de godsdienst, het geloof, nooit eenigen invloed zou hebben geoefend op de ontwikkeling en het leven der volken. Integendeel, ‘elke godsdienst is een wapen in den strijd voor het bestaan, een sterk geloof derhalve ook een sterk wapen.’</p>
<p>Worden daarmede, naar het schijnt, de geschonden rechten der godsdienst wederom erkend; men zij niet te haastig in het maken van gevolgtrekkingen. Een wapen, een sterk wapen kan hooge waarde hebben; maar het kan ook een bewijs van zwakheid zijn. De knuppel in de hand van den schooljongen is een machtig wapen, dat den bengel uitstekende diensten bewijst in zijn strijd om het bestaan te midden van hem uitjouwende knapen. Maar de onderwijzer veracht het logge stuk hout en bedwingt de oproerige jeugd met den opslag van zijn oog.</p>
<p>Iets dergelijks, leert de ethnologie, heeft met de godsdienst plaats. ‘Voor volken, die zich verheffen, is zulk een wapen een behoefte, doch niet meer voor volken, die het toppunt der beschaving reeds bereikt hebben....Het geloof verleent, wel is waar, kracht, maar is des te sterker, naarmate de beschaving geringer is. De ethnoloog weet, gelijk Peschel zegt, dat naarmate men den natuurtoestand nadert, voortdurend hoe langer hoe meer geloofd wordt.’</p>
<p>Merkwaardige verklaring. Of zij echter, van het standpunt der ethnologie beschouwd, voorzichtig kan heeten, mag betwijfeld worden. De godsdienst een behoefte voor alle volken, die het toppunt der beschaving nog niet hebben bereikt! De concessie schijnt wat groot. Want wij kunnen niet aannemen, dat de ethnologen sommige volken, welke dan ook, reeds op den hoogsten top der beschaving gestegen achten. Von Hellwald ten minste spreekt doorloopend van het werk der beschaving als van iets dat nog niet voltooid is. Hij zou dus de behoefte van zijn volk aan godsdienst in den tegenwoordigen tijd nog erkennen, waardoor hij zelf in lastige ‘boeien’ geketend zou worden. Maar wellicht zijn de ethnologen boven dergelijke wetten en behoeften verheven en hebben zij althans het toppunt der beschaving bereikt.</p>
<pb n="524"/>
<p>Waarschijnlijk heeft deze reden den amanuensis van den Duitschen geleerde bewogen, diens verklaring in dit opzicht ongemoeid te laten. Aan het slot evenwel werd hem de waarheid te machtig, en moest hij aan Peschel en von Hellwald gelijkelijk een terechtwijzing toedienen. In een uitvoerige noot schetst hij de tijdperken, die men z.i. in de ontwikkelingsgeschiedenis der godsdienst behoort te onderscheiden. Bovenaan staat het ideaal, het verloren paradijs der ‘volkomen godsdienstloosheid.’ Verscheiden Braziliaansche stammen, een gedeelte der Eskimo's, de Californische Indianen, de Hottentotten, de Bachahnikaffers, de inboorlingen van Nieuw-Holland en andere ‘wilden’ gaan ons, domme Christenen, heden ten dage reeds voor in het koninkrijk der hemelen. ‘Zij hebben geen afgoden, geen tempels, geen offergebruiken. Met een woord zij hebben niets, dat het kenmerk van een godsdienst of van een vroom gebruik draagt. Zij verdiepen zich nooit in overpeinzingen over de schepping der wereld. Gedachteloos nemen zij de gaven in ontvangst, welke woud en veld hun bieden. Zoo leven zij stompzinnig van den eenen dag tot den anderen voort.’</p>
<p>Hoe heerlijk! Hoe onuitsprekelijk genotvol moet dat leven der stompzinnige, gedachteloos daarheen fladderende wilden zijn. Met het oog op dergelijke benijdenswaardige tafereeltjes, laat zich een andere groote ontdekking der ethnologie begrijpen. Von Hellwald stipte haar aan in een ander verband, waar zij voor den oningewijde niet aanstonds volkomen duidelijk was. Hij noemde haar met reden een ‘verrassend’ feit, nl. ‘dat het grootste geluk waarschijnlijk niet op de hoogste, maar integendeel op de laagste trappen van beschaving gezocht moet worden.’<note n="1)" place="foot">Ter beoordeeling van deze stelling, zij het mij vergund te verwijzen naar <hi rend="spat">Geluk en beschaving</hi>, opgenomen in het <hi rend="spat">Godsdienstig Album</hi>, Maart 1876.</note> Bij een mogelijken herdruk worde het verzwakkende ‘waarschijnlijk,’ met het oog op de aanteekening van Dr. Hartogh Heijs van Zouteveen gerust geschrapt.</p>
<p>Hoe ongelukkig voor de menschheid, dat zij niet in haar geheel bij de gezegende ‘volkomen godsdienstloosheid’ mocht blijven staan. Helaas, de strijd om het bestaan eischte achtereenvolgens een gebruik maken van het Fetisisme, Totemisme, Schamanisme, de Idolatrie, het Monotheïsme en het Pan-<pb n="525"/>theïsme. Maar daarmede zijn dan ook hare verst gevorderde zonen, Boedisten en wijsgeeren van den lateren tijd, als Spinoza, Schopenhauer en von Hartmann, tot het voorportaal van den nieuwen tempel der godsdienstloosheid doorgedrongen. ‘Bij vele op hoogen trap van ontwikkeling staande individuën’ - zooals Dr. Hartogh Heijs van Zouteveen, de ethnoloog von Hellwald, een aantal leeraren en leerlingen onzer hoogere burgerscholen, peinzensmoede jonge dametjes en dito heertjes, vrienden van Jan Rap en consorten uit hoofdstraten, achterbuurten en stegen, allen te gader redeneerende toonbeelden van lichtzinnigheid, oppervlakkigheid of onverschilligheid, slechts bij uitzondering ernstige naturen, voor wie de twijfel waarheid, het ongeloof overtuiging is geworden - ‘maar nog bij geen volk als zoodanig, treedt de wijsbegeerte geheel in de plaats van den godsdienst, en dat ook deze met de verhevenste zedeleer en het reinste leven gepaard kan gaan, blijkt uit Confucius, wiens leven beantwoordde aan zijn leer, en in wiens boeken de naam God geen enkele maal voorkomt.’</p>
<p>O zaligheid niet af te meten! Heerlijk ideaal van het volk der toekomst! Verlost zelfs van den naam God; van den geringsten tot den aanzienlijkste allen zonder onderscheid aan de voeten gezeten van een Schopenhauer of von Hartmann; wijsgeeren van de wieg tot aan het graf; godsdienstloozen, voor wie alle dingen nieuw geworden zijn, behalve wellicht het beste boek van den ouden bijbel, het boek <hi rend="spat">Esther</hi>, dat zij in hooge eere hebben gehouden, omdat daarin ‘de naam God geen enkele maal voorkomt!’</p>
<p>Als curiositeit voor de wetenschap der godsdienst in het algemeen en die harer ontwikkelingsgeschiedenis in het bijzonder, is de aanteekening van Dr. H.H.v.Z. inderdaad belangrijk.</p>
<p>De ethnoloog moge in de boven aangehaalde verklaring al iets te ver zijn gegaan in het toekennen van een tijdelijk recht van bestaan aan de godsdienst; hij haast zich onmiddellijk daarop, de begane fout zooveel mogelijk goed te maken. Het is alsof hij zijne lezers toeroept: meent toch niet, dat ik werkelijk eenige waarde hecht aan de godsdienst of hare instandhouding voor het oogenblik althans wenschelijk acht. Verre van dien. Dat het protestantisme nog godsdienstig gevoel, m.a.w. kracht genoeg heeft tot het oprichten
<pb n="526"/>van nieuwe secten, bewijst ‘dat wij daarin nog met lagere trappen van ontwikkeling te doen hebben.’ De hoog ontwikkelde mensch is boven de kinderachtige aandoeningen van het godsdienstig gevoel verheven. Mozes was een stumper, Jesaja een stumper, Paulus een stumper, Luther een stumper, Schleiermacher een stumper, Parker een stumper en de grootste stumper van allen was Jezus. De helden der vroomheid, de baanbrekers op het gebied der godsdienst, de echte ‘apostelen en profeten,’ in welk land of in welken tijd zij ook mochten leven, stonden immer eenige sporten lager in ontwikkeling dan de tijdgenooten die om hen lachten, hen vervolgden en doodden. In de beurtelings machtelooze en overmoedige woede of door niets te verstoren onverschilligheid hunner tegenstanders ligt het kenmerk der hoogere beschaving van dezen, vergeleken bij genen. Hadden Athene en Jeruzalem gezwegen, de ethnologie zou Sokrates en Jezus veroordeelen.</p>
<p>Het indifferentisme begroet zij ‘als een kenteeken van vooruitgang.’ Gij verwondert u daarover, wanneer gij let op de wrange vruchten, die het afwerpt voor het zedelijk, huiselijk en maatschappelijk leven? Gij wijst op het stroeve onbeminnelijke gelaat van den indifferentist? Op zijn gebrek aan liefde, op zijn gemis van zelfverloochening, op zijn ongebreidelden lust om anderen ten bate van zichzelf te bedriegen, te vernederen, uit te zuigen, te bestelen, waar dit zonder gevaar voor straf kan geschieden? Gij legt den vinger op de wonde plekken onzer samenleving, waar eerlijkheid, oprechtheid, waarheidsliefde, te gelijker tijd met den levenslust en wakkeren ondernemingsgeest, witte raven worden; en gij hadt met velen gedacht aan een nauwen samenhang tusschen deze verschijnselen en het toenemend indifferentisme? Maar ik heb u immers gezegd, dat de ethnoloog het verband der dingen veel beter doorziet dan dit ooit mogelijk is geweest aan hem, die het leven eenvoudig waarneemt met het oog van den practicus of met den blik van den in ouderwetschen trant wetenschappelijk gevormde.</p>
<p>Hij ‘bidt’ niet meer ‘om verlossing van het atheïsme.’ Foei, bidden.....wie doet dat nog in onzen tijd, indien hij althans tot de hoogstbeschaafden wil worden gerekend? En dan bidden om verlossing van wat veeleer als een rijke zegen zou mogen worden toegejuicht! Dat zou al heel dom
<pb n="527"/>zijn en een achterlijkheid verraden, die ver staat beneden het peil der zooeven ‘uit het dier’ geboren menschheid, wier stompzinnige exemplaren ten minste nog slim genoeg waren om ‘gedachteloos’ de gaven aan te nemen, ‘welke woud en veld hun bieden.’</p>
<p>Neen, de ethnoloog ‘herinnert zich;’ wat dunkt u, klinkt dat niet heel wat voornamer dan <hi rend="spat">bidden</hi>? Hij herinnert zich ‘dat de hoogste ontwikkelingsperioden der beschaving steeds die waren, waarin het atheïsme en het godsdienstige indifferentisme den schepter zwaaiden.’</p>
<p>Gij duizelt en meent de herinnering te hebben verloren van al wat de geschiedenis u immer leerde? Gij stamelt reeds, om te beginnen, de woorden: Fransche.....omwenteling.....Ga niet voort. Von Hellwald komt u vriendelijk te gemoet met de aanvullende toelichting: ‘Zoo was het in het Romeinsche wereldrijk in het tijdvak van Augustus, zoo was het in den bloeitijd der Arabische beschaving onder de Abassiden, zoo was het in het tijdperk der renaissance.’</p>
<p>Zeg niet dat de voorbeelden u niet aanstaan, dat gij ze onmogelijk kunt toelaten, omdat het bijgeloof en de zedeloosheid in de bedoelde tijdperken en landen veel te oppermachtig heerschten om die dagen als bij uitstek beschaafde te kunnen roemen. Zeg niet dat beschaving voor u iets meer is dan literatuur en weelde. Want gij zoudt slechts nieuwe domheden zeggen en toonen, dat gij nog nooit goed hebt begrepen, wat beschaving eigenlijk is, misschien wel tengevolge van uw achterlijk waarde hechten aan godsdienstig zedelijk leven. Hoor slechts.</p>
<p>‘Daar echter volmaaktheid in den zin der ethici aan de menschelijke dingen nimmer bescheiden schijnt te zijn, zoo zijn deze schitterende tijdperken der beschaving steeds met zedeloosheid en bijgeloof gepaard gegaan, waarvan de aangroei met het zinken van den godsdienst, d.i. van het geloof in directe verhouding staat.’</p>
<p>Een onvermijdelijk fatalisme, gij hebt het vernomen, doet de hoogste beschaving gepaard gaan met verregaande zedeloosheid en ergerlijk bijgeloof. Toch blijft die beschaving de hoogste. Men moet het maar weten.</p>
<p>‘Het zinken van den godsdienst’ houdt gelijken tred met den aangroei van zedeloosheid en bijgeloof. Als dat waar is,
<pb n="528"/>zou men meenen, is het zaak, in naam der beschaving, de banier der godsdienst hoog te houden. Maar neen, de ethnologie leert dat anders. Als de teruggang der godsdienst den bloei van zedeloosheid en bijgeloof insluit, zoo redeneert zij, dan moeten wij ons tevreden stellen met beschaving + zedeloosheid en bijgeloof, en haar de hoogste achten, want het staat nu eenmaal vast, dat de hoogste ontwikkelingsperioden der beschaving steeds die waren, waarin het atheïsme en het godsdienstig indifferentisme den schepter zwaaiden.</p>
<p>Het weren van zedeloosheid en bijgeloof is lofwaardig. De ethnoloog spreekt het niet tegen. Hij keurt het zelfs goed en prijst de godsdienst die dit werk hielp verrichten, mits zij zich niet verstoute den arbeid voort te zetten in dier voege, dat er op den hoogsten trap van beschaving nog plaats zou zijn voor godsdienstig geloof, laat staan dan dat dit geloof er zou moeten worden gevonden, op straffe dat de hoogste beschaving niet langer hoogste beschaving zou mogen heeten.</p>
<p>‘Niemand,’ zegt von Hellwald, ‘kan de verdienste van het Christendom ten opzichte van het baanbreken voor de ontwikkeling der beschaving in Europa op hooger prijs stellen dan wij.’ De ethnoloog wil toegeven wat hij kan en van zijne lankmoedigheid de treffendste proeve geven. Waarlijk, hij meent het zoo kwaad niet met het Christendom....als historisch verschijnsel. Maar verder moeten de vrienden van Jezus' godsdienst hem niet lastig vallen om concessies of huldebetoon aan zekere levenwekkende kracht van het Evangelie. De aan den dag gelegde toegeeflijkheid kan hem reeds verdriet genoeg berokkenen. Of heeft zij hem niet in openbare tegenspraak gebracht met Carl Vogt, den grooten physioloog en kenner van den ‘voorhistorischen’ mensch, en daarom ook uiterst bevoegd beoordeelaar van de waarde der godsdienst in het algemeen en van het Christendom in het bijzonder? Dr. Hartogh Heijs van Zouteveen, wiens hart hier balanceert tusschen twee om strijd gewaardeerde pioniers der beschaving, haast zich in een noot te herinneren, dat niet alle Duitsche geleerden over de beteekenis van het Christendom denken als von Hellwald. Vroeger had hij reeds de goedheid gehad, mede te deelen dat Carl Vogt zekere laag ontwikkelde, smalle schedels ‘die onder alle andere in vorm
<pb n="529"/>het meest op apenschedels gelijken,’ ‘Apostelschedels’ had genoemd, uit bijzondere referentie voor de eerste predikers van het Christendom, overwegende dat ‘er op zich zelve wel niets onwaarschijnlijks in gelegen zal zijn, dat de nieuwe godsdienst, voor welke de Romeinsche, zoo hoog ontwikkelde beschaving weder in den nacht der barbaarschheid terugzonk, door menschen ingevoerd moest worden, aan wier schedel de ontleedkundige de dierlijke apenkenmerken het rijkelijkst ontwikkeld vindt, terwijl de phrenoloog aan de ver naar achter gelegen kruin het orgaan der godvreezendheid sterk ontwikkeld zou kunnen vinden.’</p>
<p>Nu spreekt onze landgenoot, onder afkeuring van Vogt's heftigheid, als zijn eigen geloof uit, ‘dat een <hi rend="spat">onpartijdige</hi> beschouwing der geschiedenis tot het besluit moet voeren, dat de invoering van het Christendom een der hoofdoorzaken, zoo niet de hoofdoorzaak is geweest van den val der Graeco-Romeinsche beschaving. Sedert Constantijn, ten onrechte de Groote bijgenaamd, het Christendom uit louter politieke beweegredenen tot staatsgodsdienst van het Romeinsche rijk verhief, heeft Rome nog maar een enkel groot keizer gehad, den te vroeg gestorven Juliaan den afvallige.’</p>
<p>Dat ‘geloof’ van den heer H.H.v.Z. is zeker niet verkregen door toepassing van de ‘natuurwetenschappelijke methode van onderzoek,’ want deze ‘trekt nooit stellige besluiten alleen uit de gelijktijdigheid van twee verschijnselen,’ gelijk von Hellwald te recht opmerkt. Om de invoering van het Christendom een der hoofdoorzaken, zoo niet de hoofdoorzaak te kunnen noemen van den val der Graeco-Romeinsche beschaving, dient men volstrekt blind te zijn voor den kanker, die sedert eeuwen aan die beschaving knaagde, zoowel als voor den alles overweldigenden invloed door de groote volksverhuizing uitgeoefend op het leven der oude staten, met name der Grieken en Romeinen. Het Christendom aansprakelijk te willen stellen voor het werk der Hunnen en Vandalen verraadt inderdaad een bijzonder ‘onpartijdige beschouwing der geschiedenis.’</p>
<p>Intusschen was het niet noodig, dat de heer von Hellwald een terechtwijzing van zijn tolk ontving, ter wille van den lof door hem aan het Christendom toegezwaaid. Want aanstonds laat de ethnoloog op de aangehaalde woorden vol-<pb n="530"/>gen: ‘doch de natuurlijke ontwikkeling brengt mede, dat datgene, wat eens gunstig werkte, later tot een struikelblok wordt.’</p>
<p>Een gek geval voor de ethnologie en voor de hoogste beschaving, d.i. de beschaving + zedeloosheid en bijgeloof. De dagen komen en moeten ‘natuurlijk’ onvermijdelijk komen, dat beiden een struikelblok zullen zijn voor de menschheid. Voorloopig is dat echter nog maar alleen het geval met het Christendom. Hoe ver zouden wij reeds op de baan der beschaving + zedeloosheid en bijgeloof zijn gevorderd, indien die lastige godsdienst van Jezus niet nog altijd, onder verschillende vormen, een macht ware in de wereld, een macht die sommigen beweegt, liever wel te doen dan zich netjes te kleeden en anderen aanspoort met hunne talenten te woekeren, in stede van zich te baden in de stroomen der weelde; een macht die het bijgeloof bekampt en de zedeloosheid dag aan dag op de hielen zit en vervolgt tot in haar meest verborgen schuilhoeken; een macht die aldus langs verschillende wegen - hoe jammer dit ook op zichzelf moge wezen - duizenden handen onttrekt aan den arbeid, die door literatuur en kunst moet worden verricht tot opbouw van den tempel der ‘beschaving;’ een macht die duizenden troost in hun droefheid en andere duizenden bezielt met frisschen levensmoed; een macht die nog altijd voortgaat rozen te strengelen om het kruis en een glimlach te tooveren op het gelaat van haar dienaar, een glimlach die spreekt van ongekunstelde vreugde en rein levensgenot, een glimlach die den spot drijft met de wijsheid der ethnologie, als zij de wereld denkt te ‘verrassen’ met het ‘feit’ door haar waargenomen in de kringen harer hoogst beschaafde en ‘op hoogen trap van ontwikkeling staande individuën:’ ‘dat het grootste geluk waarschijnlijk’ - nog altijd maar <hi rend="spat">waarschijnlijk</hi>! - ‘niet op de hoogste, maar integendeel op de laagste trappen van beschaving gezocht moet worden.’</p>
<p>‘De natuurlijke ontwikkeling brengt mede, dat datgene, wat eens gunstig werkte, later tot een struikelblok wordt.’</p>
<p>Hoe dom dat men deze waarheid niet eerder heeft erkend. De voorbeelden, die haar predikten, lagen toch maar voor het grijpen. Daar hebt ge het zedelijk gevoel, het bewustzijn van goed en kwaad. Een hefboom weleer voor de krachtige
<pb n="531"/>ontwikkeling van den enkelen mensch en den bloei der staten. Een struikelblok is het geworden op den weg naar de hoogste beschaving, d.i. de beschaving + zedeloosheid en bijgeloof.</p>
<p>Daar hebt ge de rede, het verstand. Een kostelijke gave, waarvoor het menschenkind eenmaal, toen het nog bidden mocht en gelooven, vurig zijn goden dankte. Een struikelblok is het geworden op den weg naar de hoogste beschaving, d.i. de beschaving + zedeloosheid en bijgeloof.</p>
<p>Daar hebt ge het schoonheidsgevoel. Weleer een onuitputtelijke aanleiding tot scheppen en genieten. Een struikelblok is het geworden, op den weg naar de hoogste beschaving, d.i. de beschaving + zedeloosheid en bijgeloof.</p>
<p>Daar hebt ge de mathesis, die we als jongens beoefenden; de logica in wier streng gareel we als studenten poogden te loopen; het onschuldige spel, waarmede we ons als knapen en aankomende mannen vermaakten. Hoe gunstig werkte dat alles op onze ontwikkeling en hoe staat het ons thans in den weg. Het zijn struikelblokken geworden op onzen weg naar de hoogste beschaving. Natuurlijk.</p>
<p>Indien gij er aan twijfelt, raadpleeg de ethnologie en erken dat het u tot heden aan een juist inzicht in de meest eenvoudige dingen heeft ontbroken.</p>
<p>Wat velen voorbijgezien - hoe konden zij zoo kortzichtig zijn! - is ‘dat wij de beschaving en ontwikkeling in haar tegenwoordigen zoo zeer bewonderden vorm’ - zijn wij er dan reeds? Ik dacht dat wij ons nog maar altijd op weg bevonden naar het toppunt der beschaving? - ‘<hi rend="spat">juist slechts daardoor</hi> (von Hellwald laat cursief drukken) verkregen hebben, dat wij ons weder van de eens weldadige boeien van den godsdienst, d.i. van het Christendom, hetzij dan protestantsch of katholiek, <hi rend="spat">bevrijd</hi> hebben.’</p>
<p>De gevangenschap van achttien eeuwen is opgeheven. Leve de vrijheid! Weg met het Christendom! Edoch, handelt zachtkens met den jongeling, ik wil zeggen: met den afgeleefden grijsaard. Geef hem een getuigschrift van goed gedrag mede. Dat heeft hij inderdaad verdiend. Smeed hem ten gerieve, nu hij zelf een onmogelijkheid is geworden, een paar onmogelijke dingen, ‘eens weldadige boeien.’ Het domme voorgeslacht kan die in den zak steken, ik bedoel het com-<pb n="532"/>plimentje, waarmede het Christendom naar huis wordt gezonden. ‘Eens weldadige boeien.’ Die vaderen verdienden niet anders, gebrekkig beschaafden als zij waren, zij het ook wellicht wat minder zedeloos en bijgeloovig dan het nageslacht, dan een slavenleven te leiden en door een godsdienst - ba, wat diepe vernedering! - door een godsdienst in boeien geklonken en stevig binnen de perken gehouden te worden.</p>
<p>De steen der wijzen, gezocht naar men weet op elk gebied, is gevonden voor allen die streven naar uitbreiding van ‘beschaving en ontwikkeling.’ Men moge vrij smalen: het middel is al te eenvoudig, om er zooveel ophef van te maken. Ik zeg: jaloezie, mijne heeren! Het ei van Columbus. Eenvoud is door alle eeuwen heen het kenmerk der waarheid geweest. Dat wisten reeds de Romeinen en ik heb nog niet gehoord dat de natuurlijke ontwikkeling der menschheid gebiedt, in die spreuk tegenwoordig een struikelblok te zien. Wel houden sommigen nog altijd ‘beschaving en ontwikkeling’ voor de vruchten van een zeer samengesteld proces en spreken zij, als gij aandringt op een nadere verklaring, van talloos vele oorzaken en invloeden, deels natuurlijke, deels kunstmatige, deels stoffelijke, deels zedelijke. Maar die sommigen zijn achterblijvers, leerlingen van de oude school, die sedert lang heeft uitgepraat. De ethnologie is gekomen en heeft geleerd, hoe men den langen weg in een oogwenk kan afleggen. Noem nu haar voorschrift vrij: een stappen met zevenmijls laarzen, een doorhakken in plaats van ontwarren van den knoop. Ik zeg nog eens: jaloezie, mijne heeren! Leve de ethnologie!</p>
<p>‘Beschaving en ontwikkeling,’ - gij wilt ze bevorderen, brengen in de achterbuurten, op het platte land, in de hut van den heibewoner, op de markt, in de drukke straten onzer groote steden, in ons gansche vaderland, voor zoo ver zij zich daar nog niet bevinden ‘in haar tegenwoordigen zoo zeer bewonderden vorm?’ Schaf af het Christendom; bevrijd het volk van de ‘eens weldadige boeien van den godsdienst.’ <hi rend="spat">Juist slechts daardoor</hi> hebben de beschaafden en ontwikkelden verkregen wat zij aan beschaving en ontwikkeling bezitten. De ethnologie heeft de groote waarheid ontdekt.</p>
<pb n="533"/>
<p>Kan het eenvoudiger? Hoe beschaafd en ontwikkeld moeten de pas ‘uit het dier’ voortgekomen menschen van Dr. Hartogh Heijs van Zouteveen zijn, in hun nog onbedorven staat van ‘volkomen godsdienstloosheid.’ Wonen hunne benijdenswaardige nakomelingen wellicht wat ver van u af, om u door eigen aanschouwing van die waarheid te overtuigen; neem dan op een andere wijze de proef op de som. Zie rond in uwe naaste omgeving - het valt tegenwoordig gemakkelijk genoeg - en laat uw blik rusten op de zoogenaamde beschaafden en ontwikkelden, die met het Christendom hebben gebroken en op hen die nog altijd de godsdienst van Jezus in eere houden, liefhebben en naar hare voorschriften trachten te leven. Bij een weinig opmerkzaamheid moet het u treffen, hoe de eersten allen zonder onderscheid inderdaad beschaafd en ontwikkeld zijn, de laatsten daarentegen slechts in naam, door kleeding, stand of overlevering, boven de onontwikkelden zijn verheven. Indien gij ooit tot een andere slotsom mocht komen, houdt het er dan gerust voor, dat de ‘eens weldadige boeien van den godsdienst’ u nog altijd gevangen houden en u met blindheid hebben geslagen.</p>
<p>De ethnologie heeft een diepen blik geslagen in het wezen der godsdienst en hare beteekenis voor het leven. Behalve de genoemde ontdekkingen, worde nog deze aan de vergetelheid ontrukt. ‘Elke godsdienst bestaat uit een meer of minder goede wetgeving om het menschelijke leven te regelen.’ De Fransche wijsgeeren der voorgaande eeuw hadden het dus nog zoo mis niet, toen zij de godsdienst een politiemaatregel noemden en een uitvinding van de priesters om het volk in bedwang te houden. Dat zij nog een andere, een hoogere beteekenis zou hebben dan het handhaven der openbare orde en hoogstens tevens van den huiselijken vrede; dat zij de voldoening beoogt van diep gevoelde, heilige behoeften des harten en dat zij geboren werd zoowel uit een besef van diepe afhankelijkheid als uit een onweerstaanbaren drang naar aanbidding; zie, dat waren bespottelijke droomerijen van den nog onbeschaafden en onontwikkelden mensch, wien de ethnologie nog niet had bevrijd uit de boeien van het Christendom. Nu is men wijzer geworden. Nu weet men:</p>
<p>‘Elke godsdienst bestaat uit een meer of minder goede wetgeving om het menschelijke leven te regelen; ongelukkig
<pb n="534"/>laten, gelijk Gerhard Rohlfs zeer juist opmerkt, deze wetten, die in den tijd van haar ontstaan en voor de toenmalige volken wellicht hoogst gepast waren, allen een uiterst veelzijdige interpretatie toe, en wel die der rechters, d.i. der priesters. Bij de christelijk-katholieke kerk heeft dit tot den onfeilbaren paus, bij de orthodoxe protestanten tot den onfeilbaren dominé (Dr. H.H.v.Z. teekent aan: “lees: onfeilbare letter des bijbels”) bij de Grieken tot de onfeilbare synode, waarvan de keizer aller Russen de opperheer is, bij de Mohamedanen, bij welke de opperste geestelijke macht van den beginne af de wereldlijke met zich vereenigde, tot den onbeperkten alleenheerscher gevoerd.’</p>
<p>Wat dunkt u van zulk een genialen greep? Hoe treffend zijn hier het begin en het einde, de wet en haar laatste resultaat, in weinige regelen samengevat en dat voor zoo omvangrijke godsdiensten als de verschillende afdeelingen van het Christendom en het Mahomedanisme! Hoe scherpzinnig, hoe juist gezien: de paus, de dominé, de synode, allen onfeilbaar, en de onbeperkte alleenheerscher der Mahomedanen, spruiten van één stam, de welig opgeschoten telgen van wetsartikelen die voor veelzijdige interpretatie vatbaar zijn! Het is inderdaad koddig, ik wil zeggen: indrukwekkend. Hier is aanleiding om van verrassende feiten te spreken. Wie had het ooit kunnen denken, als hij een onderzoek instelde naar de oorzaken van de toenemende macht en eindelijk onfeilbaar verklaring der pausen, dat de reden van een en ander zoo voor de hand lag en werkelijk in niets anders bestond dan in de omstandigheid, dat de priesters verschillende uitleggingen zouden kunnen geven van sommige woorden des bijbels, der kerkleer of der overlevering? Naar de herkomst van den ‘onfeilbaren dominé’ had men niet eens ernstig onderzocht. Dat werk was tot heden voor allen te zwaar, omdat men niet eens 's mans tegenwoordig adres kende. Wel heeft men zich meermalen afgevraagd, hoe de orthodoxe protestanten zijn gekomen tot het aannemen van een ‘onfeilbare letter des bijbels,’ en men vergenoegde zich dan in den regel met een verklaring, waarin veel voorkwam van den ouden Roomschen zuurdeesem, die zoo diep in het bloed zat, dat men het eene gezag niet kon prijsgeven, zonder zich vast te klemmen aan het andere. Maar dat die
<pb n="535"/>letter haar ontstaan dankte aan de mogelijkheid, dat priesters - het schijnt dat de ethnologie ook onder de protestanten priesters heeft ontdekt - verschillende verklaringen zouden kunnen geven van dezelfde teksten; dat kon onmogelijk in de gedachten komen van een gewoon mensch, die slechts over de alledaagsche middelen, die den geschiedvorscher ten dienste staan, heeft te beschikken. Om een dergelijke vondst te doen, moet men ethnologisch gevormd zijn, iets van het genie in zich hebben.</p>
<p>Wij kunnen intusschen ons voordeel doen met de vrijgevig geschonken mededeelingen en verwachten nog menigen lichtstraal op het vaak duistere gebied der godsdienstgeschiedenis, van de zijde der nieuwe wetenschap.</p>
<p>Het kan ons, na het gehoorde, niet verwonderen, dat de ethnoloog, die er zich op mocht beroemen, te schrijven zonder eenig ‘staatkundig doel,’ ook volstrekt onpartijdig was en de veelzijdige waarheidsliefde van den echten kenner van het verleden aan den dag legde bij het wegen tegenover elkander van het katholicisme en het protestantisme. Toch kan het leerrijk zijn, een enkelen blik te slaan in het gevoerde pleidooi. Er valt allicht een bijdrage aan te ontleenen voor onze kennis van de ethnologie.</p>
<p>Als er sprake is van Engeland's staatkundige vrijheden, betoogt von Hellwald hoe hare ontwikkeling dagteekent ‘van den beginne af,’ en zij dus lang voor de zestiende eeuw waren voorbereid of reeds bestonden. ‘Men mag aan de kerkhervorming dus geen grooter lof geven, dan dat zij geen hinderpaal tegen deze ontwikkeling, ja daaraan wellicht zelfs bevorderlijk geweest is.’ De gevolgtrekking is karakteristiek, om inhoud en vorm. Of is het mogelijk, zich lankmoediger te toonen tegenover eene, die blijkbaar zwaar heeft misdreven en blijde mag zijn, dat men haar het leven niet beneemt? Het is dan ook geen geringe lof: gij, die u inbeeldt een levenwekkende kracht te zijn, gij hebt ten minste niet de ontwikkeling van edele levenskiemen gestuit. Voor wie nog niet ten volle den omvang der loftuiting mochten beseffen, voegt de auteur er aan toe: ‘Deze verdienste is wel groot genoeg, om geen verdere overdrijvingen noodig te hebben en niet aan het protestantisme toe te schrijven, wat een nationaal Oud-Germaansch erfgoed is.’ Ziet ge, daar wringt de
<pb n="536"/>schoen. De oud Germaan, tuk op zijne vrijheden en rechten, kan niet dulden, dat een andere arm dan de zijne ooit dezelfde heilige zaak en soms met meer geestkracht en doortastenden moed heeft verdedigd. Zoo dikwerf er maar van ter zijde eenige aanleiding bestaat, den gunstigen invloed der reformatie op den loop der dingen en de lotgevallen der volken te erkennen, is de ethnoloog gereed met de aanwijzing, dat het Germaansche bloed de weldadige gisting bewerkte. Maar waarom dan datzelfde bloed niet even krachtig was opgetreden voordat die onschuldige kerkhervorming er bij kwam; dit blijft doorloopend onverklaard, ja onbesproken. De ethnologie is naijverig op elke macht, die haar ontstaan niet aan het ‘ethnische’ dankt en haren adeldom niet kan bewijzen door de rechtstreeksche afstamming van het ‘zuivere bloed.’ Of dit haar bijzonder geschikt maakt tot een onpartijdig oordeel vellen in zaken van geschiedkundigen aard? Hoe het zij, dit is zeker: als von Hellwald den weldadigen invloed der kerkhervorming, of der godsdienst in het algemeen, niet kan loochenen, omdat de bewijzen te sterk spreken, dan annexeert hij de zegenende engelen ten bate van zijn Germaansch bloed, of schrijft hun heilrijke werking toe aan den lageren trap van beschaving, waarop de volken, in wier midden zij arbeidden, zich toenmaals bevonden.</p>
<p>‘Geen denker zal loochenen’ - gij hoort het, de ethnoloog is zeker van zijne zaak en vermoedt zelfs geen tegenspraak van geestverwanten en evenknieën onder de ‘vele op hoogen trap van ontwikkeling staande individuën,’ als Carl Vogt en Dr. Hartogh Heijs van Zouteveen, die het lage standpunt, waarop men nog eerbied koestert voor de godsdienst, hebben overwonnen. - ‘Geen denker zal loochenen, dat de kerkhervorming in zichzelve een macht bezat, die aan de renaissance ontzegd was, deze zedelijke macht was echter een zoodanige’ - wat ik u bidden mag, lieve lezer, denk toch niet te hoog over hare beteekenis - ‘die wij slechts op lagere trappen van beschaving, en wel hoe lager des te meer aantreffen, namelijk <hi rend="spat">de macht van het geloof</hi>.’</p>
<p>Nu, denkt ge wellicht, de waardeering had geringer kunnen wezen; ‘de macht van het geloof,’ dat zegt nog al iets. Ze is een eerbiedwaardige, een alles overwinnende, een
<pb n="537"/>bergenverzettende. Hoe geweldig en grootsch waren vaak hare daden; getuige de wereldhistorie!</p>
<p>Ach arme, uwe kennis van het verleden is verouderd. Indien gij ooit aan ethnologie hadt gedaan, zoudt ge beter ingelicht zijn. De macht van het geloof is een macht ja, maar slechts op lagere trappen van beschaving. Het kleppen van den vleugelslag der menschelijke ontwikkeling, is het gelui harer plechtige ter aarde bestelling. Het is eigenlijk een zwakheid van den onbeschaafden, onontwikkelden sterveling bij wier gratie de macht van het geloof heeft geheerscht en gebloeid, of soms nog haar tijdelijk recht van bestaan weet te handhaven.</p>
<p>‘Dat de Germaansche volken als de jongere tot de kerkhervorming overhelden, is even zoo gemakkelijk verklaarbaar, als dat de jongeling in geestdrift ontvlamt voor idealen en aan idealen gelooft, die den ondervindingrijken grijsaard nog slechts een medelijdenden glimlach ontlokken.’</p>
<p>Ziet ge: dat hetzelfde zaad tusschen de doornen gevallen verstikt en geen vrucht draagt, terwijl het waar het diepte van aarde heeft gevonden, dertig, zestig, honderdvoudige vrucht voortbrengt; dat bewijst dat het zaad niet veel beteekent en dat de oogst eigenlijk een gevolg is van den uitstekenden toestand der akkers.</p>
<p>Dat de mensch in zijn jonge jaren beter leeren kan, dan wanneer hij oud geworden is, bewijst dat elke wetenschap, op wier beoefening het jonge geslacht zich met ijver toelegt, en met vrucht, inderdaad weinig waarde heeft. De ondervindingrijke grijsaard, die zijn leven lang achter den ploeg liep of dienst deed in de fabriek, heeft slechts een medelijdenden glimlach voor ethnologie, zoölogie, indologie, sociologie, physiologie, theologie, en van welke wetenschappen meer hij de namen toevallig hoort noemen. De oude heeft gelijk: van idealen eet men geen brood; de wetenschap wordt in den regel slecht betaald.</p>
<p>Hoe verstandig waren toch de volken, die in de zestiende eeuw weigerden den nek te krommen onder het juk der kerkhervorming! Wel verspeelden zij op die wijs den weldadigen invloed eener zedelijke macht, wier optreden van groote beteekenis was voor den voortgang in ontwikkeling en beschaving; maar dat was slechts schijn. Op het hoogtepunt
<pb n="538"/>hunner beschaving hadden zij van die zijde geen hulp meer te verwachten. De ondervindingrijke grijsaard heeft geen behoefte aan den stok, waarop de jongeling, bij zijn dwepen met idealen, moet steunen, zal de voet niet uitglijden en de hand niet mistasten. Hij glimlacht, de grootmoedige oude, wiens zilveren haren van een lange levenservaring en een wenkend graf getuigen, als hij ziet hoe de bloode jongeling zich vastklemt aan de godsdienst en frissche levenskracht verwacht van hare vernieuwing in edeler gestalte. Want, indien gij het nog niet goed mocht weten, kan de herhaling geen kwaad:</p>
<p>‘De diep-godsdienstige zin is een zeker kenmerk van nog onontwikkelde trappen van beschaving, en <hi rend="spat">omdat</hi> zich de Germaansche volken destijds nog op zulke trappen bevonden, gaven zij zich met ijver aan de kerkhervorming over.’ Anders, gij kunt er u van verzekerd houden, zouden zij wel wijzer zijn geweest.</p>
<p>Daar is in die geheele voorstelling veel wat u aan een omgekeerde wereld doet denken? Wel mogelijk; gij waart misschien ook nog nimmer in het gezelschap van volbloed ethnologen, die slechts rekening houden met de feiten en zich nooit in ijdele bespiegelingen verliezen. De ontdekkingen der nieuwe wetenschap zijn talrijk. Een Buckle meende haar nog ongestraft te kunnen veronachtzamen, maar dat zal in het vervolg niet weer gebeuren.</p>
<p>Misschien is het volgende duidelijker. ‘Het feit, dat slechts in Germaansche landen (waaronder wij ook Genève met Calvijn rekenen) kerkhervormers met goed gevolg optraden,’ kan aller oogen er voor openen, ‘dat het ethnische en niet de geloofsbelijdenis de beslissende oorzaak is’ in het vraagstuk: vanwaar de meerdere vrijheid en welvaart in protestantsche boven katholieke landen?</p>
<p>Calvijn een Germaan! Heeft ‘de ethnoloog, wien het bloed als hoofdzaak geldt,’ niet alleen reeds door die ontdekking onsterfelijke verdienste? Zwingli en de andere Zwitsersche hervormers waren stellig ook allen van Germaanschen huize! Indien ooit hunne familieregisters het tegendeel mochten bewijzen, zij bij voorbaat herinnerd dat een vuige Romaan daar aan het knoeien is geweest. Het kan niet anders, de bedoelde mannen moeten Germanen geweest zijn. Waren zij
<pb n="539"/>het niet, dan is het een vergissing, des noods van de natuur in eigen persoon. Het ethnische en niet de geloofsbelijdenis is de beslissende oorzaak.</p>
<p>Wat het goede betreft, dat die geloofsbelijdenis ooit mocht hebben gewrocht:</p>
<p>‘Evenals de met idealen bezielde jongeling zich tot daden verheft, die het nuchtere verstand nooit kan volbrengen, zoo schepten ook de Germaansche volken uit de in hun eigen boezem ontstane kerkhervorming, derhalve uit zich zelve, de kracht tot hoogere vlucht.’</p>
<p>Hoe nu? Heeft de zwakke jongeling het toch verder gebracht dan de ondervindingrijke grijsaard? Zal de medelijdende glimlach ten slotte toch besterven op diens uitgebleekte wangen?</p>
<p>Eere dan aan de ‘zedelijke macht,’ die den nog niet afgeleefden knaap met geestdrift wist te vervullen! Eere aan de door ondervindingrijke grijsaards met hoongelach begroete idealen, die een jong en krachtvol geslacht wisten te bezielen, zoodat het binnen weinige jaren de levensmoede ouden ver boven het hoofd was gewassen!</p>
<p>Zacht wat, mijn waarde. Verheug u niet te spoedig in de erkenning der groote verdienste van de kerkhervorming der zestiende eeuw. Gij hebt het immers gehoord: ‘de kracht tot hoogere vlucht,’ den Germaanschen volken met de kerkhervorming geschonken, hadden dezen ‘uit zich zelve,’ dat wil zoo veel zeggen als: ontleend aan het eigen bloed, dat door de gespierde aderen stroomde.</p>
<p>De kerkhervorming is ‘ontstaan uit den eigen boezem der Germaansche volken.’</p>
<p>De kerkhervorming was ‘een zuiver Germaansch werk.’</p>
<p>De kerkhervorming ‘ontsproot uit het diepgeloovige Duitsche gemoed.’</p>
<p>‘De Germaansche geest verbrak de boeien der kerk.....ook die van het wereldlijk gezag.’</p>
<p>‘Wij weten, dat dit een overoud erfgoed der Germaansche stammen is.’</p>
<p>‘De aard van het gemoed der Germanen bewerkte.....dat zij op den duur het juk der kerk niet verdroegen en de kerkhervorming schiepen.’</p>
<p>‘De grondbegrippen der staatkundige en godsdienstige vrij-<pb n="540"/>heid......ontspringen uit het innerlijk wezen van het Germaansche ras.’</p>
<p>‘Alleen het diepe, ernstige geloof, dat op den bodem van elk echt Germaansch gemoed sluimert’ - het geloof nl. dat wij ‘slechts op lagere trappen van beschaving, en wel hoe lager des te meer, aantreffen’ - ‘heeft de kerkhervorming tot rijpheid gebracht.’</p>
<p>Alzoo, was er iets schoons, iets edels, iets goeds in het werk der kerkhervorming; heeft zij een ‘hoogere vlucht’ geschonken aan de volken, die haar aannamen en hen krachtig voortgedreven op de baan der ontwikkeling en der beschaving, vrijheid en welvaart in haar banier geschreven niet slechts, maar gebracht aan wie haar een plaats verleenden in huis en hart en land; dank dan de heerlijke vruchten, die rijpten aan den boom van het vernieuwd christelijk geloof, niet aan de kerkhervorming, die er nagenoeg part noch deel aan had, maar aan de ware bron, waaruit zij ontsproten, aan den Germaanschen geest, aan het Germaansche bloed! Hoed u daarom zorgvuldig voor het koesteren der ijdele verwachting, dat de zegeningen van het protestantisme ooit het deel zullen kunnen worden van niet-Germaansche volken. Het bloed van den Romaan - om dezen tot voorbeeld te kiezen - laat zich niet omzetten in het ‘sprudelnde’ vocht, dat den telg van Germaanschen bodem met het geloof der hervormden begiftigde.</p>
<p>Mocht ge wijzen op landen, waar de kerkhervorming niet onbeduidende veroveringen maakte, hoewel de bevolking geen druppel Germaansch bloed in de beschaafde aderen had; of meent gij uw twijfel aan de volstrekte juistheid van het medegedeelde te kunnen rechtvaardigen door een beroep op volken van erkend Germaansche afkomst, bij wie de elders gevonden vrijheid en welvaart, vruchteloos worden gezocht; de ethnologie heeft haar alles afdoend antwoord gereed, ter verklaring dezer uitzonderingen op den regel.</p>
<p>Ge hebt b.v. het oog gevestigd op het Romaansche Frankrijk en gedacht aan de daar gekweekte vrome vroede zonen der hervorming, die in ontwikkeling en beschaving stellig niet op een lageren, daarentegen gewoonlijk wel op een vrij wat hoogeren trap stonden dan hunne katholieke tijd- en landgenooten, die niets hadden te lijden van de nederbuigende
<pb n="541"/>‘zedelijke macht’ des geloofs en het medelijden inboezemende hechten aan de jongelingsidealen der jeugdige reformatie. Gij herinnert u de worstelingen der Hugenooten, de kracht hunner volharding, hun gedwongen vlucht naar Nederland en elders, tot groote onherstelbare schade van de welvaart van het eigen vaderland, waar zij in ieder opzicht toonbeelden van den vooruitgang en van nijvere plichtsbetrachting waren.</p>
<p>De ethnologie komt u te gemoet met de opmerking, waardoor gij u natuurlijk geheel ontwapend moet gevoelen: ‘Dat in katholieke landen, zooals in Frankrijk, de protestanten over het algemeen een voordeeliger plaats bekleeden, moet door dezelfde oorzaken verklaard worden, die de joden zoozeer in de hoogte gebracht hebben. Te midden van een uiterst groote meerderheid is de minderheid genoodzaakt om het wapen, dat haar in den strijd om het bestaan door het verschil in geloof ontgaat, door andere of ten minste door verhooging van de voordeelige eigenschappen harer leden te vervangen. De ontwikkeling van het verstand staat onder die eigenschappen boven aan, en daar, gelijk bekend is, de voortdurende oefening van een orgaan volgens de wetten der natuur een volkomener worden daarvan ten gevolge heeft, zoo is de hoogere plaats der protestanten in over 't geheel katholieke staten niets wonderbaars.’</p>
<p>Het is waar, Dr. Hartogh Heijs van Zouteveen brengt een bezwaar in tegen de juistheid dezer verklaring van den ethnoloog von Hellwald. Hij verwijst nl. naar het meerendeel der katholieken in de Vereenigde Staten, dat, gelijk Tocqueville getuigt, te midden van een uiterst groote protestantsche meerderheid, arm is, doch volgens bovenstaande redeneering juist welvarender moest zijn dan de protestanten. Maar onze landgenoot heeft te veel eerbied voor de resultaten der nieuwe wetenschap, dan dat hij niet aanstonds de kracht van zijn argument zou pogen te ontzenuwen met een: ‘Daar echter onder die katholieken een zeer groot aantal Ieren zijn, kan hier ook op ethnische oorzaken gewezen worden.’ Op gevaar af, dat ons gedrag oneerbiedig schijne naast zooveel bescheidenheid, zouden wij willen vragen: vanwaar dan dat in ons Nederland, met zijn overwegend protestantsche bevolking, de katholieken niet sedert lang in vrijheid, welvaart, ontwikkeling en beschaving de protestanten boven het hoofd
<pb n="542"/>zijn gegroeid? Van waar dat hier zelfs het met zoo sterken aandrang verlangde ‘evenredig’ gedeelte rechterlijke en andere hoogere betrekkingen niet zonder knoeierij en kennelijke bevoorrechtingen van Rome's godsdienst aan katholieken kan worden geschonken, omdat het getal gegradueerden en voldoend ontwikkelde mannen zoo onevenredig klein bij hen is? De strijd om het bestaan moest hier blijkens den genoemden regel, een geheel anderen uitslag geven. Of is het onze kortzichtigheid, die wederom de verborgen, maar daarom niet minder krachtig werkende ‘ethnische oorzaken’ voorbij ziet? Misschien zal Dr. Hartogh Heijs van Zouteveen wel zoo goed willen zijn, in <hi rend="spat">Maasbode</hi> of <hi rend="spat">Tijd</hi>, eenig antwoord te geven op die vraag. Want dat de ethnologie het bezwaar zal weten te ontzenuwen, mogen wij veilig aannemen.</p>
<p>Let maar eens op, hoe kordaat zij u het wapen uit de hand slaat, dat gij tegen haar hoofdstelling hebt ontleend aan de voorbeelden van volken, wier Germaansch bloed zuiver is gebleven, en bij wie wij niettemin de elders gevonden vrijheid, welvaart, ontwikkeling, beschaving vruchteloos zoeken.</p>
<p>Gij wijst o.a. op IJsland, ‘waar het Germaansche bloed tot op den huidigen dag toe het zuiverst gebleven is - von Hellwald is mijn zegsman - en waar desniettegenstaande “de industrie gering is, zelfs geen ambachtslieden bestaan, de volkshuishouding in den loop der geschiedenis achteruitgegaan is en smerigheid een van de kenmerken” der bevolking is. “Kortom deze eilandbewoners staan op een jammerlijken trap van beschaving.”</p>
<p>Gij meent nu wellicht, in uwe onnoozelheid, dat het Germaansche bloed niet alvermogend is. Hoe gij u bedriegt!</p>
<p>“De oorzaken van dezen toestand (waarin IJsland verkeert) liggen zonneklaar voor de hand: de ruwe natuur van den grond, die geen verdichting der bevolking toelaat, en de afgezonderde ligging van het eiland; de vooruitgang in beschaving van een volk hangt, gelijk bekend is, van twee factoren af, van de begaafdheid van het ras, waartoe het behoort, en van de uitwendige natuur; in IJsland werken beiden niet zamen, veeleer wordt het rijk begaafde Germaansche beschavingselement door de uitwendige natuur, waarin het gedwongen is te leven, overweldigd.”</p>
<pb n="543"/>
<p>Dat arme rijk begaafde Germaansche beschavingselement! Het kon tot werkeloosheid worden gedoemd door uitwendige tegenwerkende krachten. Van het protestantisme geldt dat natuurlijk niet. Dit beteekent óf alles óf niets, onder alle omstandigheden en in de verst van elkander verwijderde landen. “Als het waar is, dat de geloofsbelijdenis de hoofdvoorwaarde van den voorspoed en de vrijheid der volken is en dat de protestantsche godsdienst zijn lidmaten in vraagstukken, die op de beschaving betrekking hebben, ver boven de katholieken verheft, zonder dat het ras daarop invloed heeft, dan moet noodwendig hetzelfde resultaat zich overal openbaren, waar het protestantisme heerscht; want gelijke oorzaken, gelijke gevolgen.”</p>
<p>Het bloed mag hoofdvoorwaarde zijn van den voorspoed en de vrijbeid der volken, zonder dat de godsdienst daarop invloed heeft; maar dan behoeft niet noodwendig hetzelfde resultaat zich overal te openbaren, waar hetzelfde bloed wordt gevonden; want dan geldt de regel niet: gelijke oorzaken gelijke gevolgen. Maar pas dezelfde redeneering toe op de vermeende beteekenis van het protestantisme, en het omgekeerde wordt waarheid.</p>
<p>Ziedaar de logica der ethnologie.</p>
<p>Indien gij nog een enkel woord tot nadere toelichting verlangt; herinner u het bovengezegde over IJsland, en luister verder naar wat von Hellwald ons mededeelt van dat Germaansche lustoord.</p>
<p>“Daar is de landsgodsdienst de evangelisch-luthersche, en er bestaat op het geheele eiland niemand, die een ander geloof heeft, gezwegen dan een dissideerende secte. Het protestantisme” - hier zeker van demonischen oorsprong, geen “zuiver Germaansch werk,” niet “ontsproten uit het diepgeloovige Duitsche gemoed” - “leidt echter in IJsland tot volkomen dezelfde gevolgen, die men aan het katholicisme toeschrijft, tot verdomming van het volk en tot absolute beheersching van hetzelve door de priesterschap. Gelijk overal in protestantsche landen kan wel iedereen lezen, schrijven en rekenen, maar juist gelijk bij de Bouddhistische Oost-Aziaten heerscht in weerwil van deze algemeen verspreide kennis een diepe geestelijke duisternis in het land, die” - let wel! - “door den godsdienst van het volk veroorzaakt wordt. Zoo
<pb n="544"/>komt het, dat er wel geen enkel katholiek land zijn zal, waar de geestelijkheid een grooteren invloed op het private leven der afzonderlijke personen bezit, dan in het protestantsche IJsland.”</p>
<p>De godsdienst, “op lagere trappen van beschaving,” een zedelijke macht,’ wier bestaan ‘geen denker zal loochenen’ en wier ‘eens weldadige boeien’ zelfs het ‘op hoogen trap van ontwikkeling staande individu,’ dat hare kluisters sedert lang heeft afgeschud, zich genoopt ziet met het oog op het verleden te zegenen; die godsdienst heeft het - op hoogen trap van beschaving staande? neen, het - diep gezonken, het laag ontwikkelde, van vrijheid en welvaart misdeelde IJsland in een ‘diepe geestelijke duisternis’ gehuld, en dat niettegenstaande daar ‘het Germaansche bloed tot op den huidigen dag het zuiverst is gebleven.’</p>
<p>Wat dat kostelijk bloed toch te lijden kan hebben van de kinderen, die uit zijne lendenen voortgekomen, met vaderlijke en moederlijke teederheid gekoesterd zijn aan het warm kloppende hart van den Germaan, die ‘uit zichzelve,’ de ‘hoogere vlucht’ heeft genomen, waartoe zijn ‘diep godsdienstige zin’ hem in staat stelde, toen hij aan de hervorming het leven schonk en door hare idealen voortgedreven, zich op adelaarswieken verhief boven den minder bevoorrechten Romaan.</p>
<p>Friedrich von Hellwald heeft ergens van ‘ethnologische nonsens’ gesproken....</p>
<p>Elke bijdrage tot bevordering der beschaving, die gij op uwe wandeling door de wereldhistorie, in samenhang met het protestantisme ontmoet, is een vrucht van het zuivere Germanendom, zoo niet, dan zijn steeds de ‘natuurlijke oorzaken’ van haar ontstaan buiten het protestantisme om gemakkelijk aan te wijzen. Daarentegen is elk spoor van achterlijkheid in beschaving, van gemis van welvaart en vrijheid, in de zoogenaamde protestantsche landen der Germanen, een heilloos gevolg van het protestantisme. Beteekende dit iets, dan had het moeten zorgen voor het wegnemen dier sporen en het schenken der nu niet aanwezige weldaden, die dan natuurlijk niet op het ‘credit’ van den Germaanschen geest zouden worden gebracht.</p>
<p>‘Protestanten en Katholieken staan in Duitschland in ont-<pb n="545"/>wikkeling en beschaving volkomen met elkander gelijk. Waar dit niet het geval is, is het steeds gemakkelijk andere natuurlijke oorzaken daarvoor te vinden.’ De hervorming, wier zedelijke macht ‘geen denker zal loochenen,’ heeft dus de zonen harer moeder al heel liefdeloos en onzusterlijk behandeld.</p>
<p>Doch niet alleen dezen. Nergens is het bewijs geleverd, dat het protestantisme ‘voor de ontwikkeling der volken gunstiger werkt’ dan het katholicisme. ‘Wij zien in den vooruitgang der protestantsche volken het overwinnend omhoog stijgen van het jongere Germanendom, dat aan de oudere Romanen de rol van dragers der beschaving afneemt, tot het eens van zijn kant weder door de uit het oogpunt van de geschiedenis der beschaving gesproken, nog jongere Slaven ter zijde geschoven zal worden.’</p>
<p>Zoo spreekt de man, die ons voorlicht met den ‘fakkel der ethnologie.’ Het bekende weifelachtige schijnsel van fakkellicht zal wel de natuurlijke oorzaak zijn, dat wij eenige bladzijden verder, toen het waarschijnlijk dag was geworden, want de ‘renaissance’ was in haar luister opgegaan voor het oog van den schrijver, de mededeeling vinden, dat de Romanen, uit wier schoot de renaissance was geboren, ‘destijds’ dat is ten dage dier geboorte, ‘wat de beschaving aangaat, een ongetwijfeld veel hoogere plaats innamen’ dan de Germanen met haar ‘zuiver Germaansch werk,’ de kerkhervorming. ‘Juist omdat de Romanen deze grootere daad’ - de renaissance, een ‘zuiver Romaansch werk’ - ‘volvoerden, is het niet meer dan natuurlijk, dat heden,’ in de negentiende eeuw, ‘de rollen verwisseld zijn.’ Aan dat laatste valt toch niet te twijfelen, of hebben de Germanen niet, weinige jaren geleden, schitterende zegepralen behaald op de oudere Romanen, toen Duitschland zijne meerderheid allergevoeligst aan Frankrijk kenbaar maakte? Als het er op aan komt de groote feiten, waarmede de ethnologie alleen rekening houdt, scherp in het oog te vatten, dan behoeft men immers, sedert den bloedigen krijg van 1870-71, aan geen andere Germanen of Romanen te denken, dan aan Duitschers en Franschen? Het is reeds erg genoeg voor den hoog ontwikkelden Germaan van den tegenwoordigen tijd, dat de wetenschap hem noopt toe te geven: ‘Voor de alge-<pb n="546"/>meene ontwikkeling der beschaving was de renaissance in elk geval een gewichtiger, een geweldiger daad, waartoe slechts hooger gestegen volken (dan de Germaansche) in staat waren.’</p>
<p>Niemand zal de juistheid dier opmerking betwisten, indien hij ten minste het fakkellicht der ethnologie niet versmaadt, bij het tegenover elkander wegen van de groote drijfkrachten der ontwikkeling en beschaving. Onjuiste kennis van het verleden en overdreven ingenomenheid met de kerkhervorming hebben haar vaak ‘gewichtiger en geweldiger’ doen schijnen dan de renaissance. Nog onlangs beging Julian Schmidt in de <hi rend="spat">Preusische Jahrbücher</hi> de oude fout, toen hij verklaarde, dat de Duitsche humanisten, geleerden en geletterden, die den geest der hoog geroemde Italiaansche renaissance op Germaanschen bodem hadden overgebracht, den strijd, dien de Hervormers der zestiende eeuw tegen Rome aanbonden, ‘hadden voorbereid,’ hoewel zij de leiding daarvan niet op zich namen. Van <hi rend="spat">voorbereiding</hi> kan hier natuurlijk geen sprake zijn, wanneer de renaissance ver boven het plompe, kinderlijke, van gebrekkiger beschaving getuigende werk der hervormers verheven is. Schmidt is een onnoozele, een sukkel, een achterblijver. Vandaar ook ontboezemingen als deze, die tegenwoordig niet meer uit de pen van een beschaafden Germaan moesten vloeien: ‘In Luther's werken hebben wij een schat, waarmee niets te vergelijken is, en wij weten van hem meer dan van al de Duitsche helden. Het rijkste hart, het volste leven werd uitgestrooid met zoo groote mildheid, dat eeuwen zich daaraan kunnen verzadigen.’ Een ‘onnoemelijke winst’ voor den strijd der beschaving, durft dezelfde schrijver zijn landgenooten toezeggen, ‘<hi rend="spat">als het Duitsche protestantisme</hi>, <hi rend="spat">dat tot heden scheen ingesluimerd</hi>, <hi rend="spat">zich weer verjongde</hi>. Shakespeare, Leibnitz, Kant en Göthe,’ vervolgt hij, ‘hebben hun laatste woord nog niet gezegd; hun levensbeginsel is nog het onze. Om het protestantisme te verjongen, trachtten zij zich los te maken van het
uitgedroogde lutheranisme. Wij hebben daarop thans goede hoop, aangezien het met 't bestaan van kleine vorstendommen in nauw verband stond. Met den “afgestorven groothertog aan het hoofd” zullen de hoftheologen niet veel uitrichten. Niet dat wij willen bekeeren; maar de protestantsche kerk moet ook in haar uitwen-<pb n="547"/>dig voorkomen worden wat zij inwendig is: de ontwikkeling van het Christendom in Germaanschen geest. <hi rend="spat">Zij heeft het recht zich aan het hoofd der Europeesche beschaving te stellen</hi>, <hi rend="spat">zij moet het wagen</hi>. De materialistische verlichting is een bondgenoot, maar geen vertrouwbaar bondgenoot. Als zeker iemand beweert: Ik ben onfeilbaar! dan antwoordt zij: Gij ijlt! en gaat over tot de orde van den dag. Het protestantisme daarentegen antwoordt: Gij pleegt heiligschennis! En dat antwoord is ernstiger, want het behelst het plichtbesef van verzet.’</p>
<p>Zoo oordeelt Julian Schmidt. Maar de man kent geen geschiedenis! Hij is een naprater, leerling van de oude school, die het zich ten taak schijnt te hebben gesteld, de dwaling te bestendigen. De ethnologie brengt ons van den doolweg terug. Men geve slechts acht op enkele harer lessen.</p>
<p>Als het protestantisme het schoolonderwijs begunstigt, komt daarbij geen zucht tot verspreiding van kennis, geen lust om de menschheid te beschaven en te verlichten, in het spel. Ach neen, het protestantisme begunstigt het onderwijs alleen, ‘omdat het op een boek, op den bijbel, berust, dien iedereen moet kunnen lezen. Om die reden is het schoolonderwijs in protestantsche landen ongetwijfeld veel meer algemeen verspreid dan in katholieke.’ Hoe laag en zelfzuchtig van dat protestantisme, niet waar? Dat zal toch zeker wel niet komen van zijn Germaansche afkomst.</p>
<p>Of ja; het onderwijs kan soms goed werken, gelijk in sommige gedeelten van het Fransch sprekend Zwitserland. - ‘De ethnoloog, wien het bloed als hoofdzaak geldt, merkt echter dadelijk op, dat hij zich in het oude koninkrijk Bourgondië bevindt, dat de Bourgondiërs, een zuiver <hi rend="spat">Germaansche</hi> stam, tusschen Rhône en Aar stichtten.’</p>
<p>Het protestantisme heeft in geen enkel opzicht waarde boven het katholicisme. Dit heeft ‘voor elk ethnologisch ontwikkeld denker geen nader bewijs noodig.’ Wil hij anderen overtuigen, hij plaatst eenvoudig ‘de Maori's van Nieuw-Zeeland, die tegenwoordig bijna allen protestantsche Christenen zijn,’ naast ‘de katholieke Romanen van Europa,’ om te doem zien dat de eersten de laatsten niet in beschaving overtreffen. Hij laat den blik weiden over ‘het geheele christelijke zendingswezen’ en kan ‘over het algemeen in de
<pb n="548"/>uitbreiding van het Christendom’ - men herinnere zich de ‘eens weldadige boeien van den godsdienst, d.i. van het Christendom’ - ‘onder de wilde volken geen noemenswaardige’ - toch eenige? - ‘aanwinst voor de beschaving zien.’ Dat is natuurlijk geen gevolg van oppervlakkig waarnemen en zeer eenzijdig kennisnemen van de zwakke vruchten der evangelisatie onder de heidenen, tegenover het volledige voorbijgaan van meer bevredigende gevolgen der zelfde werkzaamheid. Als ethnoloog heeft hij geen tijd, zoo lang bij kleinigheden stil te staan. Hij moet verder. Hij zal den uitslag der pogingen van katholieken en protestanten tot kerstening van echte wilden vergelijken. Zijn oog valt op de katholieke Jezuietenmissies in Paraguay, ‘welke om zoo te zeggen een nieuwe en, gelijk gebleken is, uiterst levensvatbare nationaliteit schiepen;’ als ook op de ‘weldadige werkzaamheid der Jesuïten onder de Indianen van Brazilië,’ waarmede hij dan, als proeve van den arbeid der protestanten, verzoekt te vergelijken - wat b.v. de Nederlandsche zendelingen in betrekkelijk korten tijd hebben verricht in de Minahassa van Menado? Neen, iets van het beste tegenover het beste te plaatsen, zou eenzijdig zijn en in strijd met de wetten der ethnologie. Maar - ‘wat b.v. van de Christenen in Birma bericht wordt, waar protestantsche zendelingen van alle denkbare secten met levendigen ijver en met op prijs te stellen volharding voor de “goede zaak” werkzaam zijn. Het protestantisme vermag hen in moreel en intellectueel opzicht niet eens boven het niveau van het Bouddhisme te verheffen.’</p>
<p>Ongelukkig heeft Dr. Hartogh Heijs van Zouteveen hier verzuimd aan te teekenen, dat het laatste zoo vreemd niet is, bij de overweging dat het Boedisme, als behoorende tot de pantheïstische godsdiensten, in ontwikkeling boven het monotheïstische Christendom staat.</p>
<p>Om nu ook eens een voorbeeld te grijpen uit het hart van Europa, vestigt onze ethnoloog de aandacht op de Magyaren, een ‘stellig niet Germaansch volk,’ waarvan de meerderheid - hoe is het mogelijk?! - protestantsch is. ‘Van een meerdere beschaving bij de protestanten dan bij de katholieken in Hongarije zelf is in geen enkel opzicht iets te bespeuren; veeleer staat het vast, dat juist bij die protestanten het aantal geboorten het minst dat der sterfgeval-<pb n="549"/>len te boven gaat, ja zelfs beneden het gemiddelde staat en de oorzaak is van de betrekkelijk geringe vermeerdering der Magyaren. Het protestantsch element draagt hier derhalve geenzins tot den “vooruitgang” des volks bij.’</p>
<p>Ware hier de ethnologie niet aan het woord, men zou geneigd zijn te vragen: ernst of kortswijl? Inmiddels ware het niet ongepast, een lierzang te dichten op de toenemende beschaving onzer achterbuurten, die weldra elke andere, inzonderheid die der zoogenaamde hoogere standen, boven het hoofd zal zijn gewassen, zoo dit niet reeds werkelijk is geschied. Want onevenredig groot was en is, reeds sedert jaren, het cijfer der kinderen van onze bedelaars, arbeiders, werklieden, boeren, vergeleken bij dat der nakomelingen onzer ‘heeren en dames.’</p>
<p>Nog een paar van de nieuwste ontdekkingen op het gebied der vergelijkende studie van protestantisme en katholicisme. Zij komen voor in de ‘65 regels,’ waarmede von Hellwald de Hollandsche uitgaaf boven de Duitsche heeft bevoorrecht en zijn dus uitnemend geschikt om de waarde der vertaling boven het oorspronkelijke te doen kennen.</p>
<p>Het protestantisme, heeft men wel eens gemeend, legt zich meer dan het katholicisme toe op bestrijding van het bijgeloof. Dat is onjuist. Waar het tegendeel scheen te blijken, werkten andere oorzaken. Nog sterker: ‘Overal, waar de omstandigheden het niet verhinderen’ - gelukkig, dat dit ten minste hier en daar nog plaats heeft, anders miste de geschiedenis der beschaving, om van anderen te zwijgen, de ‘op hoogen trap van ontwikkeling staande individuën,’ Friedrich von Hellwald en Dr. H. Hartogh Heijs van Zouteveen! - ‘waar zij uitsluitend de macht over de gemoederen in handen hebben’ - en dat is zeker zoo ongeveer overal tegenwoordig - ‘zien wij de priesters van het gereformeerde geloof, volkomen evenals die van Rome, het wortel vatten van het bijgeloof begunstigen, of ten minste zich tegen heerschend bijgeloof niet verzetten.’</p>
<p>De katholieken hebben wel is waar hunne verschijningen van de heilige maagd; maar ‘den protestanten zit daarentegen het geloof aan den duivel met al, wat daarmede verbonden is, des te dieper in de maag.’ Bij twijfel aan de waarheid of gij hier wel een beschrijving ontvangt van
<pb n="550"/>de protestanten der negentiende eeuw, moogt gij de gemengde berichten van binnen- en buitenlandsche dagbladen naslaan. Von Hellwald gaat u voor in dat hart verheffende werk, het bestudeeren van den huidigen staat der beschaving uit de beste bronnen!</p>
<p>‘De bewoner van het eiland Urk in de Zuiderzee gelooft aan heksen, spoken en voorteekens.’</p>
<p>Wat wilt ge meer? Hebt ge welsprekender bewijs noodig, ten betooge dat het protestantisme in Nederland niets meer vermag tot verhooging van het algemeene peil der beschaving dan het katholicisme?</p>
<p>‘De ethnoloog zou er zich slechts over verwonderen als het anders was.’ Immers hij, die gewoon is, zich altijd ‘streng te beperken tot het gebied der feiten;’ die niet oordeelt zonder veelzijdig onderzoek en deugdelijke kennis van zaken; hij <hi rend="spat">weet</hi>:</p>
<p>‘Tot de waarheid door te dringen vermocht het protestantisme even weinig als het katholicisme; beiden zijn daarvan hemelsbreed verwijderd.’ De waarheid rust niet van haar zwerftochten door rassen en geslachten, voordat zij rust heeft gevonden aan het hart der ethnologie.</p>
<p>‘Het protestantisme zette in de plaats van het menschelijk gezag van den paus dat van den bijbel en schiep daardoor een papieren paus, die reeds sedert 400 jaren’ - de ethnologie en de chronologie schijnen ook al niet op al te vertrouwelijken voet te verkeeren - ‘onfeilbaar is en elke beweging van den geest volkomen op dezelfde wijze als de syllabus en de encyclica in zijn ijzeren kluisters insluit.’ - De oud-katholieken en overige anti-onfeilbaarheidsmannen kunnen moed vatten. Nu de gevallen gelijk staan, mogen zij verwachten dat de ijzeren kluisters van syllabus en encyclica weldra zullen gaan roesten en daarna gemakkelijk verbroken worden; gelijk dat b.v. het geval was met die andere ijzeren kluisters ten dage van de beweging des geestes, die ‘vele op hoogen trap van ontwikkeling staande individuën’ van het protestantisme heeft verlost. Die verlossing was nog oneindig belangwekkender en minder te voorzien geweest. Want:</p>
<p>‘De gevangenis, waarin het protestantisme den onderzoekenden geest van den mensch insluit, is wel is waar ruimer, maar des te sterker, zekerder, onontvluchtbaarder. Het vrije
<pb n="551"/>onderzoek <hi rend="spat">in</hi> den bijbel laat het protestantisme toe, een volkomen waardelooze toelating in een tijd, waarin het vrije onderzoek <hi rend="spat">over</hi> den bijbel de hoofdvoorwaarde voor elken verderen vooruitgang onzer beschaving is!’</p>
<p>Trek niet de wenkbrauwen samen. Houd niet de hand voor den mond, alsof gij moeite hadt uw lachlust te bedwìngen. Vraag niet op spottenden toon, of von Hellwald dan nooit heeft gehoord van een ander protestantisme dan het meest steile, versteende, dat der kerkelijke orthodoxie.</p>
<p>Want gij zoudt al weder van de verregaandste kortzichtigheid en onkunde doen blijken. De ethnoloog wist zeer goed, wat hij zeide. Dr. Hartogh Heijs van Zouteveen heeft het ten overvloede herinnerd, in een breede aanteekening, die te merkwaardig is om er niet even bij stil te staan.</p>
<p>‘Daar de zoogenaamde moderne richting (die in Duitschland evenzeer bestaat als hier en aan von Hellwald niet onbekend kan zijn) niet slechts het vrije onderzoek <hi rend="spat">in</hi> den bijbel, maar ook het vrije onderzoek <hi rend="spat">over</hi> den bijbel toelaat, schijnt von Hellwald deze niet tot het protestantisme te rekenen.’</p>
<p>Hadden wij geen recht, van alle dwaasheden en zonden, door von Hellwald begaan tegen de van elders bekende wereldhistorie, te verklaren, dat zij voor even zoovele resultaten van de nieuwe wetenschap, de ethnologie, moeten worden gehouden?</p>
<p>‘M.i. te recht,’ voegt onze landgenoot aan de aangehaalde woorden toe, en hij verleent het recht op den naam van protestanten alleen aan hen, ‘die den geheelen bijbel beschouwen als de openbaring Gods, als het richtsnoer van hun geloof (Openbaring XXII, 18, 19), of die minst genomen het gezag erkennen van “Gods woord in den bijbel.”’</p>
<p>Orthodoxen en confessioneelen kunnen tevreden zijn. Het zal mij niet verwonderen, indien ik eerstdaags hunne juichtonen hoor, ter eere van den onpartijdigen, door en door kundigen enz. enz. Dr. Hartogh Heijs van Zouteveen, die het wezen van het protestantisme oneindig beter toont te kennen dan de modernen, die nog maar altijd in de kerk blijven en als protestanten recht meenen te hebben op vrijheid van geweten en vrijheid van onderzoek, zelfs waar zich dit uitstrekt tot het kritiekste. Die modernen zijn dan toch al ver-<pb n="552"/>schrikkelijk koppig, dat zij niet willen erkennen, dat het gezegde Openb. 22: 18, 19 betrekking heeft op den geheelen bijbel, en verbindend is voor allen, die discipelen van Jezus en zonen van het echte protestantisme willen blijven.</p>
<p>De modernen kunnen dat niet, vervolgt Dr. H.H.v.Z., omdat zij een godsdienst zonder dogma willen en juist daarom in geen enkel kerkgenootschap een plaats vinden, ‘want een kerkgenootschap zonder dogma is een contradictio in terminis.’ Dat laatste is een gering bezwaar, aangezien men als kerkelijk mensch vrij wel schijnt te kunnen leven bij dergelijke contradictiones, getuige de vaderlandsche Broederschap der Remonstranten, wier tweede eeuwfeest reeds menig decennium achter ons ligt. Maar wat aan de geheele kwestie aanstonds een einde maakt, is dat de modernen, volgens Dr. H.H.v.Z., hoewel zij den schijn aannemen alsof zij het niet doen, toch dogma's aannemen, daar zij gelooven aan een persoonlijk Opperwezen en aan de onsterfelijkheid der ziel. Welnu, als dat zoo is, dan had de notenschrijver de modernen met rust kunnen laten. Maar dan ware het ‘op hoogen trap van ontwikkeling staande individu’ wellicht de gelegenheid ontsnapt voor de bij uitstek humane vingerwijzing op ‘finantieele oorzaken,’ die sommigen - b.v. mannen als prof. Buys Ballot, prof. Opzoomer enz. enz. - bij voortduring prijs doen stellen op den naam van protestanten.</p>
<p>Maar de modernen zullen niet alleen geen protestanten meer kunnen blijven heeten; zij moeten, als zij eerlijk zijn, ook den christennaam loslaten. ‘Het is zelfs zeer de vraag in hoever een richting, die van het Christendom niets behoudt dan de zedeleer, recht heeft zich christelijk te noemen.’ De bezorgde vriend kan gerust zijn. De modernen behouden van het Christendom nog iets meer dan de zedeleer. De godsdienst van Jezus, hoe schoon ook de daaraan verbonden zedeleer moge zijn, is toch nog iets meer dan deze. Bij gelegenheid raadplege Dr. H.H.v.Z. eens een Nieuw Testament. Als hij daarna ook wat meer doet dan bladeren in eenige boeken over niet christelijke godsdiensten en hare gewijde oorkonden, dan zal hij waarschijnlijk wel spoedig bemerken, hoe afgezaagd, hoe oppervlakkig en meermalen afdoende weerlegd de opmerking is: ‘Wanneer Christus ons niets bracht dan deze (de zedeleer van het Christendom) dan
<pb n="553"/>heeft hij ons niets nieuws gebracht, want die zedeleer is veel ouder dan hij.’ Boeda, heet het, ‘predikte ze.’ Confucius leerde te streven naar ‘het bezitten van rechtschapenheid des harten, het beminnen van onzen evennaaste gelijk onszelven, en: wat men niet wil dat ons worde gedaan moet men anderen niet doen.’ Voeg daarbij: ‘dat Jezus van Nazareth de ontdekker der zoogenaamde christelijke zedeleer niet is, blijkt overigens overtuigend uit Exodus XXIII, 4, 5 en Leviticus XIX, 13, 16, 18, 34, die tevens wel de bron zullen zijn, waaruit Jezus heeft geput,’ en gij weet op welke stevige gronden Dr. H.H.v.Z. aan Jezus de oorspronkelijkheid zijner zedeleer betwist.</p>
<p>De beroemde Max Müller heeft, op het congres der Orientalisten, in 1874 te Londen gehouden, den ‘vergelijkenden geest’ geroemd als ‘de echt wetenschappelijke geest van onzen tijd, van alle tijden;’ doch aan zijn lof aanstonds de ernstige waarschuwing verbonden: ‘Empirische bekendheid met afzonderlijke feiten is niet kennis in den waren zin des woords.’ Wie godsdiensten en verschillende stelsels van zedeleer met elkander wil vergelijken, moet meer doen dan zijn aandacht vestigen op een enkel punt van overeenstemming, waarvan misschien nog wel bij nader onderzoek blijkt dat de gelijkheid grootendeels in klanken, in schijn bestaat. ‘Alle godsdiensten,’ zegt Max Müller, waar hij handelt over de vergelijkende methode, toegepast op de studie der godsdienst; - ‘Alle godsdiensten zijn oostersch, en, de christelijke uitgezonderd, zijn al hun gewijde boeken in oostersche talen geschreven. De bouwstoffen voor een vergelijkende studie der godsdienststelsels van de wereld moesten dus allen door Orientalisten geleverd worden. Maar van veel meer belang dan die <hi rend="i">bouwstoffen</hi> is de <hi rend="i">geest</hi>, waarin zij zijn behandeld. De gewijde boeken van de voornaamste godsdiensten van het menschdom moest men <hi rend="i">met de grootste onpartijdigheid nevens elkander leggen</hi>, <hi rend="i">om te kunnen nagaan wat zij gemeen hadden en wat aan elk in het bijzonder eigen was.</hi>’</p>
<p>Dr. H.H.v.Z. daarentegen vraagt niet naar den <hi rend="spat">geest</hi> der godsdiensten die hij zal vergelijken, maar stelt zich tevreden met een paar <hi rend="spat">bouwstoffen</hi>, door dezen of genen opperman aangedragen, legt ze naast elkander, is getroffen door de gelijkheid en besluit tot de eenheid van het geheel.
<pb n="554"/>Een cursus van middelbaar of hooger godsdienstonderwijs bij te wonen, zou niet overbodig zijn voor onzen notenschrijver, indien hij zich gemakkelijk wil bewegen op het terrein der godsdienstwetenschap. Wellicht kan de een of andere moderne ‘protestantsche christen’ hem helpen, en heeft diens bestaan dus ook nog voor hem ‘zijn nut,’ gelijk dit nu reeds ten slotte voor hem en zijne geestverwanten wordt erkend, op grond, dat ‘zij daardoor in de gelegenheid zijn hun meer verlichte denkbeelden in ruimeren kring te verspreiden, dan anders het geval zijn zou!’</p>
<p>Hoe lief, nietwaar? Men moet zeggen; de ‘op hoogen trap van ontwikkeling staande indivuduën’ zijn uiterst wellevend, al wachten zij ook met hunne vriendelijkste buiging totdat zij heengaan.</p>
<p>De leerrijke aanteekening van zijn vertolker was intusschen allerminst gericht tegen den woordvoerder der ethnologie. De schijnbare minachting, waarmede deze goed vond het protestantisme te bejegenen, behoefde noch terechtwijzing, noch rechtvaardiging. Als de wetenschap, laat staan een wetenschap als de ethnologie, die zich streng beperkt tot bewezen feiten, heeft gesproken, is elke nadere toelichting overbodig. Alleen kan het voor sommige, bij uitstek onbevattelijke lezers, verkieslijk schijnen, de slotsom in duidelijk schrift op te maken.</p>
<p>‘Die geloofsbelijdenis, welke in de landen, waarin zij den scepter zwaait, het gemakkelijkst toelaat, dat men zich meer en meer van de geboden der godsdienstige wetgeving emancipeert, is het derhalve, die in den tegenwoordigen tijd tegen den voortgang der beschaving de minste hinderpalen opwerpt.’</p>
<p>Vriendelijker kan het moeielijk worden gezegd. Elke geloofsbelijdenis is een hinderpaal voor den voortgang der beschaving. Dat staat vast. Die nu maar het minste kwaad doet, is de beste van den troep en krijgt tot belooning een veeg om de ooren. Een ontwikkeld en beschaafd individu bedient ieder naar zijn stand.</p>
<p>‘Een onbevooroordeeld onderzoek zal echter deze geloofsbelijdenis moeilijk in het protestantisme herkennen!’</p>
<p>Natuurlijk, want het protestantisme wil voorloopig nog niet weten van een verbrijzelen der ‘boeien’ van het Christendom. Het emancipeert zijne aanhangers niet van de gods-<pb n="555"/>dienst. Het werpt hinderpalen op tegen den voortgang der hoogste beschaving, d.i. de beschaving + zedeloosheid en bijgeloof.</p>
<p>Bravo! De nieuwe wetenschap heeft goed gezien.</p>
<p>Leve de ethnologie!</p>
<p>&nbsp;</p>
<p><hi rend="spat">Zierikzee</hi>, Jan. 76.</p>
</div>
<div type="chapter">
<interpGrp>
<interp type="primair" value="vrie067"/>
<interp type="primair" value="18760229"/>
</interpGrp>
<pb n="556"/>
<head rend="h3">Harlekijn.
<lb/>
Door B.G. de Vries van Heijst.</head>
<p>Wie is toch die vrolijke man met het zwarte masker, in 't bontgeruite pak, ten overvloede soms met klinkende bellen behangen, met den lichtgeschoeiden voet, en het houten zwaard, dat allicht de zotskolf van den voormaligen ‘alwillensdwaas’ heeft vervangen?</p>
<p>Zal men op zulke punten franschen als Ménage gelooven? Of duitschers als bijv. von Blomberg?<note n="1)" place="foot">Lazarus Zeitschrift für Völkerpsychologie V. 3.</note></p>
<p>Kon men op eerstgenoemde afgaan, den tijdgenoot van Molière, dien deze in zijn ‘Geleerde Vrouwen,’ onder den naam van Vadius, zoo duchtig heeft toegetakeld, dan ware de vraag met den echten franschen slag, in één oogenblik te beandwoorden. Ménage toch weet te verhalen dat hij, bij zekeren tooneelspeler die de harlekijnsrollen vervulde naar de afleiding van dien naam vorschend, van dezen zeer vertrouwbaren zegsman had vernomen: ‘dat hij zoo geheeten werd naar zijnen peetvader Harlay de Chanvallon;’ - en verzuimt niet, bij deze gelegenheid de boosaartige anekdote te luchten: dat een aartsbisschop van Parijs uit zijne dagen, die mede dezen voornaam voerde en de vijfde was die
<pb n="557"/>daaronder dezen zetel had beklommen, in de wandeling Harlekijn (Harlay-Quint) werd genoemd. Gelukkige menschen voor wie woordspelingen de bloem van het meel der kennis zijn, en mêedeelingen van den eersten den besten de bronnen der wetenschap! - Maar het ging misschien Vadius-Ménage, ‘qui sait du grec, madame! autant qu' homme de France’<note n="1)" place="foot">Les femmes savantes. Act. III Sc. 5.</note>, als dien oudvaderlandschen geleerden wien de weg naar Delfi beter bekend was dan die naar Delft. - Althands wanneer hij genoegzaam vertrouwd was geweest met de letterkundige schatten van zijn eigen geboortegrond, zou hij geweten hebben dat de naam waarnaar hij vorschte daarin volstrekt niet zeldzaam voorkwam. Te vreemder wordt zijn spoedige voldaanheid met des tooneelspelers inlichting, wanneer men bedenkt dat de fransche geleerden van die dagen, over het algemeen, te goed bekend waren met Italie en italiaansche toestanden dan dat het een man als Ménage licht verborgen kan zijn gebleven, hoe reeds omstreeks 1530, Angelo Bealco Ruzante den Arlechino, met vriend Pantalone, in 't land waar de citroenboom bloeit, op het tooneel had gebracht.</p>
<p>Maar moge deze het zijne gedaan hebben om de bonte lappen om de schouders te helpen werpen die eens zooveel heerlijker mantel hadden gedragen: lang vóór Ruzante spookt die figuur - in hoe geheel ander een gedaante echter! - door de historie. - Zoowel als in de vermelde oud-fransche poësie, ontmoeten we, meer dan waarschijnlijk, de larve van dezen wonderlijken vlinder o.a. reeds in de ‘Hel’ van Dante. - Maar dat èn Frankrijk èn Italië wat ze dichtten van hunnen Alichino, Hellequin, Herlequin, Hennequin of Hanequin aan het hooge noorden ontleend hadden, dáárvoor spreekt, in verband met andere straks te overwegen gronden, het bericht ons bewaard aangaande zekeren Walchhelm, een normandisch priester, die, in het eind der elfde eeuw, zich in Engeland ophield.</p>
<p>In dezen Walchhelm vinden we den draad die, met behulp der reeds vermelde fransche gedichten, ons op den weg zal brengen. Maar bij het licht daardoor ontstoken, herkennen we, in menig opzicht, in de trekken van den lichtzinnigen grappenmaker, vele van iemand voor wien onze vaderen
<pb n="558"/>eens met den diepsten eerbied zich bogen, maar wien nog altijd, juist in Nederland, schoon óók in enkele streken van Duitschland en Zwitserland, ruimschoots en door velen wordt hulde gebracht. Het eenig onderscheid is dat toen het door de maan beschenen grasperk in het eerwaardig eikenwoud zijn eigenlijk heiligdom was, thands de opgepronkte winkel waar tal van schelle gasvlammen onzer longen de zuurstof betwist; - dat toen hem soms zelfs het menschenoffer geslacht werd, terwijl hij thands wordt afgescheept met een handvol pakhooi, achteloos voor zijn paard in een schoen gestopt; - dat hij toen zijn Einheriar, na het bloedig spel op Idavöllr, met de gaven van den meedhoorn en de sappige schijven van Saehrimnirs vette zijden verwelkomde, en thands de magen bederft met letterbanket. Toen heette hij een God, thands een Heilige. Maar zoowel als in Sintheerklaas of Sammichlaus, heeft Odhin, in den loop der tijden, zich in.....Harlekijn veranderd.</p>
<p>Hoe eerstgenoemde gedaanteverwisseling tot stand kwam kan, als buiten betrekking tot dit onderwerp, hier ook buiten behandeling blijven. Wat de andere betreft moet worden herinnerd dat Odhin of, gelijk de Germanen hem noemden, Wodan of Wüotan, o.a. de god der stormen was, en dat het woest kon toegaan aan den hemel en op aarde als hij, vooral in donkere winternachten, op zijn achtbeenig paard Sleipnir gezeten, in toomlooze vaart over hoeve en akker rende, over berg en dal, door het onder zijn gierende geeselslagen sissend riet aan den oever, en de krakende takken, de kreunende, steunende stammen van 't ontbladerde woud. Allen weten we bij ervaring hoeveel spookachtigs, zelfs in ons vlak land, er kan wezen in dat gieren en huilen, en loeijen en brullen en fluiten en snuiven van den storm. Maar in bergachtige streken, waar zijn adem door spleet en ravijn, om wonderlijkgevormde klippen vaart, hier opgehouden, daar teruggeworpen door den rotswand, elders - in holen verdwaald - zich weêr een uitweg moet zoeken, en dit tegen de nieuwe vlaag in, die op hare beurt daarbinnen dringt: - dáár, in het hoogland, met zijn bergen en boschen en donderende watervallen soms, soms davrende lawinen, wier stem zich met de stem des storms vereenicht, zal dat nog iets anders wezen! Denke men daarbij aan
<pb n="559"/>de schier grenzelooze heerschappij die de verbeelding over den geest voert van den verstandelijk nog weinig ontwikkelden natuurmensch, en het zal ten volle verklaarbaar zijn hoe de dichter, die in ieder onzer schuilt, er zeer spoedig en zeer vroeg toe gekomen is den storm een ‘wilde jacht’ te noemen, waarbij de heviggedrevene en vaak zoo fantastisch gevormde wolken en nevels de jagers, paarden, honden en het wild voorstelden, de oneindig afwisselende geluiden door den storm verwekt het hoorngeschal, het jachtgeschreeuw, het hoefgetrappel, de angstkreten van de gejaagden en het aanhitsen der vervolgers. Doch waar de storm zelf de ‘Wilde Jacht’ werd, hoe zou het daar zijn uitgebleven dat zijn aanvoerder den naam van ‘Wilde Jager’ ontving?</p>
<p>Zoo ging het dan ook. Wodans of Wüotans jacht werd spoedig de zeer gebruikelijke naam voor het stormgeweld, en zoowel de klank der woorden als de aart der daarmede aangeduide zaak gaf de meest gereede aanleiding om van lieverlede het ‘Wüotans jacht of heir’, in den mond des volks, zich te doen verbasteren, eerst tot een ‘<hi rend="spat">Woeste</hi> Jacht of Heir’, daarna tot de ‘<hi rend="spat">Wilde</hi> Jacht’, ‘het <hi rend="spat">Wilde</hi> Heir.’</p>
<p>Gelijk bij schier alle mythen, bleef het echter niet bij deze ééne beteekenis der zaak, en dus ook van haar naam. - Koning der Schepping, die de krachten der onbezielde natuur naar welgevallen ontketende en beteugelde, was Odhin ook de Heer der <hi rend="spat">menschen</hi>, die in hun gemoed wrocht wat hij wilde. En wat wilde hij <hi rend="spat">bovenal</hi>? ‘In seinen Göttern mahlt sich der Mensch’. Oorlogsmoed en dapperheid waren, in de oogen der oude Skandinaviërs en Germanen, de heerlijkste aller deugden: krijg en wapengewoel het waardigst bedrijf der menschen. Zoo werd van zelf Odhin-Wüotan de Oorlogsgod. En als nu de moed der mannen zich koelde op het slagveld, als woest daar de kreten klonken, de pantsers splinterden onder de zware strijdbijlen en kolven, en de edele helden, bewaard voor den ‘koedood’, als vielen eiken in den storm: dan zongen de skalden en barden, en dan geloofde het volk dat de God der legerscharen met het kyklopisch oog, den lagen breedgeranden hoed, den wijden, golvenden, blaauwen mantel om de schouders, in zijn hand de speer Gungnir, den bliksem, op zijn Sleipnir gezeten, ge-<pb n="560"/>volgd door zijn wolven Geri en Freki, door zijn raven Huginn en Muninn, door luchtgeesten, valkyren, zwanenjuffers, en geheel zijn oorlogsgevolg, - als in den kamp der elementen boven de geteisterde aarde, - thands boven het slagveld der mannen rondbruiste, om de zielen der gesneuvelde helden door zijn Valkyren te doen versamelen, en ze, in woeste vaart en wilden rid, in zegepraal naar Walhallaas hemelburcht te voeren. In den vollen zin des woords was dus de Wilde Jacht een soort van ‘dooden- of geestenrid,’ wìj zouden zeggen een ‘spokendans’ geworden, een ‘hellevaart;’ mids men alleen door ‘Hel’ niet de latere plaats der foltering gelieve te verstaan, maar wat Noren en Germanen daarmeê, meer algemeen, bedoelden: het
‘graf.’</p>
<p>Doch op dit punt nu ontmoeten we Harlekijn in de oudste bronnen als den dubbelganger van Odhin-Wüotan.</p>
<p>Voorzoover mij bekend is, komt die naam de eerstemaal voor bij Walter Map of Mapes, een engelsch geestelijke uit den aanvang der dertiende eeuw. Deze deelt mede<note n="1)" place="foot">Nugae curialium. Regeering van Henry II.</note> dat de straksgenoemde Walchhelm, in een der eerste dagen van 1091, een ontmoeting met de ‘Wilde Jacht’ gehad heeft. Mannen en vrouwen, met schotels en manden, valken en honden, op paarden en in wagens gezeten, snorden in woeste vaart over en langs hem henen, en riepen met hoorngeschal de gansche bevolking der streek bijeen. Onder de deelnemers merkte men menigeen op dien men met zekerheid wist gestorven te zijn. Ze noodigden Walchhelm zich aan te sluiten aan de heirvaart, en het ware den onvoorzichtige, die reeds een hem aangeboden zwart paard had bestegen, slecht genoeg vergaan, hadden niet bekenden dier gestorvenen hen aangesproken of willen aanspreken. Want naauwlijks was <hi rend="spat">dìt</hi> geschied of het gansche heir hief zich eerst opwaarts in de lucht, en verdween daarna in de rivier de Wye in Herefordshire. - Aan het hoofd van den stoet stond een reusachtig man met een zwaren strijdkolf, die een <hi rend="spat">Koning</hi> der oude Britten was en <hi rend="spat">Herle</hi> heette. Naar diens naam noemde hetzij Walchhelm, hetzij Map de zaak de ‘Herlething’, en hen die er toe behoorden de ‘gentes Herlechini,’ de lieden van Herlekijn.</p>
<pb n="561"/>
<p>De overgang der lettergreep ‘Her’ in ‘Har’ zal wel geen verklaring behoeven. Men denke eenvoudig aan ons ‘herte’ en ‘harte,’ ‘smerte’ en ‘smarte.’ Maar ook de laatste lettergreep is niet moeilijk thuis te brengen. Herla, de aanvoerder, was een Koning, ‘a King’ alzoo, der oude Britten. Voecht nu eerst den naam des mans en van zijnen rang te samen, en Walchhelms Wilde Jager wordt ‘King Herle,’ of, naar volkstrant, - die niet slechts bij ons van ‘broer Jan’ ‘Janbroer’ maakt, van ‘vader Willem’ ‘Willemvaêr,’ maar even goed bij de engelschen van den elf Volandr, die een smid was, Wayland Smith, - omgekeerd, in plaats van ‘King Herle,’ kortweg ‘Herleking;’ terwijl voorts de neusklank <hi rend="spat">ng</hi>, bij de latijniseering, de eenvoudige n wordt, met den aangehangen uitgang <hi rend="spat">us</hi>.</p>
<p>King Herle, de britsche ‘Wilde Jager’ wordt dus langs den allereenvoudigsten weg Herlechinus, en bij de franschen Herlequin, bij ons - wat harder nog - Harlekijn: en Harlekijn is, in de donkere helft der middeneeuwen, wat Odhin lang te voren was: de reusachtige aanvoerder, met het vreeselijk wapen, van den doodenrid.’</p>
<p>Nu zou het ontegenzeggelijk nog volstrekt niet gewettigd zijn uit deze punten van overeenkomst tot de volle identiteit dier beiden te besluiten. Dubbelgangers behoeven, ook op het gebied der mythe, niet altijd dezelfde persoon te wezen. Daar is meer gelijk dan eigen. Hoe onwaarschijnlijk ook, we zouden hier te doen <hi rend="spat">kunnen</hi> hebben met twee geheel onafhankelijk van elkander ontstane volksverdichtsels.</p>
<p>Toch meen ik dat er alleszins grond bestaat om met volle vrijmoedigheid den nieuweren Herlechinus terug te brengen <hi rend="spat">tot</hi>-, als te doen opgaan <hi rend="spat">in</hi> den ouden Odhin. -</p>
<p>Vooreerst: omdat er van Odhin als den Wilden Jager sprake kan zijn zonder dat de naam waaronder hij wordt aangeduid dit, bij den eersten oogopslag, zou doen vermoeden. - Dit blijkt ten duidelijkste uit de fransche poësie der dertiende eeuw. Daarin heet de Wilde Jacht, zoowel als la mesgnie furieuse, - van het oude woord massenie, d.i. gezelschap, stoet, - niet slechts la mesgnie Herlequin, Hellequin, Hennequin of Hanequin, maar soms ook la Chasse Hérode. Hiervan heeft men nu weder, door den klank bedrogen, en tengevolge eener straks te bespreken, latere
<pb n="562"/>omschepping der mythe, de ‘Herodesjacht’ gemaakt, en bij dezen Herodes hetzij aan den Bethlehemitischen kinderbeul gedacht, hetzij aan diens zoon den moordenaar van Johannes den Dooper. Vooral omdat ook de overspelige Herodias, of haar teerhartig dochtertjen, in menig later verhaal aangaande deze spookvertooning een rol speelde; waaruit dan weder op hare beurt de tegenwoordigheid begrijpelijk wordt der ‘vrouwen met schotels’ uit Walchhelms ontmoeting. Men denke slechts aan het bijbelsch verhaal Marc. VI:25, 28. - Bekend is deze voorstelling o.a. uit de herhaalde vermelding bij Heinrich Heine; het uitvoerigst in zijn Atta Troll, als hij zijn droom in de pyreneesche berghut van de heks Uraka verhaalt. - Maar denzelfden klank, dien we in het fransche Hérode hooren, vernemen we, slechts licht gewijzigd, uit het hessische volksverhaal, dat den Wilden Jager den Rodensteiner heet, of den Ridder van Rodenstein, die op den Schnellart in het Odenwald zijn spel drijft, en in de zwitsersche legenden van de onweersreuzen, die, naar de plaats waar ze in den omtrek van de Jungfrau wonen, in het Berneroberland de Roththalheeren heeten, en in Aargau de Rotenburgers. - Wat moet nu hier worden aangenomen? Drie- of zelfs vierderlei legende? Daartoe zijn ze te sterk verwant. Dan: dat Herodes een verbastering is van den Rodensteiner, Rothenburger of Roththaler? Of omgekeerd de Rodensteiner en zijn naamverwanten van Herodes? Veel natuurlijker is het dien allen één gemeenschappelijken vader toe te kennen, en wel geen ander dan den ouden Odhin. - Onder de 190 namen toch waarmede deze wordt aangeduid komt ook die van <hi rend="spat">Hrodso</hi> (Roemdrager) voor, of, zooals Meijboom het heeft en verklaart: <hi rend="spat">Hrodr</hi> (Verwoester)<note n="1)" place="foot">Godsdienst der Noormannen blz. 269.</note>. Maar welke zou meer geschikt geweest zijn dan deze, zich als opgedrongen hebben, waar het gold den God als den
aanvoerder der Wilde Jacht aan te duiden, den Stormgod die, in de openbaring zijner <hi rend="spat">meestverwoestende</hi> kracht, <hi rend="spat">den roem handhaafde</hi> zijner onweerstaanbare mogendheid?</p>
<p>Opmerkelijk is het dat zelfs de aanwezigheid van Herodias in de Chasse Hérode hier ondubbelzinnig op Odhin als den heirvoerder wijst. Want de dichter van den Reinardus verhaalt,
<pb n="563"/>volgens Grimm, dat Herodias, na haren dood, Farahild of Pharaildis werd geheeten. Doch deze Farahild, - waarvan een onwetende roomsche geestelijkheid later nog wel een heilige heeft gemaakt! - is niemand anders dan de oudgermaansche Frau Hilde, een Valkyr, welke vele trekken gemeen heeft met Freija, terwijl op hare beurt Freija slechts de jongere godin is die de plaats der oudere Frigg inneemt. Maar Frigg is de gemalin van Odhin. Kan het duidelijker gezegd worden dat Herodias-Farahild, de gezellin van den Aanvoerder der Wilde Jacht, in dezen zelven Odhin doet herkennen?</p>
<p>Doch komt nu hier Odhin als Wilde Jager, niet onder zijn eigenlijken naam, maar onder één zijner bijnamen voor, dan mag de gissing dat dit ook met andere uit het vermelde 190tal het geval geweest kan zijn, allerminst als geheel ongegrond, zelfs maar als al te lichtvaardig en gewaagd worden gewraakt. Daaronder zijn die, <hi rend="spat">als</hi> ze daartoe werden gebruikt, zeer spoedig in <hi rend="spat">Odhin Herle king</hi> zouden doen terugvinden. Zoo bijv. Hrani, Har, vooral Herian of Harri<note n="1)" place="foot">Eigenlijk: Hlidskjálfs Harri = 's Hemelthroons Heer.</note>, die allen, doch inzonderheid de laatste, met het woord ‘king’ verbonden, een samenstelling leveren welke sprekend op Herleking gelijkt. Neemt men bijv. Harriking of Herianking, en bedenkt men daarbij hoe gemakkelijk de zoogenaamde liquidae, de vloeiletters l, n en r in elkander overgaan, - zooals ten overvloede uit het Herlequin, Hellequin, Hennequin, blijkt, - dan zal erkend moeten worden dat tusschen deze namen en dien van Walchhelms Wilden Jager een overeenkomst bestaat die aan iets meer zelfs dan verwantschap, die aan identiteit doet denken.</p>
<p>Doch ook op iets anders mag hier worden gewezen, dat meer rechtstreeks tot Herle zelven terugbrengt, en recht geeft in hem Odhin te zoeken. Ook de Wilde Jager voert tal van namen. Daaronder van koningen. Zoo neemt o.a. Theodorik de Groote, naar zijn residentie Verona Berndietrich geheeten, in menige sprook de plaats van Odhin bij het woeste Heir in. Zoo heet hij in Zwaben soms Karlekwint, waarmede niemand minder bedoeld is dan Keizer Karel V (Carolus quintus). Naarmate de vorsten of machthebbenden ‘geweldiger
<pb n="564"/>jagers voor het aangezicht des Heeren’ waren geweest, was na hun dood hun kans op die bevordering grooter. Waarom zou dan niet in Engeland met een mythischen, legendarischen of historischen koning der oude Britten geschied zijn wat Midden-Europa gedaan had met den geduchten Ostro-Gôth? of vóór de twaalfde eeuw met dien Herle, wat de zestiende of zeventiende zich nog vermat met de nagedachtenis van den keizer in wiens gebied de zon nooit onderging?</p>
<p>Of liever: omgekeerd. Waar van Berndietrich of Karel V sprake is, daar heeft men met geschiedkundige personen te doen, mannen die werkelijk hebben bestaan, en wier daden aanleiding hebben gegeven dat het volksgeloof hen na hun dood, was het ook in spookgestalte, hun rol deed voortspelen, ten goede of ten kwade naarmate ze hadden geleefd; zoodat de in het land der Parthen verdwenen Nero voor de eerste christenen de Antichrist werd, en de oude Barbarossa in den Kiffhauser slaapt, tot hij als de staatkundige messias der duitschers op nieuw zal verschijnen. Tenzij hij voortaan rustig door mag sluimeren sedert Keizer Witbaard de kroon van het eenig Duitschland draacht. Maar als, bij de <hi rend="spat">ouden</hi>, ‘vorsten’ de plaats der ‘goden’ innemen, dan hebben we met iets anders te doen.</p>
<p><hi rend="spat">Wáármede</hi> blijkt duidelijk uit tal van sagen en mythen. O.a. uit eene die met Walchhelms King-Herle in tastbaar naauw verband staat, en daarom hier herinnerd moge worden.</p>
<p>Een der oud-noordsche gedichten, de zoogenaamde Helgakvida<note n="1)" place="foot">D.w.z. Helgisage. Een der stukken uit de derde afdeeling der oudere Edda; met de Thidrek of Wilkinasaga de grondstof van het Nevelingenlied, waarin Volundr, Helgi, Sigurdr, Brynhildr enz. bezongen worden.</note>, verhaalt dat Helgi, koning van Foseteland (Helgoland) gesneuveld was en in Walhalla opgenomen. Maar Sigroen, zijn treurende gade, de moeder der uit het Nevelingenlied welbekende Bruunhilde, vergat noch hem noch haar verlies. Toen gebeurde het op zekeren avond, dat een van Sigroens juffers Helgi, <hi rend="spat">met groot gevolg</hi>, naar zijn grafterp zag rijden. Zij vroeg: ‘of het de jongste dag was en de gesneuvelde helden de vergunning hadden bekomen naar de aarde terug te keeren?’ Helgi ontkende het eerste, maar beandwoordde het andere bevestigend. Toen bracht de dienares haar gebiedster deze
<pb n="565"/>tijding, en deze begaf zich op hare beurt naar den terp, trad dien binnen en vond er Helgi. - Op hare vraag: ‘Waarom zoo dik een zweet zijn leden bedekte?’ luidde het andwoord der schim: ‘dat dit hare schuld was: want dat zij iederen avond, eer zij insliep, heete tranen schreide om 's helden dood, en elk dier tranen Helgi bloedig op de borst viel.’<note n="1)" place="foot">Dezelfde voorstelling werd gebruikt in het gedichtjen - ik meen van Uhland - waarin een jonggestorven kind in den droom zijn moeder verschijnt, en haar bidt niet langer te schreijen: ‘daar heur tranen zijn lijkwaê bevochtigen.’</note> Diensvolgens vermaande de gestorvene haar heur rouw te staken, en keerde ijlings naar Walhalla weder, om daar terug te zijn vóór het kraaijen van den haan Goelinkambi.</p>
<p>Wie is nu die Helgi?</p>
<p>Een koning der sage, ja! Maar die koning der saga is, in den grond der zaak, een God der mythe. - Bekend genoeg is het dat de mythologische goden zich, in den loop der tijden, dedoebleeren, zooals het met een eigenaartig, onvertaalbaar woord in het fransch wordt uitgedrukt, zich, om het zoo te noemen, splitsen, half- of geheel menschelijke figuren, ‘helden’ worden. Zelfs in de grieksche godenleer vindt men dat. Zoo is dáár o.a. Foibos-Apolloon de zonnegod. Maar ook Theseus, Bellerofon, Perseus, Herakles, Kefalos en anderen, zelfs de Kyklopen, en eenigszins ook Odysseus en Prometheus zijn zonnegoden geweest, zoowel als onder Israel de assyrische Simson. In de noordsche mythologie nu vindt men dit verschijnsel terug. Sterk komt dat uit in het voorbeeld van Hamlet. Bij Saxo Grammaticus is deze latere held van Shakespeare de zoon van koning Horvendill en de booze Gerutha, en toch ook, door het tweede huwelijk zijner moeder, in zekeren zin van Fengo, zijns vaders opvolger in Geruthaas gunst. In de Edda echter, de oudere bron dus, was die kroonprins van Denemarken een hooger wezen, maar óók de zoon van twee vaders, Oervandill en Fenja, en ééne moeder Grotti. Doch hier eerst wordt dit dubbel vaderschap èn een werkelijkheid èn volkomen verklaarbaar. Want Hamlet is het meel, dat in Grotti, de molen, ontstaat, maar zoowel uit den zaadkorrel of de air, Oervandill, als door de meêwerking van den molenaar (of de maalster), Fenja. -
<pb n="566"/>Euhemeros van Messana zag in de goden verheerlijkte koningen. De goede mythologische studie daarentegen toont hoevele legendarische koningen, juist omgekeerd, als de Yima der Persen, of Israels Abraham, oirspronkelijk goden zijn geweest.</p>
<p>Zoo is 't met dezen Helgi van Foseteland. Oók een koning, óók de aanvoerder van een geestenrid, bestaat er tusschen hem en Odhin dezelfde betrekking als tusschen bijv. Kefalos en Foibos-Apolloon.</p>
<p>Rechtstreeks, of liever mathematisch, zijn zulke zaken natuurlijk nooit bewijsbaar. Maar ze te betwijfelen wordt toch wel een tot het uiterste gedreven pyrrhonisme, wanneer men weet, hoe de studie der mythologie óók overtuigend heeft aangewezen dat bij alle hellevaarten, indringen in bergen en draakverdelgingen, die met de geschiedenis van den zonnegod in betrekking staan, de held geen ander is dan de zon zelf, die, hetzij op den winter - d.i. zoowel het graf des jaars en van het licht als de roover en verzwelger van de schatten des zomers - hetzij op den nacht - zooveel als het graf van den dag en de naijverige, wangunstige vijand des lichts - herovert wat ze weigeren vrijwillig af te staan. De te bevrijden of te troosten maagd of vrouw, soms ook de schat, die gewoonlijk mede in zulke verhalen voorkomt, ze mogen Persefone <hi rend="spat">heeten</hi> of Sigroen, Helena, Eurydike of Bruunhilde, het nevelingengoud, het gulden vlies, de hesperidenappelen, of hoe ook: ze <hi rend="spat">zijn</hi> nu eens de maan, dan het sterrenheir, dan het morgen- of avondrood, dan weder het veelkleurig, schitterend plantenkleed der aarde, soms ook de voor het laatste zoo onmisbare regen. Wat nu de noordsche mythologie betreft blijkt ten duidelijkste, uit het Faroëërlied van Brinhild en Sjurdur (Bruunhilde en Siegfried), hoe laatstgenoemde een zonnegod <hi rend="spat">is</hi>, en dus ten slotte weder Odhin. Want deze, de man met het kyklopisch oog, was ook dìt, zoowel als de God der stormen en gemoedsbewegingen; en Sjurdur bezit, als hij, de twaalf ringen, die de maankringen of maanden voorstellen, en beschikt daarover met volle vrijheid.</p>
<p>Worde nu - waartoe het recht wel niet betwistbaar is - het in het Faroëërlied van den tot Brinhild in de vlammende zaal rijdenden Sjurdur gezegde op Helgi overgebracht die
<pb n="567"/>tot Sigroen komt - Brinhilds moeder en dus een maangodin als zij - en haar in den donkeren grafterp ontmoet, en Helgi blijkt zoo goed Odhin te zijn als Herakles of Orfeus Foibos-Apolloon.</p>
<p>&nbsp;</p>
<p>Mocht hier de opmerking gemaakt worden dat dit opstel aanving met zich om Herle, den koning der oude Britten, te bewegen, terwijl van lieverlede een ander zich in diens plaats heeft gedrongen, dan is het andwoord gereed. Het verschijnsel is niet zoo zeldzaam dat de volken anderer natieën helden plukken om hun eigene met de geroofde vederen te sieren. Wat Barbarossa is voor de duitschers, is voor de portugesen Dom Emmanuele. Zwitserlands Tell is èenvoudig de Eigil van het hooge noorden. Hoe Karel V ten deel viel wat Theodorik den Grooten gebeurd was werd boven reeds herinnerd. Een dergelijke betrekking nu tusschen den helgolander Helgi en den britschen Herle is alleszins aannemelijk.</p>
<p>Daartoe is het niet eenmaal noodig reeds terstond de aandacht op de tamelijk groote overeenkomst der namen te vestigen, hoeveel die, in verband met het volgende, te denken geve. Maar als Helgi, aan het hoofd van zijn ruiterstoet, naar het binnenste van een heuvel, zóó rijdt Herle, aan de spits van een groot gevolg, in het hart van een berg. Beider doel is wel niet hetzelfde, maar toch zeer verwant. Geldt het bij den Foseter de vertroosting eener vrouw, hare verlossing derhalve, al is het ook slechts van haar kommer; bij Herle is een schat in het spel, en op de naauwe betrekking dier beiden werd zooeven reeds gewezen. Helgi is wel dood, Herle nog levend bij het aanvaarden van den tocht; maar dat deze daardoor óók in de spookwereld werd opgenomen bericht Walter Map uitdrukkelijk. - Het verhaal luidt aldus:</p>
<p>Op zekeren dag ontving die ‘koning der oude Britten’ een bezoek van een dwerg op een bok gezeten - de zuivere mythologie zou zeggen: ‘een zwartelf’ -, die hem grooten voorspoed aankondigde en zichzelven op Herle's bruiloft noodigde, daar hem nog heden, schoon de koning zelf daarvan nog niets wist, een frankische prinses ten huwelijk zou worden aangeboden. Een jaar later moest dan de vorst op de bruiloft des dwergs verschijnen. Daarop verdween
<pb n="568"/>deze en verschenen de frankische gezanten met het voorspelde aanbod. Op de bruiloft liet zich nu ook werkelijk de dwerg vinden, met tal der zijnen, die zich gedroegen alsof zij de gastheeren waren, ruim en rijk opdischten, de tegenuitnoodiging herhaalden, maar met het eerste haangekraai niet meer werden gezien. Een jaar later volgde het opontbod van den geheimzinnige, die zelf Herle met zijn stoet in het binnenste van den berg bracht, waar hij met de zijnen kostelijk onthaald werd, paarden, brakken en valken ten geschenke ontving, en eindelijk, bij het afscheid, hem nog een hond op zijn ros werd toegereikt, met de vermaning: ‘dat niemand het zou wagen af te stijgen eer de hond uit eigene beweging van het paard sprong.’ - Toen nu de stoet weêr in het daglicht was gekomen, zag Herle een ouden herder, bij wien hij berichten aangaande de koningin poogde in te winnen. Maar deze andwoordde: ‘Heer! ik versta uw taal niet recht. Gij zijt een brit, maar ik ben een saks. Ook heb ik van die koningin slechts hooren verhalen, dat ze de gemalin was van zekeren koning Herle, die met een dwerg in dezen berg verdwenen is en nooit meer werd teruggezien op aarde. Sedert tweehonderd jaren bewonen de Saksers dit land, waaruit ze de Britten verdreven.’ - De koning ijsde op dit bericht. Hij meende dat hij slechts drie dagen in den berg was geweest. Bijna kon hij zich niet in den zadel houden, terwijl eenige zijner ruiters, des verbods vergetel, afstegen, en onmiddellijk in stof neervielen. Nu verbood Herle, op doodstraf, dat iemand zijn paard zou verlaten eer de hond dit had gedaan. Doch....dat is nog altijd niet geschied: en zóó werd Herle de heirvoerder der Wilde Jacht.<note n="1)" place="foot">Walter Map t.a. p.</note></p>
<p>Bij zulke trekken van overeenkomst wordt het moeilijk, trots alle natuurlijk verschil der inkleeding, in der Britten Herle den noordschen Helgi niet terug te vinden. Maar dan ook - nog afgezien dat Herle eigenlijk Elf beteekent, en dus ook hier weder gedacht kan worden aan den boven herinnerden overgang van goden, zoo 't noodig is door de rangen der onzichtbare wezens van lagere orde heen, in menschen - kan er wel geen bezwaar bestaan tegen de formule:</p>
<list>
<item>King Herle of Herleking = Helgi = Odhin;</item>
</list>
<pb n="569"/>
<p>m.a.w. om in Herleking-Harlekijn <hi rend="spat">niet</hi> den dubbelganger van Odhin, maar <hi rend="spat">Odhin zelven</hi>, slechts onder een anderen naam, te zien.</p>
<p>&nbsp;</p>
<p>Doch droeg <hi rend="spat">deze</hi> dien naam, hoe is die dan tevens de aanduiding geworden van wien hem sedert Ruzante voert? - Dat de, slechts wat meer gracieuse, Hansworst uit den Wilden Jager kon geboren worden schijnt licht even onaannemelijk als dat dit uit Allfadr het geval kon zijn. De eerste is daartoe te vreeselijk, de ander te eerwaardig. - Toch is ook hier de overgang gemakkelijk genoeg. Eer echter tot die aanwijzing wordt overgegaan, zij het vergund hier een paar opmerkingen in te vlechten, waarvoor later moeilijk de geschikte plaats zou te vinden zijn. Ze betreffen drie andere zeer bekende personaadjen.</p>
<p>Hoe de oudnoordsche sage voortleeft tot in de nieuwere tijden zal Helgis' doodenrid herinnerd hebben. Of roept dat verhaal niet aanstonds Burger's Lenore voor den geest? Want wie is eigenlijk dat meisjen, dat niet af wil laten van het treuren om den gesneuvelden minnaar, en <hi rend="spat">daarom</hi> door de schim des verslagenen naar het graf wordt gevoerd, terwijl ‘de dooden, o <hi rend="spat">zoo snel</hi>! <hi rend="spat">rijden</hi>’, en deze vóór het haangekraai in het donkere rijk terug moet zijn, gelijk Helgi eer Goelinkambi zich laat hooren? Niemand anders dan Sigroen, met het eenig onderscheid dat deze, als een verstandige, positive, noordsche vrouw, zich laat gezeggen, hoewel ook zij spoedig daarna, maar van verdriet, gestorven is; terwijl het sentimenteele duitsche meisjen uit den zevenjarigen oorlog vruchteloos door haar moeder wordt vermaand, en nu, tot straf harer dwaasheid, den doodsrid meê moet maken. Burger ontleende zijn gedicht aan een ijslandschen variant der sage, waarin echter het meisjen behouden blijft.</p>
<p>Ziedaar de eerste van het bedoelde drietal. De tweede wordt bij Shakespeare gevonden. - In de ‘Vrolijke vrouwtjens van Windsor’<note n="1)" place="foot">The merry wives of Windsor. Act IV, Sc. 4.</note> herinnert Mrs. Page haren vrienden, met wie ze den ploertigen dikbuik Falstaff een poets wil spelen, hoe: ‘volgens een oude sprook, Herne de Jager, voormaals een boschwachter in Windsor-Forest, gedurende
<pb n="570"/>de winternachten om zekeren eik in dat woud rondspookt’ en daar veel streken uitvoert die reeds van ouds aan den Wilden Jager en zijn gezellen werden toegeschreven. - Nu is Her<hi rend="i">n</hi>e nog wel geen Her<hi rend="i">l</hi>e, en worden van dien boschwachter enkele dingen gezegd die eenigszins van de gewone mythe afwijken. Maar vooreerst mag hier gewezen worden op het gezegde aangaande den lichten overgang van de <hi rend="i">l</hi>, <hi rend="i">n</hi> en <hi rend="i">r</hi> in elkander. Ten andere dient bedacht dat de sage en mythe geen wiskunstige stellingen zijn, geen kristallen, maar integendeel uiterst vloeibare elementen. Weshalve ook deze ‘Herne de Jager’ minstgenomen voor zeer verwant gehouden mag worden met den skandinavischen aanvoerder van de wilde jacht. Te meer omdat ook <hi rend="spat">deze</hi> Wilde Jager niet altijd zijn gevolg bij zich heeft, maar in menige sprook optreedt zooals Gretchen begreep naar huis te kunnen gaan<note n="1)" place="foot">Faust. Strasse.</note>.</p>
<p>De derde in 't verbond is de welbekende Erlkönig. 't Is waar dat Herder, gesteund door Grimm, die lettergreep Erl, van Erle, voor een verbastering van Elbe of Elfe verklaart. 't Is tevens waar dat ook aan Elbe- of Alberik - vanwaar Auberon, Oberon - zeer goed de rol past die Erlkönig in Göthes ballade speelt. 't Is waar, ten derde male, dat de vertaling ‘Elfenvorst’ duizend- en tienduizendwerven staat boven die van den nederlandschen slimmert, die, omdat Erle ook een Elzenboom beteekent, flink en vloeijend weg van ‘Elzenkoning’ sprak; waardig geestverwant van den man die, jaren geleden, en nog wel in ‘de Boekzaal der Geleerde Wereld’, handelde over ‘den beroemden en algemeen bekenden dichter van den Afgod van Berlichingen.’ Maar in weerwil van dit alles is het mij niet helder waarom de schrikgestalte, het nachtspook met kroon en sleep, dat de vader geruststellend voor een ‘nevelstreep’ verklaart, - dat óók een gevolg met zich voert, al bestaat het uit zijne dochters alleen, - dat óók de zielen aan het aardsche leven ontvoert, - en daarenboven oirspronkelijk Erlköng heet, terwijl het slot van dat deensche woord geheel de beteekenis teruggeeft van de laatste lettergreep in het engelsche Herlek<hi rend="i">i</hi>ng: - waarom, zeg ik, die schepping door Göthe en
<pb n="571"/>Herder den Denen ontleend, wien Göthes en Herders landslieden later nog wel andere dingen ontroofd hebben, niet mede Odhin zelf zou zijn.</p>
<p>&nbsp;</p>
<p>Doch dit alles in het voorbijgaan. <hi rend="spat">Hoe</hi> werd de Wilde Jager een grappenmaker? is de thands te beandwoorden vraag. Trouwens eene die niet zoo bijzonder lastig is. Alleen: de weg daartoe voert, in den aanvang ten minste, door barre oorden: door de Hel, door het Rijk van Satan. Want....‘wat was de zijn' een val! hoe diep werd hij versmeten!’ Ragnarökr kwam veel spoediger voor Hlidskjálfs Harri dan zijn skalden hadden gevreesd, en door Ragnarökr......<hi rend="spat">stierf</hi> Odhin <hi rend="spat">niet</hi>, maar werd hij, hìj, de <hi rend="spat">God</hi> der ouden, de <hi rend="spat">Duivel</hi> der middeneeuwen.</p>
<p>&nbsp;</p>
<p>Het feit dat het in het noorden optredend christendom de inheemsche goden tot kwade geesten heeft zoeken om te scheppen is bekend genoeg. Trouwens niet het christendom alleen heeft aan dat euvel mank gegaan. Persen en Indiers leefden eenmaal als voorbeeldige broeders, en leden van één gezin. Op zekeren boozen dag echter scheidden ze als vijanden. Met welk gevolg? Te voren hadden ze gesamenlijk de Ahoeraas of Asoeraas en Daëvaas als goden vereerd. Sinds dien tijd echter bleef dat het lot der Daëvaas bij de Hindoes, terwijl de Persen hen als duivelen verachtten. Maar omgekeerd ook wisten de Persen niet hoe ze genoeg de Asoeraas als goede geesten zouden vereeren, die bij den Hindoe te boek stonden als....het beginsel van alle kwaad.</p>
<p>Vergeven we dus den christenen van het zuiderstrand dat ze iets dergelijks in het ruwe noorden deden. Lang genoeg voor hun kinderlijk geduld - en het geduld van een kind duurt <hi rend="spat">niet</hi> lang - hebben ze gepoogd op de door hen vereerde wezens over te brengen wat ze vonden toegewijd aan de goden die ze kwamen bestrijden. De nomenclatuur der planten levert dienaangaande tal van bewijzen. Schleiden o.a. heeft, in zijn onderhoudend boek over ‘die Rose’, daarvan eenige voorbeelden geleverd<note n="1)" place="foot"><table>
<row>
<cell>(Adiantum) Capillus Veneris wird Unser Lieben Frauen Haar.</cell>
</row>
<row>
<cell>(Alchemilla) Pallium Veneris wird Unser Lieben Frauen Mantel.</cell>
</row>
<row>
<cell>(Cypripedium) Schuh der Kypris wird Frauenschuh.</cell>
</row>
<row>
<cell>(Scandix) Pecten Veneris wird Liebfrauenkamm.</cell>
</row>
<row>
<cell>(Prismatocarpus) Speculum Veneris wird Liebfrauenkamm spiegel.</cell>
</row>
<row>
<cell>(Orchis) Freias Thränen wird Marienthränen.</cell>
</row>
<row>
<cell>(Eine andere Orchidee) Niördrs Hand wird Marienhand.</cell>
</row>
</table>
enz. Voorts noemt hij nog andere voorbeelden, en beroept zich verder op: v. Perger Pflanzensagen 69 v; Menzel Odhin 27; Menzel Christ. Symbolik (1854) I, 14 v; Grimms Myth. 1145 enz. - Schleiden. Die Rose, 120 v.</note>. Maar als zooda-<pb n="572"/>nige poging schipbreuk leed op de niet te verwoesten gehechtheid aan het overgeleverde; - maar als onze hardnekkige germaansche voorouders zich niet wilden laten gezeggen: dan streed Romes zendeling niet langer tegen de meening dat deze of gene boom, dat dit of dat kruid aan Frigg of Freija, of Donar, of eenig ander voorwerp van 's volks vereering was toegewijd; dat Baldr, Njördr of Sif dit of dat had gedaan: - maar dan trachtte hij eenvoudig zijn hoorders te doen gelooven dat èn Frigg, èn Freija, èn Donar, èn Baldr, èn Njördr, èn Sif kortweg ‘booze geesten’ waren geweest. - Zelfs op de ‘Goden Griekenlands’ werd die methode toegepast. Afrodite, het schoonste wat ooit in 's menschen geest was opgerezen, werd - want zoo noemde haar zelfs heur begunstigde minnaar Tannhäuser - de ‘duivelin in den Hörselberg.’ De kuische Artemis daalde dieper dan Potifars vrouw. Hermes werd een veerman.</p>
<p>Geen wetenschappelijk gevormde ergert zich aan deze ontheiliging, eenvoudig omdat hij er monnikenwerk in ziet. De fijnbeschaafde griek Aristofanes had het, honderden jaren te voren, erger gemaakt met zijn lummel Dionysos (in de Vorschen), zijn slokop Herakles (in de Vogels), zijn klaplooper Hermes (in den Ploetos); - en zelden is tot de hoogere wezens zoo onbeschoft een taal gevoerd als die welke de wanhebbelijke atheensche avonturier tot Iris, de bodinne der goden, durfde richten.<note n="1)" place="foot">De vogels, vs. 1248 vv.</note> Doch waar een fijnbeschaafd grieksch dichter, ‘der ungezogne Günstling der Musen,’ het waagde te mishandelen wat ooit bevalligst van de dichtkunst het leven ontving, daar moet het minderfijngevormden zonen van een echt ruwen en lompen tijd vergeven worden indien ze de in doorsnee tamelijk onbehouwen goden van het noorden, met minder omstandigheden nog, van hun hoogen throon in de diepste diepte hebben zoeken te stooten.</p>
<pb n="573"/>
<p>Die goden, ze waren in hunne oogen de vijanden van 't christendom, dat het Rijk van Satan kwam verstoren. Wat wonder dan dat zij, wier aanhangers zich zoo hardnekkig bleven verzetten tegen de invoering van dat christendom, in de schatting dier ijveraars voor de nieuwe leer, <hi rend="spat">duivelen</hi> werden en Odhin - hun hoofd - de ‘Vader der Leugen’, de ‘Oude Draak’, ‘Satan’ zelf in eigen persoon?</p>
<p>Trouwens: Odhin-Harlekijn heeft geen ander lot gehad. Aanvoerder der Wilde Jacht, was hij, als wij zagen, leider van een doodenrid geweest. Hij bracht de zielen der gesneuvelden naar Walhalla. Maar toen Odhin zelf Satan was geworden, werd natuurlijk zijn paleis het verblijf van Satan, de Hel. De doodenrid werd dus een hellevaart. Doch <hi rend="spat">wie</hi> konden ter <hi rend="spat">hel</hi> gevoerd worden? Alleen de.....<hi rend="spat">verdoemden</hi>, de ongedoopten, de zonder toediening van het sacrament gestorvenen, in één woord, - gelijk het meer juist dan vriendelijk is gezegd: - den heidenschen god werd ten buit gegeven, wat, naar een bekrompen dogma, die der christenen versmaadde. Langs dien weg verklaart het zich ten volle dat Herodias in de Wilde Jacht een in het oogvallende plaats kreeg toen de heugenis verloren ging van wat eenmaal de Chasse Hérode beteekend had, en wie ze was geweest eer verlegenheid met Vrouw Hilde Farahild had doen uitvinden. Doch op die wijze vinden we het dan ook voorgesteld, - om nu van latere sproken niet te gewagen - in het bericht aangaande Walchhelms ontmoeting, dat ons bereids zoo goede diensten bewees. Onder den stoet zag hij - o humor en satire van den priester die omstreeks 1200 leefde! - onder den stoet zag hij vele geestelijken, en desgelijks vrouwen, die, bij het rijden, met alle blijkbare teekenen van pijn, op de gloeijende pennen in de zadels werden heen en weer geschud. En ware hij niet tijdig gewaarschuwd, hij zelf, die zoo onvoorzichtig het aangeboden paard had bestegen, zou de prooi der hel zijn geworden. - Kan het duidelijker gezegd dat Odhin-Harlekijn, onder de heerschappij van den somberen geest der eerste helft van de middeneeuwen, de Duivel in persoon was geworden?</p>
<p>Ja! hij zonk dieper. - Hier althands nog hoofd en beheerscher van een rijk, zou hij spoedig tot ondergeschikte dalen. Ziet het bij Dante. Als de groote florentijner, onder
<pb n="574"/>geleide van zijn meester Virgilius, in den tweeden omgang van den zevenden kring der folterplaats, het ‘Woud der zelfmoordenaren’ betreedt, verhaalt hij daarvan dingen die onmiddelijk aan de Wilde Jacht doen denken, waartoe uit den aart der zaak zoowel gejaagden als jagers behoorden, zoowel evers, herten en beeren als honden. Want niet slechts dat toen hij een twijg afbrak van een der boomen, waarin de ziel eens zelfmoordenaars was gebannen, ‘de tronk zeer hevig blies’, eer en terwijl de geest daarin opgesloten zijn geschiedenis verhaalde; maar, toen ze nog opmerkzaam waren op den boomstam,</p>
<lg type="poem">
<l>steeds wanend dat hij (hun) nog meer zou melden,</l>
<l>(toen werden ze) door een gedruisch getroffen,</l>
<l>&nbsp;</l>
<l>gelijk een jager vaak, die, in zijn schuilhoek,</l>
<l>de honden en het everzwijn hoort nadren,</l>
<l>en 't ritselen bemerkt van loof en dier.</l>
<l>&nbsp;</l>
<l>En, zie! een tweetal, naakt en opgescheurd,</l>
<l>vlood, van de linkerzij, zoo snel voorbij</l>
<l>dat z' al het kreupelhout van 't bosch verbraken.</l>
<l>&nbsp;</l>
<l>En, achter hen, was 't gansche bosch vervuld</l>
<l>van jagend' en vraatgierge, zwarte honden,</l>
<l>als brakken van de keten losgelaten.</l>
<l>&nbsp;</l>
<l>In hem die toefde sloegen ze de tanden,</l>
<l>ontscheurden den rampzaalge stuk op stuk,</l>
<l>en sleurden 't lillend deel er dan van weg.<note n="1)" place="foot">Canto XIII 91, 109 vv. Naar de vertaling van A.S. Kok.</note></l>
</lg>
<p>Maar hebben we hier nu eigenlijk nog slechts ‘de Jacht’, straks verschijnt ‘de Jager’. - In den een-en-twintigsten zang betreedt Dante de vijfde afdeeling van den achtsten hellekring, waar de pekzee ziedt, die de folterplaats is der wereldlijke simoniten. Niet slechts echter dat hij daar een duivel aanschouwt</p>
<lg type="poem">
<l>met open vleuglen, en gezwinde voeten,</l>
<l>terwijl een zondaar schrijlings met de lenden</l>
<l>op d' uitwas rustte van den hoogen rug des duivels,</l>
<l>die d' ongelukkig' aan zijn enkels vastkneep,</l>
</lg>
<pb n="575"/>
<p>om hem zijn makkers over te leveren, en daarna ijlings terug te keeren</p>
<lg type="poem">
<l rend="; 1tab">naar het oord</l>
<l>dat goed voorzien is van dezulken; -<note n="1)" place="foot">Canto XXI. 33 vv.</note></l>
</lg>
<p>een schouwspel alzoo waarbij een duivelsrug de plaats inneemt van Walchhelms zwart paard; - maar, onder de booze geesten die hier het beulswerk waarnemen, ontmoeten we straks, doch als ondergeschikte, eenen die wordt toegesproken met den naam van Alichino.<note n="2)" place="foot">Tratti avanti Alichino e Calcabrina. Cant. XXI. 118.</note></p>
<p>Deze naam heeft blijkbaar de vertalers in het naauw gebracht. De een geeft dien terug door het woord ‘Zwabbervlerk’<note n="3)" place="foot">Kok.</note>, de ander door ‘Senkflug’<note n="4)" place="foot">Streckfuss.</note>, een derde, weinig afwijkend door ‘Flügelsenker’<note n="5)" place="foot">Carl Witte.</note>, een vierde denkt daarbij aan ‘iemand chi s'in<hi rend="spat">china</hi>, en wel naar anderer goed’<note n="6)" place="foot">‘En wel in bonum <hi rend="spat">alie</hi>num’. Philalethes.</note>. Doch ook hier is weder wat aan de Wilde Jacht, en, in verband daarmede, bij Alichino aan Herleking doet denken. Zoo bijv. - behalve menige andere naam of trek van het beeld zijner makkers - Cagnazzo (Hondesnoet), Graffiacane (Hondenkrauwer of Krauwhond), en de slachttanden van Ciriatto.<note n="7)" place="foot">Kok heeft ‘Biggesnuit’. Maar het oirspronkelijk luidt ‘Ciriatto sannuto’, dat Kopisch vertaalt door ‘Schindsau der Hauer hat’. - Ciro beteekent ‘zwijn’, ‘sanna’ een ‘slachttand’.</note> Eigenlijk is geheel het tafreel, waarin deze Alichino en Calcabrina de hoofdrol vervullen, zelf een stuk Wilde Jacht, maar in de hel in plaats van boven de aarde. Want wat gebeurt? Een door hen mishandelde geest uit de pekzee belooft, voor hen en Dante, zeven zijner lotgenooten naar de oppervlakte te zullen lokken, als de duivels hem slechts loslaten. Alichino nu, door zijn opperhoofd aan de spits van dit tiental geplaatst,</p>
<lg type="poem">
<l rend="; 1tab">belust op kwelling, sprak,</l>
<l>in strijd met d'andren: ‘Zoo gij neêrduikt</l>
<l>zal 'k u niet achtervolgen in galop,</l>
<pb n="576"/>
<l>maar zelfs de vleuglen uitslaan over 't pek!</l>
<l>Verlaat den zoom; wij schuilen aan den oever,</l>
<l>en zullen zien of gij meer geldt dan wij!’<note n="1)" place="foot">Cant. XXII. 112 vv.</note></l>
</lg>
<p>Niet links maakt de mishandelde gebruik van het ontvangen verlof. Maar....om met een snellen sprong in de zee te verdwijnen en zijn beulen met lange neuzen aan den oever te laten staan. En nu volcht een allerdolst tafreel, een echte duivelarij, waarbij de booze geesten reeds eenigermate in den Hansworst overgaan. Allen ergeren zich aan de domme vergunning van Alichino, welke het slachtoffer gelegenheid gaf te ontsnappen; en deze rept de vleugels om den vluchteling te achterhalen. Derhalve: weér een duivel op de zielenjacht! - Maar vergeefs! De ziel ontsnapt hem. Dit ziende wordt Calcabrina woedend op den lompen Alichino, en vliecht, op zijne beurt, den laatstgenoemde achterna om hem voor zijn onhandigheid te tuchtigen. Gevolg daarvan is dat er boven de pekzee een verbitterde strijd ontstaat tusschen dit tweetal, doch die, grappig genoeg, hiermede eindicht dat</p>
<lg type="poem">
<l rend="; 1tab">zie! daar vielen</l>
<l>ze beide in 't midden van het kokend meir.</l>
<l>&nbsp;</l>
<l>De hitte deed den strijd wel ras bedaren,</l>
<l>doch op te vliegen bleek een ijdel pogen,</l>
<l>zóó waren hun de vleuglen dik bedropen;<note n="2)" place="foot">vs. 140 vv.</note></l>
</lg>
<p>Weshalve ze door hun makkers gered moesten worden, en op een allererbarmelijkste wijze toegetakeld hun warm bad verlieten. -</p>
<p>&nbsp;</p>
<p>Afgezien nu van dit geheele verhaal is er, als uit het daaraan voorafgegane bleek, grond genoeg om in den Odhin-Harlekijn tevens ook den Booze te zien. Maar is de gissing juist die den noordschen oppermachtige terug meent te vinden in Alichino, den tot hoofdman over slechts tien Malebranche gedegradeerde, dan blijkt hier tot <hi rend="spat">hoe</hi> diep een val hij kwam. Want minstgenomen levert zoowel deze vechtpartij als wat daartoe aanleiding gaf een aanwijzing hoe Satan van lieverlede in een soort Hans-mijn-gek verliep.</p>
<pb n="577"/>
<p>Trouwens: <hi rend="spat">dat</hi> die overgang valt aan te wijzen is bekend genoeg. In zekeren zin ook ten volle verklaarbaar, en noodzakelijk zelfs. De menschelijke ziel is nu eenmaal zóó wonderlijk besnaard een instrument dat er, zoowel als van het verhevene, ook van het verschrikkelijke tot het belachelijke slechts als ééne schrede is. De dusgenaamde ‘vreugde der wanhoop’ is eenvoudig een tegenhanger van den spot met het afgrijselijke. Beiden zijn een soort van geestelijk chloroform, waarin, zij het langs den weg der bedwelming, ontsnapping gezocht wordt aan wat te pijnlijk de ziel benaauwt. Het kind, dat in het donker fluit en zingt en hardop praat of lacht <hi rend="spat">omdat</hi> het bang is voor spoken, is het treffendgelijkend beeld van den volwassenen weinigontwikkelde, die zijn eigen vrees voor hel en duivel zoekt te ontvlieden in allerlei dwaze verhalen aangaande die beiden. Op hun beurt hooren we soms weder gansch-niet-weinigontwikkelden, uit soortgelijke oirzaak, op luttelbetamende wijze zich uitlaten over andere, vrij wat verhevener dingen, doch waarvan zij, om welke reden dan ook, liefst maar nooit zouden willen vernemen. Maar - om van laatstbedoelden te zwijgen - wat van de anderen is opgemerkt verklaart, hoe de Booze van lieverlede iets grappigs kon, en zelfs <hi rend="spat">moest</hi> worden, zonder daarom evenwel, zelfs in de verste verte, het karakter van iets vreeselijks geheel te verliezen. De nachtmerrie van de eerste helft der middeneeuwen was te drukkend geweest dan dat ze niet zou gevolgd zijn door de reactie, den spotlach der tweede. Maar daarbij kwam het herleven van letterkunde, studie, wetenschap sinds de twaalfde eeuw, zeker slechts een bleeke dageraad van de sedert machtig opgetreden renaissance, maar toch altijd een dageraad; en reeds morgenschemering is der spookwereld weinig gunstig.</p>
<p>Vandaar dan ook dat van betrekkelijk zeer vroeg de anekdoten dachteekenen waarin den Duivel iets grappigs begint eigen te worden. Den voorlooper van den trouwens zelf der volkssage ontleenden Mefisto in Auerbachs kelder, ontmoeten we reeds in het verhaal - ik meen uit Luthers Tafelgesprekken - van den lossen gezel, die bij een drinkgelag verklaard had zijn ziel te willen verkoopen aan wien hem daarvoor een goed glas wijn mocht willen schenken. Niet lang daarna was een vreemdeling de herberg binnengetreden, had zich bij het
<pb n="578"/>vrolijk gezelschap neêrgezet, meêgedronken, en eindelijk zich tot den man van dat groote woord gewend met de vraag: ‘of hij goed gehoord had dat gene zijn ziel verkoopen wilde voor een ruim gelag?’ Toen had de ander die verklaring herhaald. De vreemdeling - die natuurlijk de duivel was - ging den koop aan, maar verliet spoedig daarop het vertrek, waar het er nu al lustiger en lustiger op toe begon te gaan. Toen nu echter de wijsheid recht diep in de kan raakte, kwam de duivel terug, zette zich weder bij de drinkebroers neder, en vroeg: ‘Waarde vrienden! wat dunkt u: als iemand een paard gekocht heeft, zijn dan niet toom en zadel in den koop begrepen?’ Daarop verschrokken allen. Maar als de duivel op andwoord aandrong durfden ze hem geen ongelijk geven. Toen greep de booze den onvoorzichtige bij den nek, en voerde, met de hem verkochte ziel, het lichaam van zijn eigendom mede.</p>
<p>Ik weet niet of dit in Luthers eigene dagen gebeurd moet zijn, maar indien ja, dan had Z. Zwarte Majesteit reeds veel vroeger getoond in zulke argumentaties en vergaauwingen genoegen te scheppen, zooals Gerbert, de latere paus Sylvester II en tijdgenoot van Hugo Capet, tot zijn schade heeft ondervonden. Deze had een verbond met Satan gesloten waarbij hij, niet voor wijn, maar voor een verbazende mate van geleerdheid zijne ziel verkocht, onder voorwaarde echter dat die alleen in Jerusalem den kooper kon vervallen. Gerbert begreep uitstekend af te zijn: want wat was lichter dan nooit naar Jerusalem te gaan? Te vreeselijker moet zijn ontgoocheling zijn geweest toen op zekeren dag, en nog wel in een kerk, Satan hem op kwam eischen. Want....de kapel des doms waarin hij zich op dien oogenblik bevond heette ‘Jerusalem’. - ‘Forse tu non pensavi ch'io loico fossi!’ had tóén de aartsschelm met meer recht nog kunnen zeggen, dan bij de gelegenheid dat Dante hem dus sprekend invoert<note n="1)" place="foot">Inferno Cant. XXVII. 123.</note>.</p>
<p>Maar is de Duivel hier nog de ‘meer fijne grappenmaker’ - trouwens Harlekijn is dat soms ook - en wijzen zulke verhalen altijd nog meer op zekere wel boosaartige maar tevens geestige ironie: de voorbeelden ontbreken niet,
<pb n="579"/>noch van veel plomper grollen, noch van gelegenheden waarbij de Vader der Leugen zelf bedrogen werd. Het gebeurde bij den bouw der Duivelsbrug over de Reuss bij Goschenen is overbekend. Desgelijks de tegenhanger daarvan na de voltooijing van Akens dom. Schier ieder weet dat iets soortgelijks heeft plaats gehad toen vriend Hanespoor Erwin van Steinbach een plan geleverd had voor den Straatsburger munster. Ook ‘de Duivel te Salamanca’ behoeft slechts genoemd te worden, om in den aartsbedrieger den bedrogene te doen opmerken. Toch was hij hier nog in de genadiger handen van de meer aristokratische sage gevallen. Wat wonder dan dat het hem veel erger verging toen hij in die van den groveren volksspot geraakte? - Het slechtst kwam hij er in dit opzicht af bij de Esthen. Wilh. Grimm deelt dienaangaande<note n="1)" place="foot">Die Sage von Polyphem 16 v.</note> mede dat een boerenarbeider in die streek, op een goeden dag bezig met knoopen gieten, door den duivel werd aangesproken met de vraag: ‘wat hij uitvoerde?’ Op des arbeiders andwoord: dat hij ‘oogen’ goot, volgde des duivels tweede vraag ‘of hij ook hem een paar nieuwe kon gieten?’ De arbeider nam dat aan indien de duivel den volgenden dag terugkwam. Ter bepaalde ure aanwezig, liet de Booze zich voor de operatie op een bank binden, maar vroeg daarbij naar den naam des arbeiders. Deze zeide Issi (d.i. Zelf) te heeten, en goot daarop den geknevelde kokend lood in de oogholten. Woedend van pijn vloog Satan met bank en al op, en het veld in. Daar zagen hem ploegende boeren die hem vroegen: ‘wie hem zóó had toegetakeld?’ Doch toen nu Satan klaagde: ‘Issi teggi! Issi teggi! (= Zelf deed het)’; lachten ze hem uit, en zeiden: ‘Zelf gedaan! zelf dragen’. De Duivel zou aan de gevolgen gestorven zijn. - Maar ook in de zinnespelen maakt hij, bij al wat hem vreeselijks aan blijft kleven, menigmaal een
allererbarmelijkste figuur, en vooral tegen de hellevegen der boerten en kluiten is hij dikwijls niet opgewassen: terwijl het ‘domme duivel’, ‘arme duivel’, ‘lompe duivel’, en dergelijke uitdrukkingen der volkstaal meer, duidelijk genoeg zeggen wat hij van lieverlede in het oog der goê gemeente werd.</p>
<p>Van val tot val pleecht een snelle beweging te zijn. In
<pb n="580"/>de zooeven vermelde zinne- of liever passiespelen en mysterieën blijkt dit van den Duivel of de duivelen middaghelder. Daarin worden ze langzamerhand een soort van beulsknechten, maar met al de eigenschappen van bedienden der slechtste soort: dronkaarts, luiwammessen, schrokkig, lomp, en hoe de liefelijke lijst verder zou kunnen worden aangevuld: in één woord ploertige, onhebbelijke, maar in den regel boosaartige potsenmakers, het echte deeg waarvan de kermishansworst wordt gekneed. Doch dat ze toch altijd duivelen bleven, wezens van niet-aardsche afkomst, blijkt èn uit menigen naam hun gegeven, èn uit hun gestalte, de klaauwen bijv., en de vleermuisvlerken, zoowel als hun verdere uitrusting.</p>
<p>&nbsp;</p>
<p>Mocht nu de opmerking gemaakt worden dat men, langs dezen weg, wel bij den genoemden Hansworst aanlandt, maar niet bij den eigenlijk gezegden Harlekijn; en dat, hoeveel die beiden gemeen hebben, de laatste toch altijd nog eenige trappen hooger staat dan de eerste; dan mag daartegen reeds terstond worden aangevoerd: dat de Harlekijn van het tooneel die standverheffing boven zijn straatcollega te danken heeft gehad aan zekeren italiaanschen acteur, of impresario uit de laatste helft der zeventiende eeuw, met name Dominico. Deze Dominico nl. bracht het zijne toe om den vraatzuchtigen botterik en kinkel om te scheppen in den vrolijken, slimmen en vluggen schelm, die hij sedert is gebleven.</p>
<p>Toch is daarmede niet alles gezegd. Zonder te durven bepalen of Dominico daardoor tot die omgieting gekomen is, mag met alle vrijmoedigheid worden aangenomen dat een zekere onuitroeibare herinnering van hetgeen Herleking oirspronkelijk geweest was het hare zal hebben toegebracht om, naast den boerschen lompert, den fatsoenlijker kwant bewaard te doen blijven.</p>
<p>Jager was hij geweest, aanvoerder en hoofd zelfs van een aanzienlijken jachtstoet, eer hij, van val tot val, satan en satansknecht was geworden: en dat hem een en ander van die betrekking is bijgebleven zal ongetwijfeld geholpen hebben om hem te bewaren voor het reddeloos ondergaan en geheel zich oplossen in den lagerstaanden paljas.</p>
<pb n="581"/>
<p>Als jager vinden we hem dan ook terug in de latere duitsche sprookjens van Hillinger of Halewijn. Reeds de naamverwantschap tusschen dat Halewijn en het vroegere Hellequin, wijst er eenigszins op dat we hier met een opvolger, een omschepping en vervorming van den ouden Herleking te doen hebben. Maar meer nog wat van dien Halewijn verteld wordt. Deze toch is óók een die het jachtbedrijf bij de hand heeft. Evenwel niet als de aristokratisch op 't hooge ros gezeten heirvoerder. Integendeel. Hij behoort tot de burgerlui. Hij steunt meer op list dan op geweld, en is gansch niet afkeerig van geheime kunsten. Nu eens is hij vogelaar of vogelmelker. Dan weder verdrijft hij ratten en muizen, of brengt omgekeerd die plaag over huis of akker. Soms ook weet hij maagden en kinderen met een toover-fluitjen, of andere verlokking voor oog of oor, in het verderf te voeren. In één woord Hillinger is, zoowel als Erlköng en Alichino of Satan, een zielenjager. Als zoodanig vertoont hij zich ontegenzeggelijk, onder slechts zeer licht gewijzigde gedaante, weder in den Rattenvanger van Hameln. Maar deze ontmoeting brengt, als van zelf, terug tot Herleking-Odhin, den aanvoerder der Wilde Jacht, wien, gelijk we zagen, óók een doodenrid ‘ten verderve’ was geworden. - Immers de muis is, in vele volkssagen, niet meer of minder dan het symbool, en soms zelfs de vleeschwording der menschelijke ziel. Vandaar dat de muis soms in den slaap, door den mond, 's menschen lichaam verlaat, en dan terugkeerend, door de indrukken die ze buiten haren kerker ontving, droomen uit vergelegen oorden veroorzaakt. Vandaar het muisjen dat Faust op den Bloksberg den mond zijner danseres ziet ontwippen.<note n="1)" place="foot">Faust. Walpurgisnacht.</note> Vandaar ook dat muizen- d.i. ‘zielen’ voortbrengen tot het heksenbedrijf behoort. Vandaar dat een muizenplaag oorlog spelt. Want de oorlog vermeerdert het tal der
‘zielen’, dewijl hij dat der ‘levende menschen’ vermindert. De muizen die bischop Hatto van Mainz folteren, zijn niet anders dan de zielen der door hem vermoorde onderdanen. De muizenvanger van Hameln, die de kinderen in het verderf lokt, is dus eenvoudig, in de latere duitsche sage, wat bij de grieken Hermes-Psychopompos was, en Odhin-<pb n="582"/>Herleking aan het hoofd der gesneuvelde helden bij de oude germanen.</p>
<p>Zóó sluit zich de kring dezer voorstellingen en keert in den Hillinger-Rattenvanger, naast den man uit de midden-eeuwsche legende en Satan-Mefisto, den ‘vermaledeiten Rattenfänger’<note n="1)" place="foot">Faust. Nacht.</note>, de oude Storm- en Dondergod terug.</p>
<p>Zelfs het kostuum van Harlekijn wordt m.i. uit een ander verklaarbaar. Lichtgeschoeid moest wezen wie eens in toomelooze vaart zich had bewogen door de wolken. Zijn houten zwaard is Gungnir, de speer van Odhin, die in de handen des Wilden Jagers tot een strijdkolf geworden was. Het zwarte masker daarentegen wijst op zijn duivelsrang. ‘En...zijn bontgeruit pak?’ Wel! toen Odhin Hillinger was geworden, werd hij immers......een ‘vogelaar!’ Als zoodanig droeg hij een groen kleed met een rooden hoed. Maar op den hoed de haneveer, die nog daarenboven met de hanespoor vermeerderd, bij Satan teruggevonden wordt. Van dien bonten opschik tot verderen vedertooi is de overgang niet vèr. Vooral omdat de Rattenvanger ook bepaaldelijk ‘Bonting of Bontjak’ heet, en hem zelfs, in de streek van Löbnitz, het bezit van een vederkleed wordt toegekend. Zoo zou zelfs ‘der Vögelfänger bin ich ja!’ de Papageno uit de Tooverfluit, de lustige, lichtzinnige weener straatjongen, die zich zijn ‘Weibchen oder Mädchen’ zoekt, op zijn beurt een Hillinger-Halewijn, maar zonder diens boosaartigheid, kunnen wezen, en zijn pak dat van Harlekijn, met dit verschil alleen dat het zijne uit veelkleurig vogeldons, dat des anderen uit bonte lappen bestaat!</p>
<p>Les dieux s'en vont! Wodan eindigend bij Papageno! En als, gelijk ook al minder en minder maar toch nog altijd een enkele reis geschiedt, een - gelukkig wegkwijnende - kermis naar stad of dorp een kwant doet verdwalen met de pansfluit voor den mond gebonden, den koperen helm met het klokkenspel op het hoofd, de trom voor het lichaam, daarop de cymbaal, die zijn muziek van de dolste bokkesprongen vergezeld doet gaan: ziet dan in dien alwillensdwaas den laatsten uitlooper van den ouden Odhintronk. De goden gaan heen. Maar Varoena-Oeranos <hi rend="spat">blijft</hi>, de schitterende hemel, en Zeus, de reine aether, en de zegenende
<pb n="583"/>Indra-Thor, en Freijaas Breising, de gordel van Kythere, het liefelijk lentekleed der aarde: en de macht die zich in deze dingen als in de geschiedenis openbaart, die den vooruitgang wil en werkt, en dus heilig maar daarom juist ook een <hi rend="spat">persoon</hi>, een zich bewuste <hi rend="spat">moet</hi> wezen.</p>
<p>&nbsp;</p>
<p><hi rend="spat">Alkmaar</hi>, Vastenavond 1876.</p>
</div>
<div type="chapter">
<interpGrp>
<interp type="primair" value="brin017"/>
<interp type="primair" value="pare004"/>
<interp type="secundair" value="love001nieu01"/>
<interp type="secundair" value="rhij001"/>
<interp type="secundair" value="hart033"/>
</interpGrp>
<pb n="584"/>
<head rend="h3">Nieuwe uitgaven.</head>
<head rend="h4">Rosalie en Virginie Loveling, Nieuwe Novellen. Gent, Ad. Hoste. 1876.</head>
<p>Nauw is een jaar verloopen, sints de eerste bundel <hi rend="spat">Novellen</hi> van de gezusters <hi rend="spat">Loveling</hi> het licht zag. Ook is het nu juist een jaar geleden, dat de arme <hi rend="spat">Rosalie Loveling</hi> te Nevele ontsliep na eene kwijnende, smartelijke krankheid van langen duur. In hare ziekte had zij nog de hand gelegd aan een drietal verhalen, die thands met drie novellen van hare zuster <hi rend="spat">Virginie</hi> het licht zien. Prof. J.F.J. <hi rend="spat">Heremans</hi>, de gevoelvolle, edele vriend, sprak Vrijdags, den 7<hi rend="sup">den</hi> Mei van 't vorig jaar, toen men de jonge doode op den Sint-Amandsberg bij Gent ten grave bracht, de volgende roerende woorden: ‘De lijkstoet, die dezen grafheuvel is opgeklommen, en waarvan Gij mannen van heinde en verre samengestroomd, hebt willen deel maken, bracht hier geene gewone doode: zij, die hier komt rusten, is eene lieve jonge vrouw, wier naam op de lippen is van al wie gevoel heeft voor ware poëzie, en wier kortstondig leven bescheiden in het stille Nevele heenvloot: <hi rend="spat">Rosalie Loveling</hi>. Zij werd aan de zijde van haar ander <hi rend="spat">ik</hi>, hare jongere, niet minbegaafde zuster <hi rend="spat">Virginie</hi> weggenomen; de dood heeft aan eene achtbare tachtigjarige moeder haren steun, haren troost, haren trots, - aan een geliefd gezin het beste, het trouwste hart, - en aan de letterkroon van Vlaanderen den rijksten diamant ontroofd.’</p>
<p>Prof. <hi rend="spat">Heremans</hi> heeft geen woord te veel gezegd. Het
<pb n="585"/>letterkundig optreden der beide <hi rend="spat">Lovelings</hi> dagteekent van 1870, toen een miniatuurbundeltjen ‘<hi rend="spat">Gedichten</hi>’ bij de firma <hi rend="spat">Wolters</hi> te Groningen het licht zag. Enkele stukjens hadden in vlaamsche tijdschriften het licht gezien - ieder was getroffen door de teedere frischheid van deze kleine meesterstukken, liefelijk en geurend als de paarsche viooltjens der vlaamsche beemden. Het opmerkelijk feit, dat deze gedichten het eerst in 't Noorden van Nederland het licht zagen, getuigt, geloof ik, van den hoogst waardeerbaren smaak des groningschen uitgevers. Er verliepen ongeveer vier jaren en alleraangenaamst was de verrassing in 1874 door een bundel <hi rend="spat">Novellen</hi> der beide zusters <hi rend="spat">Loveling</hi> te weeg gebracht: - ‘oorspronkelijke tafereeltjens in proza, welke voor het meeste deel aan het buitenleven ontleend, met al de keurige netheid van de groote meesters der oudhollandsche schilderschool zijn gepenseeld’ - oordeelt prof. <hi rend="spat">Heremans</hi>.</p>
<p>In werkelijkheid traden hier twee nieuwe schrijfsters op, die de geheimen van het oost-vlaamsche landleven kwamen ontsluyeren met al de oorspronkelijkheid van <hi rend="spat">Auerbachs</hi> tafereelen uit de midden-duitsche boeren-waereld en al de naïveteit van <hi rend="spat">Fritz Reuters</hi>' verhalen uit het noordduitsche en pommersche platteland. De merkbare ingenomenheid onzer eeuw met het kleine en onbekende - ook al ligt dat onbekende op tien mijlen afstands van onze woning - de liefde voor het plaatselijk eigenaardige in sommige weinig bezochte streken, vertiendubbeld, sints de stoom ons in weinige weken bijna aan alle waerelddeelen aflevert - deze steeds meer en meer op den voorgrond tredende trek onzer dagen werd bijna zonder erg door de gezusters <hi rend="spat">Loveling</hi> bevredigd.</p>
<p>Drie zusters, <hi rend="spat">Marie</hi>, <hi rend="spat">Rosalie</hi>, <hi rend="spat">Virginie</hi> woonden met eene achtenswaardige, hoogbejaarde moeder in al de landelijke stilte en eenvoud van het weinig bekende Nevele - een dorpjen van Oost-Vlaanderen. Zij schilderden de kalme tafereelen uit hare onmiddellijke nabijheid, omdat zij die het beste kenden en het nauwkeurigst konden waarnemen. De eerste bundel van November 1874 gaf bijna enkel oost-vlaamsche binnenhuisjens en dorpscauseriën, waarvan het allerschoonste wellicht <hi rend="spat">Rosalies Meester Huyghe</hi> is. Maar tevens blijft in iedere der andere schetsjens iets
<pb n="586"/>fraais, of eigenaardig fijns te waardeeren, bovenal door het wonderlijk schoon talent van alles op te merken, wat tot de harmonie van 't kunstwerk behoort en alles te schuwen, wat die harmonie zou kunnen verstoren. Nog eene andere zeldzame voortreffelijkheid kenmerkte de poëzie, zoowel als de proza der beide gezusters.</p>
<p>Niet zeldzaam waren we in ons voorheen zoo deftig en ‘letterlievend’ vaderland veroordeeld heele bundels poëzie te verduwen met macht van ‘treffelijke en konstige’ rijmwoorden, maar in die woestijnen van rythmische en rijmende klanken mochten we maar geen enkel dichterlijk denkbeeld ontdekken. Evenzoo ging het ons met den epischen stijl in proza - heel veel geluidvolle en langdradige redekavelingen, maar ach, zoo luttel poëzie! Dichters van naam, of als zoodanig dikwijls geijkt door zelfgenoegzame middelmatigheid, bestaan er ten onzent zelfs in de beste letterkundige kringen, - dichters, die zelfs geen bewustheid bezitten, dat rijmende regelen nog juist geen kunstwerk vormen. Hoe dikwijls werden wij verrast door de blijde tijding, dat de groote X. of de beroemde Y. eenige ‘<hi rend="spat">dichtregelen</hi>’ zouden voordragen bij de een of ander feestelijke gelegenheid - de regelen werden dan ook voorgedragen, maar helaas! wat armoede aan fantazie, aan gemoed, aan vernuft!</p>
<p>Geheel het tegenovergestelde is het karakteristieke kenmerk der dames <hi rend="spat">Loveling</hi>.</p>
<p>Ieder gedicht, iedere novelle is schatrijk in het beste wat gemoed en fantazie kunnen schenken - overal ruischt die wonderlieflijke harmonie van toon, die de toppen der laurieren doet trillen in <hi rend="spat">Apolloos</hi> Muzenhof, als <hi rend="spat">Heine</hi> zou zeggen. Zelfs is de vorm der gedichtjens soms eenigszins al te naïef, maar dit belet niet, dat bij die eenvoudige versjens ons hart heeft geklopt van weemoed en ingenomenheid, dat de traan der bewondering ons op 't onvoorzienst in de oogen parelt en de stem heeft gestokt bij de voordracht van:</p>
<lg type="poem">
<l>‘Zij stond voor den grooten spiegel</l>
<l>En lachte haar beeltnis aan;</l>
<l>Zij had haar zijden kleedjen,</l>
<l>En haar paarlsnoer aangedaan</l>
<l>&nbsp;</l>
<l>Zij waande zich genezen,</l>
<l>Haar wang was weder rood,</l>
<pb n="587"/>
<l>Zoo helder glansden hare oogen,</l>
<l>Zij vreesde niet meer den dood.</l>
<l>&nbsp;</l>
<l>Och, jong verkwijnend harte,</l>
<l>Dat zich zoo gaarne bedroog:</l>
<l>'t Was de koorts, die gloeide op haar wangen,</l>
<l>'t Was de dood, die blonk in haar oog.’</l>
</lg>
<p>Want <hi rend="spat">Rosalie Loveling</hi> schreef die regelen in een tijd, toen de vreeslijke ziekte, die haar zou nedervellen in den vollen bloei van talent, geest en hart, zich nauwelijks had aangekondigd.</p>
<p>Hare eerste <hi rend="spat">Novellen</hi> zagen het licht, terwijl zij reeds lang lijdende was en op dat ziekbed schreef zij nog hare drie laatste schetsen, die zij als overwaardeerbare gave na haar verscheiden aan het nederlandsche volk van Zuid en Noord heeft vermaakt.</p>
<p>Er is eene kritiek, die haar invloed poogt te winnen door een glimlach, een zeer voornamen glimlach over alles, wat de fijnste trillingen van 't menschelijke hart raakt - eene kritiek, die met mannelijke vastberadenheid minachtend nederziet op het wufte volkjen van kunstenaars en letterkundigen, op ieder verschijnsel van het menschlijk gemoedsleven, 't welk niet juist ligt aan de breede baan van het nuttige, praktische, stoffelijk voordeelige. Om het met een enkel woord te zeggen - er is eene kritiek, er is daarenboven eene hoogst fatsoenlijke levens-opvatting, er is in ons vaderland eene zegevierende meerderheid, die al de geheimen der kunst gaarne zou willen verkoopen tegen een goed recept om vitriool te maken....en ik vrees voor deze ‘zeer geachte’ meerderheid reeds thands te veel te hebben gezegd.</p>
<p>Is deze overtuiging te donker gekleurd - wat ik zou willen hopen - dan mag ik voortgaan al de sympathie, al de ingenomenheid, al de bewondering, door mij zelf gevoeld voor den jongsten bundel der beide <hi rend="spat">Lovelings</hi> hier openlijk uit te spreken.</p>
<div type="section">
<head rend="h4">I.</head>
<p><hi rend="spat">Rosalie Loveling</hi> is verscheiden den 4 Mei 1875 en plechtig ter aarde besteld den 7 Mei op den Sint-Amands-<pb n="588"/>berg bij Gent in de nabijheid der graven van <hi rend="spat">Willems</hi>, <hi rend="spat">Ledeganck</hi> en <hi rend="spat">Van Duyse</hi>. Niet te vergeefs had een vurig voorstander van het vlaamsche vaderland aan de Barones <hi rend="spat">Ida von Düringsveld</hi> reeds in 1861 verklaard: ‘<hi rend="spat">Wenn sie sterben sollten</hi>’ <hi rend="spat">sagte mir ein glühender Vlaming in Brüssel</hi>, ‘<hi rend="spat">ich bin überzeugt kein einziger von uns vlämischen Dichtern wurde bei ihrem Begräbniss fehlen</hi>.’<note n="1)" place="foot"><hi rend="spat">Ida von Düringsfeld</hi>, <hi rend="spat">Von der Schelde bis zur Maas</hi>. <hi rend="spat">Das geistige Leben der Vlamingen</hi>. 2 Band. s. 92.</note></p>
<p>Deze wel wat vroegtijdige voorspelling is geheel vervuld. De navolgingswaardige belangstelling onzer zuidelijke stamgenooten bij uitvaarten en jaargetijden kwam op den 7 Mei schitterend uit. Prof. <hi rend="spat">Heremans</hi>, die den eersten bundel bij het publiek had ingeleid, sprak aan het geopende graf eenige schoone woorden vol weemoed en genegenheid. Thands schrijven wij weder Mei en lezen wij de aandoenlijke woorden van den smaakvollen gentschen hoogleeraar als voorrede van den tweeden bundel.</p>
<p>De drie eerste novellen zijn van de jonge afgestorvene. Zij dragen de titels van: <hi rend="spat">Mijnheer Daman en zijne erfgenamen</hi>, voltooid December 1874, <hi rend="spat">Juffrouw Leocadie Stevens</hi>, van Januari 1875 en <hi rend="spat">Po en Paoletto</hi>, bijna stervende geschreven in Februari 1875.</p>
<p><hi rend="spat">Mijnheer Daman en zijne erfgenamen</hi> is een tafereel uit het stadsleven, 't welk men gemakkelijk naar Gent zou kunnen verplaatsen. Een schatrijke oude vrijer en een tal van erfgenamen, die hem het hof maken, vormen het onderwerp van dit verhaal. Er zijn zeer treffend geteekende personen onder. Juffrouw <hi rend="spat">Simoens</hi>, de weduwe van mijnheer <hi rend="spat">Damans</hi> jongsten broeder, met een dochtertjen uit het eerste huwelijk, dat <hi rend="spat">Daman</hi> heet: - dan meneer en juffrouw <hi rend="spat">Liebrecht</hi> uit een naburig dorp, die den erfoom gestaag abrikozengelei en snippen zenden tot hun eigene ergernis, - vervolgens twee officieren, zonen van den oudsten broeder des erflaters - en nog twee kinderen van een neef, wier weduwe den oudsten dezer oom <hi rend="spat">Damans</hi> petekind noemt, die allen vormen het choor der begeerige erfgenamen.</p>
<pb n="589"/>
<p>De heer <hi rend="spat">Daman</hi> oefent groote tyrannie uit over de geduldige erfgenamen <hi rend="spat">in spe</hi>. Als juffrouw <hi rend="spat">Simoens</hi> komt berichten, dat hare dochter <hi rend="spat">Angelique</hi> zal gaan huwen met een koopman <hi rend="spat">Simmortier</hi>, verbiedt hij dit met de bedreiging haar te onterven, maar voegt er bij, dat zij doen mocht wat zij wilde. - ‘Alzoo gaat het’ - voegt <hi rend="spat">Rosalie Loveling</hi> er bij - ‘telkens, dat iemand ons zijnen wil opdringt, voegt hij er onveranderlijk bij, dat wij doen mogen, wat wij verkiezen.’ Allereigenaardigst is de schildering van oom <hi rend="spat">Damans</hi> feest- en naamdag op Sint-Nikolaas. Zijn petekind, dat ook <hi rend="spat">Nikolaas</hi> als oom schijnt genoemd te zijn, wordt door zijne zusters <hi rend="spat">Florimond</hi> geheeten, daarom is de moeder in gestadige vreeze. Elk geeft geschenken, juffrouw <hi rend="spat">Simoens</hi> eene taart, juffrouw <hi rend="spat">Liebrecht</hi> een paar pantoffels en <hi rend="spat">Angelique</hi> ook al pantoffels - ‘die eenige toevlucht voor jonge meisjes, welke iets van haren arbeid aan eenen man geven moeten.’</p>
<p>Juffrouw <hi rend="spat">Simoens</hi> zegt vergoelijkend: ‘Wat kan men zooveel anders maken dan pantoffels? Als ik jong was, had men nog de gebreide gilets en de paarlen geldbeurzen met twee ringen en twee kwispels - men kon ook nog een <hi rend="spat">dessous de lampe</hi> maken, maar nu staan onze lampen niet meer, zij hangen; overigens de gas ligt bijna in alle huizen, er blijft waarlijk niet meer over!’</p>
<p>Des te erger nog voor de moeder van <hi rend="spat">Nikolaas Florimond</hi>, wier dochtertjen het derde paar pantoffels aanbiedt. Daarentegen brengt de officier, neef <hi rend="spat">Hippoliet</hi>, een revolver met acht schoten voor de ‘baanstroopers’, als oom op reis gaat. De kinderen hebben groot plezier in den officier, ‘want het blonk en daverde en kletterde al wat aan hem was, telkens hij eenen stap deed.’ De heer <hi rend="spat">Daman</hi> is mild op zijn jaardag en laat wijn met gebak ronddienen. Maar ooms petekind <hi rend="spat">Nikolaas</hi>, gedraagt zich slecht en in haar schrik, dat hij iets breken zal, noemt de moeder hem: <hi rend="spat">Florimond</hi>. Dit wekt de hooge ontevredenheid van den heer <hi rend="spat">Daman</hi>, die verklaart den jongen bij zijn familienaam: <hi rend="spat">Spellekens</hi> te zullen noemen. Later wekt de moeder van <hi rend="spat">Spellekens</hi> nogmaals de ontevredenheid van den rijken man door van een tweede huwelijk te spreken,
<pb n="590"/>andermaal met den gehaten <hi rend="spat">Simmortier</hi>. Ook ditmaal zwicht de weduwe.</p>
<p>Plotseling bezwijkt de heer <hi rend="spat">Daman</hi> aan eene beroerte. Bij het openen van het testament verklaart de notaris, dat er eene kleindochter van den overledene bestaat, sedert jaren in het krankzinnigenhuis bij Weissemburg. De andere erfgenamen mogen de meubels met elkander deelen. De notaris troost de verslagen erfenisjagers met het bericht, dat de krankzinnige kleindochter zeer ziekelijk is en misschien niet lang zal leven. Maar <hi rend="spat">Rosalie Loveling</hi> voegt er aan toe, dat ze al tien jaren te vergeefs wachten.</p>
<p>En zie hier wederom wat onze duitsche vrienden ‘<hi rend="spat">holländische Kleinmalerei</hi>’ zouden noemen. Mocht het hun daarbij niet ontsnappen, hoe fijn en degelijk de schildering van dien rijken egoïst is, hoe ieder erfgenaam in zijne eigenaardigheid als uit de werkelijkheid is weggegrepen.</p>
<p>De tweede novelle heet: Juffrouw <hi rend="spat">Leocadie Stevens</hi> en schetst het stille zielelijden van een jong meisjen, dat aan het strand van Ostende een vreemdeling heeft leeren kennen en liefhebben, die in alle opzichten hare liefde waardig is, op eene kleinigheid na....hij is Israëliet. De verontwaardiging van den vader, een geacht en vermogend notaris, is buitengewoon groot. <hi rend="spat">Leocadie</hi> besluit te wachten en het hart van haar vader te vermurwen. Maar de oude notaris toont zich koppig. Brieven van den geliefden jonkman sporen haar aan ongehoorzaam te worden en buiten de toestemming van haar vader te huwen. Dit weigert <hi rend="spat">Leocadie</hi>. Zij ontvangt daarna zelfs bedreigingen van eene tante des uitverkorenen, waarin deze haar bericht, dat <hi rend="spat">David Hartmann</hi> een goed huwelijk om harentwille zal afwijzen. Zij geeft <hi rend="spat">Hartmann</hi> zijn woord terug. Haar vader is uiterst gelukkig. - ‘Hij was zoo gelukkig, zoo kinderachtig gelukkig; het was spijtig, dat hij het alleen was: want <hi rend="spat">Leocadie</hi> had <hi rend="spat">David Hartmann</hi> wel uit haar leven geworpen, maar kon hem toch uit haar hart niet krijgen.’</p>
<p>De notaris <hi rend="spat">Stevens</hi> gaat hertrouwen tot groote spijt van <hi rend="spat">Leocadie</hi>. De nieuwe mevrouw brengt een zoontjen, <hi rend="spat">Victor</hi>, meê, maar het jonge meisjen slaat geen acht op beiden en leeft eenzaam voor zich zelve. Als weinig tijds later de nieuwe mevrouw <hi rend="spat">Stevens</hi> overlijdt, gevoelt <hi rend="spat">Leocadie</hi>
<pb n="591"/>medelijden met den kleinen <hi rend="spat">Victor</hi> en besluit zij voor hem te zorgen. Zoo wordt het jonge meisjen eene vrouw van veertig jaren, die langzamerhand hare schoonheid verliest. <hi rend="spat">Victor</hi> is opgegroeid tot een flink student, die helaas! nu op zijne beurt eene israëlitische jonkvrouw: <hi rend="spat">Rachel Hartmann</hi> lief heeft. Deze <hi rend="spat">Rachel</hi> is de dochter van <hi rend="spat">David Hartmann</hi>. <hi rend="spat">Leocadie</hi> weet den heer <hi rend="spat">Stevens</hi> te bewegen thands ten minste toe te geven. Zoo geschiedt het en na jaren grijpt eene nieuwe bijeenkomst plaats tusschen <hi rend="spat">Hartmann</hi> en de dochter van den notaris.</p>
<p>'t Is op de bruiloft van <hi rend="spat">Victor</hi> en <hi rend="spat">Rachel</hi>.</p>
<p>Als de maaltijd voorbij is en de jongelieden vertrokken zijn, vlucht <hi rend="spat">Leocadie</hi> in een ‘bijkabinet.’</p>
<p>- ‘Zij zat er nog niet lang, als David Hartmann de half opengebleven deur zachtjens wegschoof en binnentrad. Hij zette zich nevens haar. Hij lei zijne hand op de hare, zijne rechterhand, dien den <hi rend="spat">trouwring</hi> droeg: “Leocadie” zei hij, “ik heb u teruggevonden: wilt gij mijne vrouw worden, het is nog tijd.” - “Ja, het is nog tijd” - sprak mijnheer Stevens, die hier ook zijne dochter was komen opzoeken. “Leocadie wilt ge de vrouw van David Hartmann worden?” en hij leide eene hand op den schouder van ieder hunner. Wat berouw en wroeging behelsden die woorden van haren ouden vader niet! Maar zij stond op met een stillen glimlach, en het hoofd schuddend, sprak zij: “Neen, neen, ik dank u beiden, het is te laat.” Zij reikte hare hand aan den geliefde harer jeugd, en zeide: “Vaarwel, David Hartmann, vaar eeuwig wel!” Hij hield die eenen oogenblik krampachtig in de zijne geklemd, en zij ging heen, en sloot zich op in hare kamer, waar niemand haar weer storen zou. Hoe zonderling, dat die twee mannen, die door de natuur en het noodlot bestemd schenen om haar gelukkig te maken, juist degenen waren, die al haar levensheil hadden verwoest!’ -</p>
<p>Fijnheid van waarneming en juistheid van toets zijn andermaal de schoone eigenschappen van dit kunstwerk, 't welk misschien door den langen duur der handeling - een tijdvak van twintig jaren - iets slepends heeft verkregen, als in de eerste novelle volkomen gemist wordt. In het algemeen is de lange tijdsduur van een verhaal hinderlijk en
<pb n="592"/>zal in epische scheppingen van grooteren omvang slechts matig van dat middel mogen worden gebruikt gemaakt. 't Is zelfs zeer eigenaardig, dat de beste romandichters bij zulk een sprong over ettelijke jaren altijd eenige lyrische verontschuldigingen pogen bij te brengen. <hi rend="spat">Charles Dickens</hi> is er het sterkst in; de nieuwe fransche school - <hi rend="spat">Gustave Droz</hi>, <hi rend="spat">Gustave Flaubert</hi>, <hi rend="spat">Alphonse Daudet</hi> - maakt er zich luchtig af door een nieuw nummer aan een volgend hoofdstuk te schenken.</p>
<p>Is dus het levensverhaal van juffrouw <hi rend="spat">Leocadie Stevens</hi> wellicht iets minder aantrekkelijk, met het volste recht mag ik de kroon toekennen aan den allerlaatsten arbeid der stervende dichteres: <hi rend="spat">Po en Paoletto</hi>. Deze schets maakte zulk een gunstigen indruk op mevrouw <hi rend="spat">Lina Schneider</hi>, de gevoelvolle vertolkster van zoo menig voortreffelijk werk of dichtstuk onzer letteren, dat zij, onlangs op den nieuwen bundel der <hi rend="spat">Lovelings</hi> gewezen door iemand, die zoowel haar als der vlaamsche auteurs een zeer goed hart toedraagt, aanstonds besloot <hi rend="spat">Po en Paoletto</hi> in 't Duitsch te vertolken. ‘<hi rend="spat">Ich habe die Novelle übersetzt</hi>’ - schreef ze dien vriend eenige dagen geleden - ‘<hi rend="spat">und die deutsche Rundschau hat sie aufgenomen</hi>.’ Eerlang zal dus het hoofdtijdschrift der duitsche litteratuur dit juweeltjen van <hi rend="spat">Rosalie Loveling</hi> bevatten.</p>
<p><hi rend="spat">Po en Paoletto</hi> is eene dorpsgeschiedenis.</p>
<p>De handeling grijpt plaats te Meerkerke, waar een italjaansche glazenmaker <hi rend="spat">Giuseppe Roselli</hi>, eigentlijk een Zwitser uit het kanton Ticino, zich heeft gevestigd. Hij had een zonderlingen italjaansch-zwitserschen knecht <hi rend="spat">Conciper</hi>, die het huiswerk deed, als ‘<hi rend="spat">Djoosep</hi>’ zijne tochten ten platten lande volbracht. Een goed man was die <hi rend="spat">Giuseppe</hi> voor ieder, die hem kende. De bedelaars en kinderen wisten het wel. - ‘<hi rend="spat">Er zijn toch menschen</hi>, <hi rend="spat">wier hart met ranken groeit</hi>, <hi rend="spat">die zich aan alles klissen</hi>, <hi rend="spat">wat hen omringt</hi>’ - zegt <hi rend="spat">Rosalie</hi>. Naast het vreedzaam huis van <hi rend="spat">Giuseppe</hi> woonde baas <hi rend="spat">van Hecke</hi>, de huisheer van den glazenmaker en het bizondere van baas <hi rend="spat">van Hecke</hi> was, dat hij en zijne oude vrouw een doofstom nichtjen tot zich genomen hadden, een twaalfjarig meisjen, die maar éen klank kon uitbrengen: <hi rend="spat">Po</hi>, 't welk
<pb n="593"/>haar naam <hi rend="spat">Pauline</hi> moest voorstellen. Zij verveelde zich bij oom en tante, want zij kon niet naar school gaan en de andere kinderen wilden niet met haar spelen. De arme <hi rend="spat">Po</hi> had ‘de verschrikkelijkste aller kinderziekten’, het heimwee. Bij oom <hi rend="spat">van Hecke</hi> had zij geen tuin, maar aan 't eind van 't dorp lag een schoone boomgaard van kersen- en notenboomen, waarbij een vervallen huisjen stond, geheel overgroeid door <hi rend="spat">des herbes folles</hi>, netels, scheerling en goudwortel. Daar mocht <hi rend="spat">Po</hi> spelen, want het ‘Boomgaartjen’ was de eigendom van haar oom. Soms nam zij van de noten, die gedroogd werden in 't vervallen huisjen en deelde ze aan de kinderen uit en dan mocht ze meespelen. Maar anders zat ze alleen en kwelde de diertjens - want ze wist niet, dat ze kwaad deed. Onmeedoogendheid was de vrucht van de boosheid der kinderen.</p>
<p>Eenigen tijd later bracht <hi rend="spat">Giuseppe</hi> uit zijn vaderland een kleinen jongen van twaalf jaren meê met mooi zwart hair en zonnige zwarte oogen, die het ambacht bij hem leeren zou. Hij heette <hi rend="spat">Paoletto</hi> en de kinderen lachten hem uit, omdat ze zijne taal niet verstonden. Deze <hi rend="spat">Paoletto</hi> wordt nu de speelmakker van de arme, sprakelooze <hi rend="spat">Po</hi>. Het kleine blinde meisjen was zijne grootste vreugde, want zij had een lief regelmatig gezichtjen en blauwe oogen. <hi rend="spat">Po</hi> herhaalde gedurig haar naam, als een vogeltjen, dat zijn eentonig geroep doet hooren. Zij zaten op den drempel van het vervallen huisjen en <hi rend="spat">Paoletto</hi> wees haar, dat zij het zouden opbouwen en er te zamen zouden gaan wonen. De kinderen vinden eene gebarentaal uit, zoodat zij elkander volkomen begrijpen. <hi rend="spat">Po</hi> gaat een nieuw leven in. Zij kwelt de diertjens niet meer, zij wordt harer tante behulpzaam in huis, want ‘<hi rend="spat">Paoletto</hi> was voor haar als de dageraad, die alles ophelderde en verlevendigde’. In September is het kermis te Meerkerke en <hi rend="spat">Paoletto</hi> koopt zijner vriendin een looden ringetjen, voor haar de vernieuwing der belofte bij het vervallen huisjen gedaan.</p>
<p>Maar <hi rend="spat">Paoletto</hi> gaat naar school, leert Vlaamsch, krijgt makkers en het wordt winter. <hi rend="spat">Po</hi> zat eenzaam, daar ze nu niet naar het Boomgaardjen kon gaan en treurde. En de knaap moet het handwerk leeren, moet <hi rend="spat">Giuseppe</hi> vergezellen. Allergeestigst is hier een tusschenvoorval ingevloch-<pb n="594"/>ten: het vieren van den heer Baron <hi rend="spat">van Meerkerke</hi>, als hij tot ridder der Leopoldsorde is benoemd. <hi rend="spat">Giuseppe</hi> heeft even als de goedige, elegische boertjens uit de vlaamsche dorpen gemeend, dat er nu eens recht feest moest gevierd worden......<hi rend="spat">Giuseppe</hi> heeft een transparent vervaardigd met een oorspronkelijk gedicht, waarop te lezen staat:</p>
<lg type="poem">
<l>‘Wij vieren met genoegen,</l>
<l>Groot en klein daarbij gevoegen,</l>
<l>Daarom in uw lieden aandacht,</l>
<l>Ik viere met de macht!’</l>
</lg>
<p>Dit was de laatste vroolijke dag van <hi rend="spat">Po</hi>.</p>
<p>Toen zij een groot meisjen geworden was, scheen <hi rend="spat">Paoletto</hi> een reus, die al de zaken van ‘<hi rend="spat">Djoozep</hi>’ deed. Soms groette hij haar nog eens, maar dat was alles. Zij voelde wel, dat hij met geen doofstom meisjen zou huwen. Alras verspreidt zich het gerucht, dat <hi rend="spat">Paoletto</hi> uit Ticino zal terugkomen met eene vrouw. Het was de eerste reize, dat de jonkman zijn vaderland had teruggezien en nu bracht hij <hi rend="spat">Angiolina</hi> mede als zijne bruid, terwijl de Maatschappij Sinte-Cecilia hem des avonds aan ‘<hi rend="spat">Djooseps</hi>’ huis eene serenade brengt. De arme <hi rend="spat">Po</hi> staat onder het volk en siddert. Daarna sluipt zij stil weg en gaat door eene achterdeur het huis van den glazenmaker weer in, om brand in den stal te stichten. Alras slaat de vlam uit het schuurtjen, maar wordt bij tijds gestuit.</p>
<p>Het huis van <hi rend="spat">Giuseppe</hi> blijft bewaard. Maar <hi rend="spat">Po</hi> vlucht, vlucht in wilden angst naar hare ouders, waar zij hevig ontsteld en ziek in den nacht aankomt. Des anderen daags vinden de ouders een lijk in de bedstede. Luid misbaar volgt.</p>
<p>‘En <hi rend="spat">Po</hi> lag onbeweeglijk in het midden van al dat misbaar, het looden ringetje van <hi rend="spat">Paoletto</hi> aan den vinger, met hare versmade <hi rend="spat">liefde</hi>, haar opgekropt leed en haar gebroken hart.’</p>
<p>Nu volgt een prachtig geteekend afscheid van <hi rend="spat">Giuseppe</hi>, die <hi rend="spat">Paoletto</hi> als zijn opvolger achterlaat en naar zijn vaderland terugkeert. Voor <hi rend="spat">Paoletto</hi> is de ontmoeting met het arme stomme meisjen maar eene gewone herinnering uit zijne kindsheid.</p>
<pb n="595"/>
<p>‘Het gebeurt ook wel, dat hij te Smoregem werkt, waar Po's ouders wonen, en over het smalle kerkhofwegelje nevens haar graf treedt; maar hij denkt niet eenmaal, dat <hi rend="spat">Po</hi> daar ligt, ofschoon hij zoo dicht bij haar voorbij gaat.’</p>
<p>&nbsp;</p>
<p>Dus eindigt de lieflijke zwanenzang der vroeg gestorven dichteresse.</p>
<p>Eene geur van poëtische melancholie zweeft over dit idylliesch verhaal, frisch als een zonnige lentemorgen en zoo diep weemoedig tevens, als de geschiedenis eener geknakte roos.</p>
<p>De opvatting van den zielstoestand der arme doofstomme is fijn en diep gevoeld in de hoogste mate, de roman van haar leven vormt een meesterwerk in miniatuur. De levendige italjaansche Zwitsers en de eenvoudige vlaamsche dorpers treden in aangenaam kontrast tegen over elkander op. Ieder penceelstreek is met vaste, maar hoogst begaafde hand aangebracht, geen enkele toets is er te veel of te weinig.</p>
<p>Doch het meest aantrekkelijke in den arbeid van <hi rend="spat">Rosalie Loveling</hi> is de zacht weemoedige stemming, die alles wat zij schreef, stempelt met het karaktermerk van haar zeldzaam talent. De reine, frissche geest der jonge kunstenares schijnt onbewust de schaduw te hebben afgespiegeld, welke de breede wieken van den zwijgenden Doodsengel over haar levenspad hadden uitgespreid. En toch is haar weemoed niet gekunsteld - zij blijft overal waar, natuurlijk, eenvoudig. De indruk van hare poëzie is gelijk aan de blijdschap, waarmeê men de eerste geurende viooltjens plukt op den eersten schoonen lentemorgen - is als de ernst, waarmeê wij roerloos blijven luisteren, wanneer het krachtig mannenkoor uitsterft in de tyroolschen Alpen bij de laatste purperen stralen der dalende avondzon.</p>
</div>
<div type="section">
<head rend="h4">II.</head>
<p>Van <hi rend="spat">Virginie Loveling</hi>, de tweelingzuster naar den geest van <hi rend="spat">Rosalie</hi>, vindt men in dezen bundel evenzoo drie novellen: <hi rend="spat">Octavie en Estelle</hi>, <hi rend="spat">De kwellende gedachte</hi>, en <hi rend="spat">De vijftig franken</hi>. De twee eersten zijn verhalen uit het stadsleven, de laatste eene dorpsge-<pb n="596"/>schiedenis. Ook hier is andermaal het laatste verhaal het schoonst, bij al de voortreffelijke eigenschappen van de beide eersten. <hi rend="spat">Octavie en Estelle</hi> is een tafereel uit het gentsche <hi rend="spat">high</hi>-<hi rend="spat">life</hi>. Het onderwerp is het karakterverschil van de edele, levendige, geestige <hi rend="spat">Octavie Crénon</hi>, die bij hare rijke tante <hi rend="spat">Dal</hi> inwoont en de schitterende, waereldsche, zelfzuchtige <hi rend="spat">Estelle Buzard</hi>, ook een nichtjen, die de vermogende tante soms voor een dag komt bezoeken, want <hi rend="spat">Albéric Buzard</hi>, haar echtgenoot, woont te Aalst.</p>
<p>De teekening van het kleine leven in de prachtige woning van tante <hi rend="spat">Dal</hi>, van de spraakzame en kwaadsprekende Madame <hi rend="spat">Klinkaert</hi>, eene oude vriendin; van de familie <hi rend="spat">Foquenie</hi>, bestaande uit kakelende juffrouwen en een zwijgend oud-heer met zwarte handschoenen en witte das; - van den dokter met zijn regenscherm, - dit alles is boeyend en uiterst vermakelijk. Eenige verandering komt in dezen toestand, als de familie <hi rend="spat">Buzard</hi> uit Aalst naar Gent gaat wonen. Uiterst vroolijk en in de ‘<hi rend="spat">waereld</hi>’ levend, brengt dit gezin geene onvermengde blijdschap bij Mevrouw <hi rend="spat">Dal</hi>. <hi rend="spat">Octavie</hi> blijft geheel alleen staan. <hi rend="spat">Estelle</hi> zoekt hare plaats te veroveren in de genegenheid der rijke erflaatster. Thands verschijnt nog de jonge dokter <hi rend="spat">Sarrasin</hi>, als plaatsvervanger van den onbeleefden ouden arts en er ontspint zich een liefdesroman tusschen <hi rend="spat">Sarrasin</hi> en <hi rend="spat">Octavie</hi>. De nijdige, zelfzuchtige geest van <hi rend="spat">Estelle</hi> beproeft het zoo wel den dokter als hare tante van het jonge meisjen te vervreemden. Keerpunt in dit drama vormt een bal in de Sociëteit ‘<hi rend="spat">de Concorde</hi>.’ Op aandringen van den heer <hi rend="spat">Buzard</hi> zal <hi rend="spat">Octavie</hi> medegaan, maar eene plotselinge ongesteldheid van Mevrouw <hi rend="spat">Dal</hi> treedt in den weg. <hi rend="spat">Octavie</hi> mag het schoone balkleed niet dragen - wel verschijnen de <hi rend="spat">Buzards</hi> in al hunne heerlijkheid, maar voor <hi rend="spat">Octavie</hi> komt er geene andere vergoeding als het bezoek van den dokter <hi rend="spat">Sarrasin</hi>, die, hoewel hij naar het bal moet, zijn tijd vergeet en aan de zijde van <hi rend="spat">Octavie</hi> eenige uren doorbrengt.</p>
<p>Bij het doodbed van tante <hi rend="spat">Dal</hi> rijkt <hi rend="spat">Octavie</hi> den dokter hare hand. Een eigenhandig testament uitsluitend ten gunste van <hi rend="spat">Octavie</hi> wordt door <hi rend="spat">Estelle</hi> zegepralend voor nietig verklaard, omdat de dagteekening ontbreekt. Maar het edele meisjen verscheurt het stuk papier, waarop <hi rend="spat">Albéric</hi>
<pb n="597"/><hi rend="spat">Buzard</hi>, de echtgenoot van de ijdele en hardvochtige <hi rend="spat">Estelle</hi> aan <hi rend="spat">Sarrasin</hi> en <hi rend="spat">Octavie</hi> de handen toesteekt met deze woorden vol bewondering: ‘<hi rend="spat">Sarrasin</hi>, <hi rend="spat">gij zijt de rijkste van ons allen</hi>.’</p>
<p>Er is zeer veel talent bij de saâmstelling van deze eenvoudige geschiedenis te waardeeren. Een geestig kind treedt van tijd tot tijd op, om harde waarheden te zeggen - het zoontjen van <hi rend="spat">Estelle</hi>. De buitengewone belangstelling van mevrouw <hi rend="spat">Dal</hi> voor alles, wat kleeding en mode aangaat, heeft zijne bizonder verdienstelijke zijde. De zelfzucht van <hi rend="spat">Estelle</hi>, die der oude dame hare diamanten aftroont, die eene groote zorg voor hare kranke tante draagt....met woorden, maar zich niet bedenkt, om naar Parijs te gaan tijdens hare laatste doodelijke ziekte, dit alles vormt met de eenvoudige, maar eerlijke liefde van <hi rend="spat">Octavie</hi> een schilderachtig kontrast.</p>
<p>Het tweede verhaal: ‘<hi rend="spat">De kwellende gedachte</hi>’ speelt in een meer burgelijken kring van Gent bij den kunstkooper <hi rend="spat">La Conque</hi>. Een hoofdpersoon is de krankzinnige zoon <hi rend="spat">Eloi</hi>, die aan de novelle iets zeer tragiesch bijzet. Een derde belangrijke figuur is de schilder <hi rend="spat">Epuron</hi>, die met de oudste dochter van <hi rend="spat">La Conque</hi> is gehuwd geweest en als weduwnaar ook de hand der jongste <hi rend="spat">Césarine</hi> vraagt. Nu is de kwellende gedachte van den kunstkooper, dat al de leden van zijn gezin krankzinnig zullen worden, daar zijne echtgenoot en <hi rend="spat">Julie</hi>, de gade van <hi rend="spat">Epuron</hi>, beide aan dit vreeselijk lijden zijn bezweken. De vader vreest voor zijne jongste dochter, maar wil den wensch van zijn schoonzoon niet dwarsboomen. <hi rend="spat">Epuron</hi> heeft een dochtertjen uit zijn eerste huwelijk, <hi rend="spat">Zénobie</hi> - een zonderling, eenzelvig kind, dat bang is voor haar vader en later verklaart, dat hare moeder vergiftigd is geworden door <hi rend="spat">Epuron</hi>. Omdat zoowel vader als aanstaande echtgenoot aan <hi rend="spat">Césarine</hi> verklaard hebben - ter harer gerustelling - dat hare zuster <hi rend="spat">Julie</hi> nooit zinneloos is geweest, begint de eerste zich zelve te kwellen wegens de woorden van het kind. De krankzinnige <hi rend="spat">Eloi</hi> vermoedt, dat dezelfde <hi rend="spat">Zénobie</hi> door haar vader wordt gebruikt, om hem te bespieden - de waanzin slaat tot felle wraakzucht over, daar de ongelukkige vermoedt, dat men hem zijn handschrift over de
<pb n="598"/>quadratuur van den cirkel poogt te ontstelen. In een aanval van woede wacht hij den schilder des nachts af en werpt hem over een brug in het water.</p>
<p>Bijkans al te somber is het weefsel dezer korte vertelling. De spil, waar alles om draait, is de gehechtheid van <hi rend="spat">La Conque</hi> aan zijn krankzinnigen zoon <hi rend="spat">Eloi</hi>, welken hij in zijn huis doet wonen, zonder hem - wat voor den lijder en de zijnen oneindig verkieslijker geweest ware - naar een goed ingericht gesticht te brengen, waar men hem misschien had kunnen genezen. De afloop is te absoluut tragiesch zonder tegenwicht in eenig ander feit. <hi rend="spat">Césarines</hi> ongeluk, de dood van den schilder <hi rend="spat">Epuron</hi>, het zonderling gedrag van de kleine <hi rend="spat">Zénobie</hi> is alles te overstelpend naargeestig, om eenigen bevredigenden indruk na te laten. Zoo iets kan feitelijk dus voorvallen - en dit getuigt van de fijne waarnemingsgave der talentvolle dichteres - maar feiten als deze behooren uit den natuurlijken, ruwen toestand tot harmonischer kunstgeheel te worden herschapen in de smeltkroes van den denkenden dichtersgeest.</p>
<p>Uitstekend daarentegen is de idylle van het vlaamsche landleven: ‘<hi rend="spat">De vijftig franken</hi>’ geslaagd. We zijn midden in Oogstmaand na een heftig onweer, de rozenkleurige hortensiaas staan in vollen bloei. Ter villa van den veearts <hi rend="spat">Vertriest</hi> komt de dame des huizes met hare kinderen naar buiten, om van de frissche lucht te genieten. Er verschijnt eene vlaamsche arme vrouw, die op drie koeyen moet passen. De kinderen noemen haar <hi rend="spat">Ceuse</hi>, vlaamsche verkorting van <hi rend="spat">Franciska</hi>, en spotten met haar. De veearts treedt op en verbiedt dit spel. Hij heeft medelijden met de koewachtster en richt eenige vriendelijke woorden tot haar. De arme vrouw heeft een verzoek aan den arts, zij vraagt voor een leergierig kind ‘een heele gazet’, want hij leest al de papiertjens, waar letters op gedrukt staan. Dit kind heette <hi rend="spat">Broosken</hi> (Ambrosius) en was door de schamele koewachtster tot zich genomen, toen hij op het orgel van een kermiskerel in het dorp verscheen. Want de orgeldraayer, vader van 't knaapjen, was gestorven - en de arme <hi rend="spat">Ceuse</hi> had medelijden met het verlaten kind gehad. Nog een ongelukkige woont in het hutjen van <hi rend="spat">Ceuse</hi>, de oude <hi rend="spat">Carlo</hi>, de ‘paardenvoet’, die door het armbestuur bij <hi rend="spat">Ceuse</hi> was
<pb n="599"/>gehuisvest. ‘Hij maakte babbelaars voor kinderen en ging met zijne waar in een blikken doos rond op de kermissen’. Beide huisgenooten waren goed voor <hi rend="spat">Ceuse</hi>, vooral <hi rend="spat">Broosken</hi>, die op school ging, en vlijtig leerde. De koewachtster had nog een geheim - zij bezat vijftig franken, het eigendom van <hi rend="spat">Broosken</hi> - ze had den schat verborgen in den grond achter het konijnenhok.</p>
<p>Thands volgt de begrafenis van eene rijke geburin der koewachtster - een vlaamsch levensbeeld van een uitstekend koloriet. <hi rend="spat">Ceuse</hi> zal tien dagen later den uitvaartsmaaltijd bijwonen, maar zij heeft geen lakenschen mantel, de illuzie van heel haar leven. Daar beginnen de vijftig franken van <hi rend="spat">Broosken</hi> haar te kwellen - maar zij wederstaat de verzoeking. Haar huisgenoot <hi rend="spat">Carlo</hi> komt door eene erfenis in 't bezit van eenig geld en begint een klein winkeltjen. <hi rend="spat">Broosken</hi> helpt in de zaken en weldra bloeit de handel van den ‘paardenvoet’. Korten tijd later doet <hi rend="spat">Broosken</hi> eene dappere daad. De jongens van den veearts <hi rend="spat">Vertriest</hi> hebben een armen palingjongen voor éen frank over de rivier doen zwemmen, maar terugkeerend is hij gezonken. <hi rend="spat">Broosken</hi> werpt zich in den stroom en redt den knaap. De Burgemeester van het dorp belooft <hi rend="spat">Broosken</hi> eene belooning. De oude <hi rend="spat">Carlo</hi> valt uit een vruchtboom en bekent op zijn doodbed, dat hij de vijftig franken achter het konijnenhok heeft gevonden - maar dat hij hun tweehonderd nalaat. Sints dien tijd ging de handel nog meer voor den wind. <hi rend="spat">Broosken</hi> kreeg een ‘eeremetaal’ te Gent en de buurt bereidde hem een feest. Als <hi rend="spat">Ceuse</hi> nu vol trots dit eereteeken bij madame <hi rend="spat">Vertriest</hi> doen bewonderen, is deze voorname dame uiterst pijnlijk getroffen. Haar zoon was van het ‘collegie’ weggejaagd.</p>
<p>- ‘Ceuse, dat is mooi,’ zei ze met haren zuursten toon - ‘dat is wel; maar thands moet gij oppassen en zien dat Broosken geenen verkeerden weg insla....want het is nog niet te laat om kwalijk te varen, geloof mij.’</p>
<p>‘Ceuse keek verwonderd op: het was eene misplaatste vermaning en het oogenblik was voorzeker slecht gekozen.</p>
<p>- ‘‘Ceuse,’ sprak Malvina, die nevens hare mama stond..., ‘Broosken is u zeker aan den hals gevlogen, als hij te huis kwam?’</p>
<pb n="600"/>
<p>- ‘‘Neen toch,’ zei de vrouw, ‘een arm mensch moet al dat beslag niet maken; maar wij waren evenwel zoo inwendig blijde!’</p>
<q rend="bq"><hi rend="spat">Wij waren evenwel zoo inwendig blijde</hi>!</q>
<p>Met dit enkele woord teekent <hi rend="spat">Virginie Loveling</hi> den toestand. De simpele koewachtster met haar eerlijk hart treedt als eene heldin op naast den kloeken knaap, dien zij uit medelijden tot zich nam. De vijftig franken van den orgeldraayer, schoon bijna in verkeerde handen gevallen, brengen rijke rente. De inwendige tevredenheid van deze eenvoudige lieden is grooter schat, dan al de stoffelijke welvaart van den veearts, wiens zonen schelmsche jongens blijken. Deze tegenstelling vormt het thema van eene arkadische schets zoo frisch van kleur en zoo uitnemend nauwkeurig in al de fijnste details, als de hier kortelijk vermelde geschienis van <hi rend="spat">Ceuses</hi> vijftig franken. De geur der vlaamsche beemden vergezelt de dichteres op hare schreden, ook in de schamelste en minst bestudeerde uithoeken van het landleven. <hi rend="spat">Virginie Loveling</hi> heeft de zeldzame gave uit de kleinste gegevens iets belangrijks af te leiden, stof te verzamelen voor hare schetsen, waar ieder ander ze wellicht zou voorbijzien. Heeft zij ditmaal tafereelen uit de ‘waereld’ van Gent, zoo wel als uit het burgerleven in de stad geschonken - de landschapschilderij met de figuurtjens van <hi rend="spat">Ceuse</hi> en <hi rend="spat">Broosken</hi> is in alle opzichten beter geslaagd en bezit qualiteiten, die aan <hi rend="spat">Corot</hi> of <hi rend="spat">Daubigny</hi> doen denken.</p>
<p>&nbsp;</p>
<p><hi rend="sc">Dr. Jan ten Brink</hi>.</p>
</div>
<div type="section">
<head rend="h4">Beschouwingen over het wezen der anorganische Natuurverschijnselen, door Dr. A. van Rhijn. Amsterdam, G. van Tijen en Zonen 1875.</head>
<p>De methode waarop men tot natuurkennis komt bestaat in principe uit het waarnemen van verschijnselen, het stellen eener hypothese om tot verklaring dier verschijnselen te
<pb n="601"/>komen en het maken eener theorie, d.i. het trekken van een zoo groot mogelijk aantal besluiten uit de hypothese door redeneering.</p>
<p>Deze theorie doet niet alleen de waargenomen verschijnselen als noodzakelijke gevolgen der hypothese kennen, maar voert ook tot nieuwe besluiten, die nog proefondervindelijke bevestiging behoeven.</p>
<p>Dit principe ligt voor de hand. Een ander is bijna ondenkbaar en het is dus niet te verwonderen dat het van oudsher door alle natuuronderzoekers is gehuldigd. - Wat evenwel bijzonderheden aangaat zijn er in de methode van natuuronderzoek in den loop der tijden vele veranderingen aangebracht. Vooral geldt dit het inductieve gedeelte der methode; hieronder verstaat men het waarnemen der verschijnselen en het stellen eener hypothese ter verklaring dier verschijnselen.</p>
<p>Bij het deductieve gedeelte, de theorie, zal wel ten allen tijde dezelfde methode gevolgd worden, zoolang de logica der menschen niet verandert. -</p>
<p>Een groote vooruitgang was het bijv. dat men niet langer de verschijnselen waarnam alleen zóo als de natuur ze ons opleverde. De onderzoekers begonnen zelf invloed uitteoefenen op de waargenomen verschijnselen. Zij bedienden zich van het experiment, d.i. zij veranderden de omstandigheden waaronder een zeker verschijnsel plaats had. Op deze wijze kon de natuur als 't ware gedwongen worden op een enkele vraag te antwoorden, terwijl zij zich te voren uitliet in zulke algemeene termen, dat zij tegelijkertijd antwoord gaf op alle vragen, die men haar over dit punt zou kunnen doen. -</p>
<p>Van hoe groote beteekenis deze verandering ook zijn moge, grooter nog is het belang van de regelen, die men leerde toepassen bij het schatten van de waarde eener hypothese. Men zag in dat men daarmede niet te voorzichtig kon zijn. - Het stellen eener goede hypothese behoort zeker tot de zwaarste opgaven welke een natuuronderzoeker moet oplossen. Wanneer hij daarbij slechts aan zijne phantasie vrij spel laat, is er weinig kans dat iets goeds uit zijn brein te voorschijn komt. -</p>
<p>Op enkele dier regelen wil ik hier wijzen en daaraan het boek met bovenstaanden titel toetsen.</p>
<pb n="602"/>
<p>In de eerste plaats wil ik noemen: <hi rend="spat">een hypothese moet door een zoo groot mogelijk aantal waarnemingen gesteund worden</hi>. Men drukt een reeks van waarnemingen, welke op analoge verschijnselen betrekking hebben, in algemeene bewoordingen uit en deze algemeene uitdrukking heet een empirische wet. Het spreekt van zelf dat deze wet slechts van toepassing kan zijn binnen de grenzen van de waargenomen verschijnselen. - De hypothese die hierop gebouwd is en de geheele theorie die uit de hypothese volgt, heeft aanvankelijk slechts waarde tusschen diezelfde grenzen. Wanneer nu echter de consequenties, waartoe de hypothese gedwongen wordt, door nieuwe ontdekkingen of experimenten wordt bevestigd, dan stijgt de hypothese in aanzien en met haar de wet waarop zij rust. De hypothese is op den weg van waarschijnlijkheid een schrede nader tot waarheid gekomen. De wet die slechts gold in dat gedeelte van het veld, waar de empirie had gearbeid, mag nu met zekere mate van waarschijnlijkheid ook daarbuiten worden toegepast. - Hoe meer de deductieve besluiten proefondervindelijk worden bevestigd, hoe hooger graad van waarschijnlijkheid de hypothese bereikt; doch zij blijft een hypothese en de geheele theorie blijft dus hypothetisch. Dit heeft de natuurwetenschap met alle andere gemeen; wat haar echter in zoo hooge mate van vele harer zusters onderscheidt, is eensdeels dat zij zich zelve bewust s dat de hypothese slechts door waarnemingen, als contrôle over de consequenties van gene, tot al- of niet- waarschijnlijkheid kan gebracht worden; anderdeels dat zij de middelen bezit om in vele gevallen met groote juistheid waarnemingen te doen, en daardoor dikwijls in staat is de waarschijnlijkheid zeer nabij de zekerheid te brengen. - Is nu op deze wijze de hypothese tot dien trap van waarschijnlijkheid gestegen dan aarzelt men niet langer de empirische wet, waarop alles is gebaseerd, algemeen geldig te verklaren en haar te betitelen met den naam van
‘natuurwet.’</p>
<p>Deze redeneering maakt het klaar dat de eerste regel niet zonder beteekenis is. Tevens zal nu het groote gewicht in 't oog springen van een tweeden regel, die aldus luidt:</p>
<p><hi rend="spat">Een nieuwe hypothese mag niet in strijd zijn met een bekende natuurwet</hi>.</p>
<p>Een derde regel ligt zoo voor de hand dat men zich bijna
<pb n="603"/>niet kan voorstellen, hoe daartegen nog wordt gezondigd. Hij heet:</p>
<p><hi rend="spat">Van twee hypothesen die hetzelfde kunnen verklaren</hi>, <hi rend="spat">is de eenvoudigste en meest bevattelijke te verkiezen</hi>.</p>
<p>Is 't mij wel geoorloofd de hypothese van Dr. van Rhyn aan deze regelen te toetsen? Hij zegt in de voorrede niets te willen hooren van beperking zijner phantasie. ‘De natuurwetenschap heeft in den laatsten tijd groote vorderingen gemaakt. Evenwel is men weinig verder dan vroeger doorgedrongen in de kennis van het wezen der natuuverschijnselen. Waaraan is dat toe te schrijven?....volgens mijne meening......moet de zaak hieraan toegeschreven worden, dat de natuurwetenschap zich zelve beperkt in de vrijheid om gebruik te maken van het voorstellingsvermogen, hetwelk aan den mensch eigen is.’</p>
<p>Op de vraag die ik mijzelven stelde zal ik Zöllner laten antwoorden met een brokstuk van de aanhaling, die hij plaatste aan 't begin zijner verhandeling ‘Ueber die Natur der Cometen.’</p>
<p>‘Are we to live, scientifically, in the same way as alchemists and astrologers did in the Middle Ages? and are we to ignore all that Bacon and Newton have done for us?...Let us use the imaginative faculty bij all means; but in doing so, let us take our stand on the firm ground of the known before we venture ourselves into the unknown.’</p>
<p>De hypothese van Dr. van Rhyn kan in de volgende woorden kort worden saamgevat. - Behalve materie- en aether-atomen bevindt zich in de ruimte een stof, aethermedium genaamd, welke drie te zamen een continu geheel vormen. Zoowel de atomen als het medium kunnen zich uitzetten, doch het medium bezit dit expansievermogen<note n="1)" place="foot">Ik zal niet stilstaan bij de vraag, in hoeverre het logisch is de fundamenteele atomen van inhoud te laten veranderen; eveneens in 't midden laten of het medium en de atomen vergelijkbare zaken zijn. Doch het mag niet door de vingers worden gezien dat hier een nieuwe kracht onder een bekenden naam wordt binnengesmokkeld. Het expansievermogen toch heeft niets ta maken met de gewone uitzetting, omdat deze slechts kan plaats hebben krachtens de ledige ruimten, welke volgens Dr. v. R. niet bestaan.</note> in veel sterker mate; bovendien is de volumenverandering der atomen begrensd,
<pb n="604"/>die van het medium onbegrensd. Door het medium wordt op de atomen een druk uitgeoefend. -</p>
<p>Hoe meer atomen zich in een bepaalde ruimte bevinden, des te minder plaats voor het een grooter expansie-vermogen bezittende medium, dus des te geringer de drukking. En daar, volgens zijne veronderstelling, de materieatomen een grooter volumen hebben dan de aetheratomen, zal het drukverminderend vermogen van deze zwakker zijn dan van gene. Aether noemt hij het mengsel van aetheratomen en aethermedium; hij onderstelt dat de toename in druk van een bepaalde hoeveelheid aether evenredig is aan de vermindering van het aantal daarin aanwezige aetheratomen<note n="1)" place="foot">Wat hieromtrent op pag. 19 in den vorm van een bewijs wordt gegoten, is geen bewijs, doch slechts een als eerste benadering gepermitteerde onderstelling.</note>. - Verder wordt om elk materieatoom (ook wel kortweg atoom genoemd) een krachtspheer van aether gedacht waarbinnen de invloed van dat atoom zich doet gevoelen. Binnen die spheer bezit de aether relatief meer aetheratomen dan daarbuiten.</p>
<p>Dit is de hypothese. Ik zal nu nagaan, hoe zij zich verhoudt tot de vooropgestelde regelen. - Steunt zij op een genoegzaam aantal tot nu toe niet-verklaarde feiten? Op geen enkel, doch zij wil in plaats treden van een andere hypothese, en moet dus evenveel verklaren en eenvoudiger of bevattelijker zijn dan deze. Vooreerst wil zij de aanname van afstootende en aantrekkende krachten overbodig maken. Dat men zich de krachten die tusschen twee lichamen werken, continu kan denken zoodat hare uiting als afstooting of aantrekking slechts van den afstand dier lichamen afhangt, toonde Buys Ballot aan in zijne physiologie der onbewerktuigde natuur. Dr. van Rhijn tracht door zijne hypothese tot een dergelijke continuiteit te geraken, doch in plaats van krachten geeft hij ons verschillende expansievermogens. Ik kan niet inzien, waarom expansievermogens bevattelijker zijn dan die krachten. De aanname van een nieuwe stof, het aethermedium, is dus alleen reeds voldoende om de nieuwe hypothese, als een meer gecompliceerde, bij de oude achter te stellen. - Maar men zou mij kunnen tegenwerpen dat de hypothese niet alleen in de plaats treedt voor de kracht van aantrekking en afstooting,
<pb n="605"/>doch bovendien voor de zoogenaamde vis inertiae. 't Is waar, Dr. van Rhijn is op den ongelukkigen inval gekomen om een oorzaak te zoeken voor de inertie. Dit is volkomen in strijd met het gezond verstand. Immers men neemt de inertie als een axioma aan; m.a.w. men zegt, dat een lichaam, eenmaal in beweging, die beweging zal behouden totdat er een belemmerende oorzaak komt; eenvoudig omdat men zich het tegengestelde niet kan denken. Dr. van Rhijn, voor het voorduren dier beweging een oorzaak zoekende, moet zich dus dat tegengestelde wèl kunnen denken.</p>
<p>Het zwaarste argument dat tegen de hypothese kan aangevoerd worden is, dat zij zich kant tegen een van de krachtigste natuurwetten: het behoud van arbeidsvermogen. Dr. van R. zelf erkent dit en laat hierdoor ‘the firm ground of the known’ onder zijne voeten wegzinken. Vergoelijkend zegt hij hierover in zijne voorrede: ‘wel is mijne theorie in strijd met de absolute waarheid van de wet van het behoud van arbeidsvermogen, maar niet hiermede, dat die wet de waarheid nabijkomt.’ Maar dat gaat niet aan. Want ofschoon wij van geen natuurwet de absolute waarheid kunnen bewijzen, doet zich bij het behoud van arbeidsvermogen het alternatief voor van totaal behoud of totale vernietiging: tertium non datur. Al gaat bij elken arbeid ook nog zoo weinig verloren, dan zal het slechts langen tijd duren voor het geheel en al is verdwenen.</p>
<p>De bewustheid dat de empirie het eerste deel van het alternatief hoogst waarschijnlijk maakt, doet den heer van Rhijn bevreesd zijn om te concludeeren tot het tweede, waartoe zijne hypothese moet leiden.</p>
<p>Het feit dat de hypothese in de meeste gevallen met de wet van Newton in strijd is zal ik stilzwijgend voorbijgaan. Mijns inziens is het gezegde reeds meer dan voldoende om de hypothese te doen vallen. Voor hen die mij dit niet toegeven, wil ik nog bewijzen dat ook de eerste deductie, en dus al wat daarmede samenhangt, onjuist is.</p>
<p>Volgens Dr. van Rhijn zal een atoom zich bewegen naar die zijde, waar de druk van de omringende aether het geringst is. Wanneer twee gelijke materieatomen zoo dicht bij elkaar worden gebracht dat de krachtspheren voor een deel saamvallen, moet men de drukking van de aether rondom
<pb n="606"/>elk der beide atomen kennen om te weten, of zij zich zullen bewegen, en zoo ja naar welke zijde. Men kon verwachten dat eerst een formule zou worden gegeven voor de drukking van een willekeurig aetherdeeltje, en dat daaruit die voor bijzondere gevallen zou worden afgeleid. Doch het omgekeerde geschiedt. Twee bijzondere gevallen worden eerst behandeld.</p>
<p>1<hi rend="sup">o</hi> Wanneer twee krachtspheren elkaar aanraken en de afstand der materieatomen dus gelijk is aan 2r, zal de drukverminderende invloed van beide atomen op het aetherdeeltje van het raakpunt niet grooter zijn dan die van een. De richtingen volgens welke de atomen in dit geval op het aetherdeeltje werken, maken zamen een hoek van 180<hi rend="sup">o</hi>.</p>
<p>2<hi rend="sup">o</hi> Wanneer de twee krachtspheren saamvallen en de afstand der twee materieatomen dus = 0 is, zal die invloed op elk aetherdeeltje het dubbele bedragen van dien, welken een enkel materieatoom uitoefent. In dit geval maken de richtingen volgens welke de materieatomen op een willekeurig aetherdeeltje werken samen een hoek = 0<hi rend="sup">o</hi>. - Hieruit wordt nu het besluit getrokken, dat voor <hi rend="spat">alle</hi> afstanden der matrieatomen gelegen tusschen 0. en 2r, de invloed van beide materieatomen gelijk is aan dien van éen, indien de bedoelde richtingen een hoek van 180<hi rend="sup">o</hi> met elkaar maken; en gelijk is aan het dubbele, indien die richtingen een van 0<hi rend="sup">o</hi> vormen. Het is licht in te zien dat deze conclusie valsch is. Immers in het onderhavige geval van twee gelijke materieatomen is de druk van een zeker aetherdeeltje afhankelijk van den afstand der twee atomen, en van de plaats van dat aeterdeeltje; hij kan dus onmogelijk alleen afhangen van bovenbedoelden hoek.</p>
<p>&nbsp;</p>
<p>Ten slotte wil ik de opmerking maken dat, indien men het woord anorganisch opvat in den tegenwoordigen zin van nietkoolstofhoudend, zelfs de beteekenis van den titel mij niet recht duidelijk is.</p>
<p>Ik meen bewezen te hebben dat Dr. van Rhijn 's phantastische ‘<hi rend="spat">Beschouwingen over het wezen der anorganische natuurverschijnselen</hi>’ ons niet verder zullen brengen op den weg der wetenschap.</p>
</div>
<div type="section">
<pb n="607"/>
<head rend="h4">Isis. Maandschrift voor populaire natuurwetenschap, onder redactie van Dr. H. Hartogh Heys van Zouteveen. Vijfde jaargang 1<hi rend="sup">ste</hi> en 2<hi rend="sup">de</hi> aflevering. Uitgave van F. Bohn. Haarlem, prijs f 3.60</head>
<p>Dat een populair-wetenschappelijk tijdschrift geen mengsel van populaire en wetenschappelijke stukken moet zijn, spreekt van zelf; moeilijk is het in korte woorden te zeggen, aan welke vereischten het wèl moet voldoen. Ik zal dan ook niet wagen een definitie te geven van een populair-wetenschappelijk tijdschrift. Toch zij het mij vergund een paar kenmerkende eigenschappen daarvan te releveeren. Zal een tijdschrift wetenschappelijk zijn dan moet het zijne lezers niet alleen op de hoogte houden van de resultaten der onderzoekingen, welke in de laatste tijden zijn gedaan, maar hun ook den weg wijzen langs welken men daartoe gekomen is. En eerst dan zal het aanspraak maken op den naam van populair-wetenschappelijk, wanneer daarenboven uit den grooten voorraad een keuze is gedaan; m.a.w. wanneer alleen datgene is opgenomen wat betrekking heeft op groote algemeene vraagstukken, terwijl al wat slechts vakgeleerden kan interesseeren, wordt achterwege gelaten. En wat den vorm aangaat is het noodig dat de Schrijver zich een goede voorstelling make van zijn lezend publiek.</p>
<p>Om meer direct op mijn doel los te gaan stel ik dat een populair natuurwetenschappelijk onderwerp behandeld wordt door iemand die van een onderdeel dier wetenschap zijne hoofdstudie heeft gemaakt. Deze moet zich bewust zijn te schrijven voor lieden die zich op een ander deel dier wetenschap toeleggen dan hijzelf, en die, van de geheel natuurwetenschap de grondbeginselen kennende, gaarne van hare ontwikkeling in verschillende richtingen op de hoogte willen blijven. Voegt men hierbij diegenen die wel de grondbeginselen der natuurwetenschap hebben geleerd, waardoor hunne belangstelling daarin werd opgewekt, doch wier maatschappelijke betrekking niet toelaat zich aan de wetenschap te wijden, dan is dunkt mij, het lezend publiek van dergelijke onderwérpen vrij nauwkeurig omschreven.</p>
<p>Misschien is mijne opvatting van populair-wetenschappelijk
<pb n="608"/>verkeerd. Gaarne wil ik haar inruilen tegen een betere zoodra mij daartoe de gelegenheid wordt gegeven. Tot zoolang moet ik bij mijne beoordeeling vragen, of de inhoud van de twee eerste nummers van Isis' vijfde jaargang met mijne opvatting strookt. Niet met alle daarin voorkomende stukken is dit het geval.</p>
<p>Het magere stukje over Salicylzuur zal daarvoor het bewijs leveren. Mogelijk is het niet steviger geworden omdat het geen ruimte heeft gehad om zich flink te bewegen, zoodat de fout meer aan de redactie is te wijten dan aan den schrijver - daarmede heb ik mij niet in te laten. De keuze van het onderwerp is goed. Het Salicylzuur is door Kolbe 's belangrijke ontdekking, niet meer alleen voor ‘Organiker’ zooals de duitsche beoefenaars der organische Chemie zich zoo gaarne noemen, maar voor alle natuurwetenschappelijken en zelfs voor technici van belang geworden. De resultaten van het onderzoek tot op het oogenblik waarvan het stukje dateert, zijn vrij goed weergegeven. Maar waar blijft de beschrijving van de wijze hoe die resultaten zijn verkregen? En dit toch zou juist daaraan het wetenschappelijke karakter gegeven hebben. Er wordt geen schema gegeven van de proeven van Neubauer. Zelfs van de proeven van Kolbe, den man die de antiseptische werking van het zuur aan 't licht bracht, zoekt men te vergeefs een beschrijving. - Een kleine herinnering aan de constitutie van het zuur zou zeker velen welkom geweest zijn; het verrassende feit dat de isomeren van salicylzuur geenszins antiseptisch werken terwijl zijne homologen zulks wel doen, zou dan veel beter uitgekomen zijn. De ketterij dat salicylzure methylaetheter bij verzeeping zou overgaan in een zout en een enkelvoudige aether is te groot, dan dat zij aan iets anders zou mogen geweten worden dan aan een schrijffout.</p>
<p>De overige stukken voldoen beter aan den door mij gestelden eisch, althans wat betreft hunne wetenschappelijke waarde. Zij bevatten geen drooge opsomming van resultaten maar doen ons, meestal op zeer onderhoudende wijze, zien hoe zij tot stand komen. Ook de keuze dier stukken schijnt mij toe goed te zijn, voor zoover ik daarover kan oordeelen.</p>
<p>Wanneer de redactie zorg draagt dat de verschillende richtingen in de natuurwetenschap voortaan even goed vertegen-<pb n="609"/>woordigd worden als de natuurhistorische, dan kan Isis een schoone roeping vervullen. Zij kan dan optreden als een bestrijdster van een steeds voortwoekerende kwaal onder de beoefenaars der natuurwetenschap, de eenzijdigheid.</p>
<p>&nbsp;</p>
<p><hi rend="sc">Dr. A.H. Pareau</hi>.</p>
</div>
</div>
<div type="chapter">
<interpGrp>
<interp type="primair" value="mane004"/>
<interp type="primair" value="18760400"/>
<interp type="secundair" value="pier003eene01"/>
<interp type="secundair" value="buss013"/>
</interpGrp>
<pb n="611"/>
<head rend="h2">[Tweede deel.]</head>
<head rend="h3">Geloof en ongeloof.
<lb/>
Door Dr. W.C. van Manen.</head>
<list>
<item><hi rend="spat">Ethisch Idealisme</hi> door I.J.L.C. <hi rend="sc">de Bussy</hi>. - Amsterdam, J.H. de Bussy. 1875.</item>
<item>A. <hi rend="sc">Pierson</hi>. <hi rend="spat">Eene levensbeschouwing</hi>. - Haarlem, Kruseman &amp; Tjeenk Willink, 1875.</item>
</list>
<p>Is het geen misdaad, de Bussy en Pierson in één adem te noemen? Moet men langs dezen weg niet noodwendig geweld plegen óf aan den Doopsgezinden predikant te Wormerveer, óf aan den gewezen hoogleeraar te Utrecht?</p>
<p>De vraag schijnt gerechtvaardigd en de beantwoording gemakkelijk. Want hemelsbreed is het verschil tusschen <hi rend="spat">Ethisch Idealisme</hi> en <hi rend="spat">Eene levensbeschouwing</hi>. De auteurs van beide werken zijn door een schier onoverkomelijke kloof van elkander gescheiden. De een heeft tot op zekere hoogte niets met den ander gemeen.</p>
<p>Toch ligt een vergelijking - zij het al geen volledige, voor het minst een gedeeltelijke - van beider arbeid voor de hand. In een zekeren zin antipoden, doen zij zich, uit een ander oogpunt gezien, als tweelingbroeders aan ons voor.</p>
<p>Beide heeren hebben ons in de tweede helft van '75 een <hi rend="spat">boek</hi> geschonken, iets waardoor wij in de laatste jaren allerminst zijn verwend. Was de auteur van <hi rend="spat">Eene levens</hi>-<pb n="612"/><hi rend="spat">beschouwing</hi> in dit opzicht geen nieuwe, noch zeldzame verschijning; het optreden van den heer de Bussy, met zijn <hi rend="spat">Ethisch Idealisme</hi>, was een ware verrassing. Een jeugdig schrijver, wiens naam te nauwernood bekend is buiten den kring zijner verwanten en vrienden, klopt aan bij het lezend publiek met een werk, dat een <hi rend="spat">boek</hi>, een teeken des tijds, een merkwaardig verschijnsel in de denkende wereld mag heeten!</p>
<p>De Bussy is een denker, zoo goed als Pierson, die dezen naam reeds sedert jaren, omnium consensu, heeft gedragen. Beide heeren hebben onze letterkunde verrijkt met een geschrift, dat men leest en herleest, voordat men het waagt, zich een oordeel te vormen over den inhoud. Zich geheel daaraan onttrekken, gaat moeielijk, indien men eenmaal deze pennevruchten ter hand heeft genomen. De auteurs dwingen u hen te volgen, niet slechts met de oogen, ook met de gedachten. Zij laten u niet los, tenzij ge hebt nagedacht en doorgedacht, u gewonnen gegeven of de reden gevonden, waarom gij u niet bij hen aansluit. Zij boeien u onwederstaanbaar. En geen wonder. Zij zijn ernstig in de hoogste mate. Het onderwerp, waarmede zij zich bezig houden, boezemt u de grootste belangstelling in. Het is het onderwerp uwer stille overpeinzingen; onbewust niet zelden de oorzaak uwer gemoedelijke klachten, de aanleiding tot uw hopen en vreezen. Beide schrijvers behandelen de vraag: hoe wij ons leven zullen opvatten, om op de beste wijze te voldoen aan onzen aanleg, onze bestemming, behoeften en reinste wenschen? Zullen wij gelooven? Wat zullen wij gelooven? Hoe zullen wij gelooven? Naar welke regelen ons leven inrichten?</p>
<p>Zij stellen de vragen en blijven het antwoord niet schuldig. Zij bieden ons een levensbeschouwing aan, die de ware zal zijn, - zij moge zonder omwegen dien naam dragen, of onder de zeker niet aanstonds voor allen verstaanbare leus van Ethisch Idealisme worden aanbevolen. Zij doen dit op een wijze, waaruit duidelijk blijkt, dat zij geen fantasiebeeld teekenden, veeleer zichzelf gaven, de vrucht van streng wetenschappelijk onderzoek, diep doordenken en veelzijdig geraadpleegde levenservaring. Zij leiden u, als het ware, in de werkplaatsen hunner idealen binnen. Zij maken u deelgenoot van hun strijden en lijden ter wille van de gerechtigheid,
<pb n="613"/>waarnaar zij dorstten; straks van de vreugde der bezieling, waarmede het langdurig streven ten slotte den overwinnaar kroonde. Zij bedienen zich daarbij van een vorm, die gevaarlijk schoon is. Zij slepen u mede, vaak ondanks uzelf, zoodat gij soms vrij wat tijd noodig hebt om tot bezinning te komen en te begrijpen, dat gij, verleid door den geur en de pracht der bloemen, die niet ophielden u te bekooren en te verrukken langs den afgelegden weg, gebracht zijt waar gij noch wezen wilt, noch blijven kunt. Beide auteurs zijn echte kunstenaars, edele kweekelingen en priesters der hoog door hen vereerde aesthetica. Wil men het nuchtere verstand laten oordeelen over de vraag, of men zich al dan niet aan deze, en zoo ja: aan welken van beide gidsen zal overgeven, dan is het bepaald noodig, zich te ontdoen van de zoete begoocheling waarin hunne sierlijke pen u een wijle, afgezien van den eigenlijken inhoud hunner geschriften, heeft gebracht.</p>
<p>Dat het niet aangaat, zich door het schoone kleed te laten verlokken tot onbedachtzaam volgen, kan reeds de eenvoudige naastelkanderplaatsing van <hi rend="spat">Ethisch Idealisme</hi> en <hi rend="spat">Eene levensbeschouwing</hi> leeren. Niemand kan twee heeren dienen. De Bussy en Pierson zijn, trots alle punten van overeenstemming, zeer verschillende karakters. Karakter heeft de een zoo wel als de ander. Beiden zijn in dit opzicht een levend protest tegen de klacht over zekere schaarschte, die sedert de verheffing van den dichter Beets tot hoogleeraar, een gemeenplaats dreigt te worden. Maar het karakter van den een is dat van den geloovige, dat van den ander van den ongeloovige.</p>
<p>De Bussy het vleeschgeworden geloof; Pierson de verpersoonlijking van het ongeloof!</p>
<p>Ziedaar, naar het mij voorkomt, met een enkelen trek, het groote onderscheid tusschen <hi rend="spat">Ethisch Idealisme</hi> en <hi rend="spat">Eene levensbeschouwing</hi> duidelijk aangewezen. Doch ik haast mij er bij te voegen: een ieder wachte zich voor misverstand. De woorden geloof en ongeloof hebben niet zelden een allerongunstigsten klank. Hier zijn zij beiden gebezigd in den edelsten zin.</p>
<p>Als ik de Bussy het vleeschgeworden geloof noem, dan denk ik niet aan het geloof, dat Dr. Pierson b.v. met zijn ‘verrukkelijken glimlach’, zoo meesterlijk op de kaak weet te
<pb n="614"/>stellen, wanneer hij het teekent in zijn holheid, broosheid en volstrekte nietswaardigheid voor het leven; een geloof dat van de vaderen, ouders of leermeesters werd overgenomen; een van den aanvang af onbegrepen, een dor en een dood geloof; een klank zonder inhoud, een zoogenaamde overtuiging, waaraan nogtans niet de minste ernst kleeft, noch immer de geringste trouw in de praktijk wordt gehouden. Het geloof, dat in de Bussy een gestalte heeft verkregen, is meer dan een overgeleverd, is een eigen, een persoonlijk, een zelfstandig verworven geloof. Het is meer dan een overtuiging aangaande het bestaan van eenige onzienlijke dingen, meer dan een voor waar houden van een zeker aantal stellingen. Het is leven. Het is een geloof des harten. Het is een beginsel, dat tot <hi rend="spat">het</hi> levensbeginsel wordt gestempeld en verheven. Het is de band tusschen de zinnelijke en de bovenzinnelijke wereld, een alles overweldigende en allesbeheerschende kracht. Het is de uitdrukking van het hoogste, het reinste en het beste, waarnaar de godsdienstige mensch op den tegenwoordigen berg onzer beschaving en ontwikkeling mag uitzien.</p>
<p>Evenzoo heeft het ongeloof, waarvan ik den heer Pierson de verpersoonlijking noem, niets gemeen met het lage en alledaagsche verschijnsel van dien naam, dat ‘de wetenschap in het aangezicht slaat, het gemoed doet kwijnen en de zedelijkheid ondermijnt.’ Hoor hoe de auteur van <hi rend="spat">Eene levensbeschouwing</hi> zelf dit ongeloof gispt, als hij daarvan zegt: ‘Het leeft van oppervlakkigheid, van onverschilligheid, van gebrek aan veerkracht. Zijn wapen is napraten of spotternij; zijn element, een gemeene opvatting der dingen; zijn heimelijke wensch, losbandigheid van zeden. Het heeft geen besef van de diepte en oorspronkelijkheid van geest, die noodig zijn geweest om de kristelijke leer te ontwerpen; nooit heeft het vermoed, welke gemoedservaringen er den grondslag van vormen, noch wat zij op barbaarschheid en zedeloosheid veroverd heeft. Niet minder dan het domste bijgeloof is dit dom ongeloof te schuwen en te bestrijden.’ Dr. Pierson wenscht de hand niet te reiken aan hen, die blindelings dwepen met alle mogelijke ontkenningen, die zij naar hartelust kunnen opvangen. ‘Een verstand, dat zichzelf eerbiedigt, weigert ontkenningen over te nemen, zoo lang het
<pb n="615"/>niet in staat is hare gegrondheid voldingend te bewijzen. Dit is inderdaad een kwestie van eerbied voor eigen verstand en voor het verstand in het algemeen.....Wanneer men.....zeer goed weet, dat men de gegrondheid van eene ontkenning niet zelf voldingend bewijzen kan, hoedt men er zich voor, haar eenvoudig op gezag te herhalen, omdat men, door met de vrucht te pronken, niet den schijn aan wil nemen van ook den boom te bezitten, dien men inderdaad niet bezit. Het te koop loopen met ontkenningen, die anderen gevonden hebben, maar die onszelven geen enkel uur van zielsstrijd hebben gekost, doet mij wel eens denken aan die goedkoope weelde van onze tegenwoordige gastmalen, waarbij men uit den overvloed van de wijnen zeer ten onrechte tot den welvoorzienen wijnkelder van den gastheer zou besluiten. Bovendien mogen zij, die met ontkenningen dwepen, zich wel eens afvragen wat zij nu eigenlijk bezitten. Wanneer gij tot de ontdekking komt, dat uw brandkast gevuld is met effekten, welker waarde gedaald is tot op die van scheurpapier, zult gij dit toch niet aan iedereen met het opgewektste gezicht komen vertellen. Maar met al uwe ontkenningen is uw geest niets rijker dan gij in het onderstelde geval op finantiëel gebied zoudt zijn. De wetenschap, dat iets niet is, waar men het tot heden voor hield, is even onontbeerlijk als op zichzelve volstrekt onvoldoende.....Verder mag geen oogenblik vergeten worden, dat alleen te weten hoe iets niet is ook zijne zeer gevaarlijke zijde heeft, daar onze geest nooit toegankelijker is voor een vooroordeel dan op het oogenblik dat hij een vooroordeel heeft ter zijde gezet.....Men begint met kritiek en eindigt met naïef bijgeloof.’</p>
<p>Tegenover dat lage en gemeene ongeloof, welks kracht ligt in napraten en spotten, plaatst Dr. Pierson het zijne als ‘wettig ongeloof.’ Ongeloovig te zijn is, in zijn schatting, geen ‘lichte taak’ en wil zeggen: ‘eene levensbeschouwing te vormen, die eerlijk met het bovennatuurlijke en alle onfeilbaarheid breekt en niettemin aan het zedelijk leven een bestaansreden kan schenken.’ Met kennelijke ingenomenheid schaart deze theologiae doctor zich in de rijen der ongeloovigen. Wij doen hem mitsdien stellig geen onrecht, wanneer wij, na afwering van een mogelijk misverstand, als ware
<pb n="616"/>daarmede iets smadelijks gezegd, zijn standpunt dat des ongeloofs noemen, in tegenstelling van dat des geloofs, waarop zich de Bussy bevindt.</p>
<p>Reeds de taal, waarvan beide schrijvers zich bedienen, maakt hen in dit opzicht openbaar. Het geloof - dit woord nu, even als straks het ongeloof, te nemen in zijn beste beteekenis - spreekt stout, met warmte, bezielend. De paradox is de meest geliefde vorm, waarin het zijn getuigenissen neerlegt. Zonder de grenzen der bescheidenheid te buiten te gaan, stoort het zich veelal bitter weinig, vaak niets, aan wat anderen hebben gezegd of gedacht. Het houdt slechts rekening, waar het spreekt, met den inhoud van het eigen gemoed. In zijn geheel doet het zich vaak aan ons voor als één kolossale paradox.</p>
<p>Juist dienovereenkomstig spreekt de auteur van <hi rend="spat">Ethisch Idealisme</hi>: stout, niet zelden in de schatting van velen uiterst gewaagd, maar altijd met warmte en in de hoogste mate bezielend. Zijn taal is aangrijpend, tintelend van heilige geestdrift, een vuur dat niet ophoudt te branden, ook waar het den geest opvordert tot het meemaken of nadoen der zwaarste gymnastische toeren. De paradox is hem lief boven elken anderen vorm, waarin hij zijn gedachten zou kunnen uitspreken. Ja, van de zonderlingste zoowel als van de eenvoudigste paradoxen ontvangen wij hier een zoo grooten overvloed, dat ik geneigd ben, <hi rend="spat">Ethisch Idealisme</hi> reeds alleen om díe reden, maar vooral om zijn karakter als geloofsgetuigenis, één paradox te noemen. Het boek is een geleerd, een degelijk, een echt wetenschappelijk werk. Toch houdt het zich betrekkelijk weinig bezig met de meeningen van anderen. De grootste moeite is besteed aan de nauwkeurige ontleding en beschrijving van het gemoedsleven, het leven des geloofs, van den auteur.</p>
<p>Dr. Pierson wil ons ook bekend maken met een - met zijn gemoedsleven. Maar dit is geen leven des geloofs, veeleer: het zedelijk leven van den ongeloovige. Geef acht op de taal, waarvan deze uitnemende stylist zich bedient. De paradox is hem vreemd, zoo goed als aan het standpunt vanwaar hij het woord tot ons richt. Het uitgedrukte beeld van het ongeloof, welks pleitbezorger, kweekeling en priester hij is, spreekt hij de slotsommen, waartoe onderzoek en ervaring hem heb-<pb n="617"/>ben geleid, met aan overdrijving grenzende behoedzaamheid, niet dan weifelend en aarzelend uit. Zijn bescheidenheid in het mededeelen van wat hij wenscht op te merken of aan te bevelen, draagt minder het bekende karakter dier deugd, dan wel dat van den twijfel, waarmede het edelste ongeloof niet kan nalaten te worstelen. Dr. Pierson durft kwalijk verzekeren wat hij zegt. Hij waagt het niet, aan de waarheid zijner uitspraken, voor langen - voor eenigen? - tijd een zekere waarde te hechten. Met welgevallen ziet hij terug op de veelvuldige wisselingen van inzicht, waarvan hij het publiek immer trouw op de hoogte heeft gehouden, en het wijken van de eene levensbeschouwing voor en de andere na. Hij haakt juist niet naar een nieuwere dan deze allernieuwste, maar mocht zich die nieuwere morgen of overmorgen aan hem voordoen, dan zal hij haar met de grootste kalmte dankbaar aanvaarden. Heeft hij zich voor een oogenblik verstout, met het oog op de jongst geborene, van een ‘ware levensbeschouwing’ te spreken; hij zal zich haasten aanstonds zooveel tot verklaring te zeggen, dat ieder ‘begrijpt,’ hoe hij zoo vermetel heeft ‘durven’ zijn, nl. ‘in welken zin.’ De gevolgtrekking ligt nu voor de hand: ‘Zonder op onfeilbaarheid aanspraak te kunnen maken, zal zij waarheid behelzen in dezelfde mate, waarin zij uit het grootst mogelijk aantal onmiskenbare gegevens, die door verstand en gemoed tot onze kennis gekomen zijn, afgeleid wordt naar
onwraakbare wetten van redeneering, en tot zulk een handelen in staat stelt als waarbij alle menschelijke vermogens in onderlinge harmonie tot een doel samenwerken, dat het geluk bevordert van onszelven en van de omgeving waarin wij zijn geplaatst.’</p>
<p>Dr. Pierson verlangt niet naar lezers, die ‘met gespannen verwachting uitroepen: hij zal het ons zeggen!’ Daarvoor is hij veel te weinig van de waarheid van zijn ongeloof doordrongen. Hij wenscht, dat men niet meer in zijn woorden zie, dan ‘hoe een geest, die in het overgeleverde zich niet vinden kan, het in onzen tijd aanlegt om tot eene beschouwing te geraken, die hemzelven toeschijnt waarheid te behelzen: welke gegevens, opmerkingen, overleggingen hem ten dienste staan.’ Nog aan het einde van zijn boek, ziet hij zich genoopt, de vraag te behandelen, die hij ‘niet kan onderdrukken,’ of, ‘naar menschelijke berekening, het mee-<pb n="618"/>deelen van deze levensbeschouwing ook anderen minder gelukkig zal kunnen maken; met andere woorden: of de uitgaaf van dit werk met hetgeen het brengt en ontneemt uit een zedelijk oogpunt gerechtvaardigd is. Kan ik zelf wenschen, dat men in ruimer kring kennis met haar make?’</p>
<p>Onzekerheid, twijfel, een onzekerheid die zich uitstrekt tot de meest doordachte handelingen, een twijfel die zelfs achter het recht van het eigen bestaan een vraagteeken doet plaatsen - die voorname karaktertrekken van het ongeloof! - spreken uit den geheelen vorm van Pierson's geschrift. Het ongeloof is de levenssfeer van den auteur, zijn lievelingshartstocht, het richtsnoer van zijn denken en handelen, zelfs tegenover de onschuldigste dingen. ‘Wanneer een uitdrukking,’ verklaart hij, ‘een of tweemaal gediend heeft, is zij in ons oog reeds verdacht. Gebruikte men haar dan weder, het zou doen vreezen voor de levendigheid van een gevoel, dat niet recht levendig kan zijn zonder telkens voor eene bijzondere wijziging het woord te verlangen.’</p>
<p>Het ongeloof, uit zijn aard wantrouwend, pluist na, ziet de anderen op de vingers, leeft van den afval en is dikwerf akelig koel, tot terugstootend toe. Niemand, die zich uit de Inleiding de keurige schilderingen van de orthodoxie en het piëtisme herinnert; of den roem aan de nieuwe levensbeschouwing toegekend, dat zij van alle ‘halfheid’ zich vrij zal houden; of de toelichting van het ‘hedendaagsch geloof’, in het laatste hoofdstuk, zal het een oogenblik betwijfelen, of Dr. Pierson ook soms eenig wantrouwen koestert ten opzichte van het geloof en de waarheid der belijdenis van andersdenkenden. Kritiek is schering en inslag van dit geschrift. In een strenge beoordeeling van, naar het schijnt, verwerpelijke meeningen, ligt zijn grootste kracht. De beste der vruchten, die ons hier op gouden schalen worden aangeboden, zijn geplukt op den verlaten akker des geloofs. Natuurlijk zonder dat de schrijver zich van het een en het ander bewust is. Hij gaat zelfs zoover, van de zaak eenvoudig om te keeren en den schijn aan te nemen, alsof het geloof bij de nieuwe levensbeschouwing heeft geborgd wat het dan wellicht nog aan innerlijke kracht mocht bezitten. ‘Is het,’ vraagt de heer Pierson in ernst en - ik twijfel er niet aan - volkomen ter goeder trouw, ‘is het (geloof) meer
<pb n="619"/>dan weelde, is het een kracht in de moeilijkheden en tegenover de rampen des levens? Een kracht in de moeilijkheden? Ik zie niemand daarin krachtig, dan die in ruime mate beschikt over de vier faktoren der menschelijke persoonlijkheid, die wij in een vorig hoofdstuk leerden kennen;’ m.a.w. niemand, dan die in hoofdzaak de levensbeschouwing van den heer Pierson is toegedaan. ‘Dat het geloof tegen rampen beschermt, zal wel niemand meer staande houden.’ - ‘Dat het geloof ons in rampen doet berusten, wordt feitelijk niet te dikwerf gezien, maar blijft altijd mogelijk, aangezien de overtuiging, dat alle dingen gewerkt worden door eene onfeilbare macht, in staat is, ons zielsrust te schenken. In welke mate dit werkelijk plaats heeft, valt moeilijk uit te maken; toch moest de ervaring luide er voor getuigen, zou men inderdaad op dezen grond schromen, andere dan godsdienstige voorstellingen te verbreiden. Men zou de geloovigen willen zien als eene gemeente, die zich van “de wereld” duidelijk onderscheidde door losheid van aardsche goederen, door onafhankelijkheid van wereldsche eer en voordeelen, door matigheid, tevredenheid, blijmoedigheid, hoop. Men zou geene peterspenningen willen zien vloeien naar den stedehouder van hem, die niet had waar hij het hoofd kon nederleggen.’</p>
<p>Welk een eisch: het geloof zou ten allen tijde alles in den geloovige moeten wrochten, wat ‘men’ van zijn werking ‘zou willen zien,’ of het heeft niet langer eenige - laat staan: een geheel uitnemende - waarde. Tegenover de onbillijke klacht van den ongeloovigen Pierson, die zich in algemeenheden verliest en daardoor alle beteekenis mist, plaatsen wij met vrijmoedigheid de verklaringen van de Bussy, waarbij de algemeenheid der woorden niet deert, omdat wij er den polsslag van het levende geloof in voelen kloppen. ‘Het geloof is <hi rend="spat">vreugde</hi>, de vreugde der liefde. Iedere vreugde is verhooging van levensgevoel, de overgang van een lageren tot een hoogeren toestand. Zoo dikwerf als de godsdienstige voorstellingen ons weldadig aandoen, nemen zij de disharmonie weg, die in onze bewustheid bestond tusschen het streven der liefde en onze ervaringen. Het geloof is de verzoening der smart. Dit blijkt duidelijk, zoo dikwerf als de geloovige door een smartelijke ervaring wordt getroffen. Maar ook dan, wanneer geen bijzondere aanleiding smart
<pb n="620"/>heeft opgewekt, is het geloof een voortdurende schommeling tusschen het gevoel van disharmonie en van harmonie, tusschen het gevoel van als zedelijk wezen onderscheiden te zijn van de ons omringende wereld en het gevoel van als zedelijk wezen met die wereld door een innigen band te zijn vereenigd. Dit golven, hoewel het te snel is om tot onze bewustheid door te dringen, baart het tintelend gevoel van levensverhooging.’ - ‘Wanneer het geloof in zijn profetische oogenblikken ons verheft boven de zinnelijke wereldorde, wanneer het de draden van het levensweefsel ontwart en ons in alle dingen, in de schakels der noodwendigheid den Vader doet vinden, - overvleugelt het ons verstand. Doorvorsch de natuur tot in haar geheimste schuilhoeken, bespied de fijnste beweegredenen der geschiedenis, onthul de diepste ververborgenheden der wijsbegeerte, - de macht der liefde, den Vader zult gij niet ontdekken: de harmonie der eeuwige orde zult gij niet zien.....Voor het geloof is de Vader in onze zielsangsten en in onze juichtonen, in onze verlatenheid en in onze feestgalmen, in het dreigend geloei van den orkaan, die de eiken ontwortelt, en in de zachte toonen, die de zuchtende avondwind ontlokt aan het wonderbaar speeltuig van bladeren en takken: in den dauwdroppel, die parelt in het spinneweb, en in de schuimende golven van den woedenden Oceaan; in den eersten straal van de lentezon, die het aardrijk uit zijn sluimer wakker roept, en in de sombere wolken, die met haar breede schaduwen het aardrijk in duisternis hullen: de Vader is overal en in alles voor het geloof, en voor het geloof alleen. Wat het oog niet heeft gezien, wat het oor niet heeft gehoord, wat in het hart van den (zinnelijken, moreelen) mensch niet is opgeklommen, - dat heeft de God der liefde bereid dengenen, die hem liefhebben.’</p>
<p>Zal men een geloof, dat tot dergelijke ontboezemingen het recht geeft, onbeduidend, machteloos achten?</p>
<p>Maar dat is niet het geloof, zal men zeggen, waartegen Dr. Pierson zijn pijlen heeft gericht! - Juist; en hierin komt het ongeloof van den geleerden schrijver op nieuw aan het licht. Hij schijnt niet meer bij machte, zich van het geloof een deugdelijke voorstelling te vormen. Hij kent blijkbaar geen ander geloof, dan het ‘geloof aan iets onfeilbaars.’ De hedendaagsche Christenen zullen allen gelooven óf aan
<pb n="621"/>een onfeilbaren paus, óf aan een onfeilbaar concilie, óf aan een onfeilbaren bijbel, óf aan een onfeilbare natuur. De indeeling schijnt onberispelijk logisch, doch mist, aan de werkelijkheid getoetst, alle waarde. De strengste eerbied voor - of wilt ge: het grootste geloof aan het leerstuk van de onfeilbaarheid des pausen, mag ons niet verlokken, het godsdienstig geloof van den geloovigen ultramontaan met zijn verkleefdheid aan het genoemde dogma te verwarren. Hetzelfde geldt van den geloovigen oudkatholiek met het oog op zijn achting voor de ante-Vaticaansche conciliën; van den geloovigen orthodoxen protestant in betrekking tot zijn steunen op den bijbel; van den geloovigen intellectualistisch-modernen christen ten opzichte van de afgoderij, die hij volgens Dr. Pierson jegens de natuur pleegt.</p>
<p>Elders zegt dezelfde schrijver, dat hij onder geloof verstaat: ‘de overtuiging, dat de zinbeelden onzer gewaarwordingen of gemoedsaandoeningen bestand hebben in de werkelijkheid.’ Een verklaring, waarop zeker niets valt aan te merken, dan dit, dat aldus het geloof slechts van één zijde wordt beschreven en het oog gesloten blijft voor zijn verheven karakter van onverdeeld vertrouwen.</p>
<p>Wat mag Dr. Pierson hebben bewogen, het standpunt des geloofs te verlaten en in ‘wettig ongeloof’ zijn kracht te zoeken? De belangrijke <hi rend="spat">Inleiding</hi> van <hi rend="spat">Eene levensbeschouwing</hi> geeft het antwoord, bl. 55 onomwonden en niet opzettelijk, bl. 47 vv. zoo dat de schrijver zijn gedrag meent te hebben gerechtvaardigd. Vooreerst dan heet het, met loffelijke openhartigheid: ‘Wij moeten ook hier oprecht zijn en eerlijk toegeven, dat wij in het profeteeren, het getuigen van eigen gemoedsleven, nog ten achteren zijn, en, naar het zich laat aanzien, ten achteren zullen blijven.’ M.a.w. het ontbreekt den auteur aan geloof. Een boek als <hi rend="spat">Ethisch Idealisme</hi> zou hij niet kunnen schrijven. Even als bij de Bussy, en bij dezen zoo goed als bij genen, is de breuk met het oude volkomen. Maar voor het optrekken van den nieuwen godsdiensttempel, mist Pierson, wat de Bussy in benijdenswaardigen overvloed bezit: een rijkdom van geestesleven, een kostbaren schat van levend geloof. Wijsgeerige redeneering en logische ontleding moeten vergoeden wat aan kracht tot getuigen ontbreekt.</p>
<pb n="622"/>
<p>De heer Pierson zal dit waarschijnlijk niet toegeven. Hij heeft althans beproefd, zijn gedrag langs een anderen weg te rechtvaardigen. Aan ‘geschiedkundige studie’ dankt hij de ‘schrede voorwaarts,’ die hem losmaakte van zijn ‘godsdienstig verleden,’ dat hij dan ook niet meer betreuren wil. Hoeveel waarheid er moge schuilen in de schoone bladzijden, waarin het betoog dier stelling is samengevat, wij vinden daar allerminst het bewijs, dat geleverd zou worden. De bedoelde geschiedkundige studie had den auteur reeds lang voordat hij zijn tegenwoordig standpunt had aangenomen, geleerd dat de gewaarwordingen in den tijd vooraf zijn gegaan aan de leerstukken, waarin zij zoo goed en zoo kwaad als het ging werden omschreven. Evenmin kan het een ontdekking van de jongst verloopen maanden worden genoemd, al heet het, plechtig genoeg: ‘de tijd kan dus komen, en is nu,’ dat men, juist in naam van de eeuwig menschelijke gewaarwording, die men hoogschat, den band tusschen die gewaarwording en het verouderde denkbeeld, den vorm waarin zij werd gekleed, verbreekt, ‘daar het kunstmatig handhaven en versterken van dien band aan de gewaarwording zou schaden, ja, haar onherstelbaar zou kunnen vernietigen.’ Deze overweging toch heeft reeds sedert jaren geleid tot het onophoudelijk vernieuwen der verouderde ‘denkbeelden,’ waarin het levende geslacht zich niet meer kon vinden, opdat de eeuwig jeugdige ‘gewaarwordingen’ niet zouden verloren gaan. Niemand weet beter dan de schrijver van <hi rend="spat">Eene levensbeschouwing</hi> hoe groot aandeel Dr. Pierson zelf, gedurende onzen leeftijd, in het scheppen van nieuwe geloofsvormen ter inkleeding van oude en onvergankelijke geloofswaarheden heeft gehad. Dat dit voor hem ‘lang aanstekelijke voorbeeld’ niet meer door den auteur zal worden gevolgd, staat hem natuurlijk vrij, evenals het afleggen van de verklaring, dat daartoe de
tijd nu gekomen is, maar dat noch het een, noch het ander een breken met zeker ‘godsdienstig verleden’ wettigt, behoeft geen betoog. Willekeurig schijnt en blijft in ons oog het gedrag van den heer Pierson, totdat wij den sleutel ter verklaring hebben gevonden in zijn gebrek aan godsdienstig geloof. Had hij geloof, het zou hem allerminst, met zijn uitnemende talenten, eenige wezenlijke moeite kosten, de stemmen van het inwendige leven op waardige
<pb n="623"/>wijs in de taal onzer dagen te vertolken, smaakvolle vormen te leenen aan de heiligste gewaarwordingen des harten.</p>
<p>Dr. Pierson heeft gebroken met de godsdienst. Het Christendom heeft zijn blijvende beteekenis voor hem verloren. Uitdrukkelijk verklaart hij, bij het schrijven van zijn boek, te zijn uitgegaan van het ‘onbevredigende der kristelijke levensbeschouwing.’</p>
<p>Waarom het Christendom zal hebben uitgediend? Omdat het ‘het zwaartepunt en het doel des levens in het Hiernamaals verplaatst;’ omdat het een beschouwing huldigt, volgens welke ‘het eenige ware leven het leven voor den hemel’ is. Omdat het alzoo ‘eene levensbeschouwing is, waar men in het leven al bijzonder weinig mede weet aan te vangen, zoodra het eigenlijk godsdienstig-theologisch gebied verlaten wordt.’ Immers, dit is duidelijk, dat schier allen die smachtend uitzien naar den hemel, inmiddels leven en leven moeten voor de aarde, zich mitsdien niet uitsluitend om het hemelsche bekommeren, veeleer in den regel al hunne aandacht op de aardsche belangen gevestigd houden. Niemand kan deze waarheid overtuigender in het licht stellen, dan Dr. P. in zijn treffende schildering van de orthodoxie en het piëtisme. Maar is daarmede het Christendom geoordeeld? Ja, - indien het waar is, dat het hoofdbeginsel des Christendoms bestaat in de <hi rend="spat">leer</hi> van het Hiernamaals! Dat dit evenwel niet het geval is, weet ieder, kan voor het minst aan Dr. P. niet onbekend zijn.</p>
<p>Het Christendom is geen <hi rend="spat">leer</hi>, maar <hi rend="spat">leven</hi>. Laat het waar zijn, wat de geachte schrijver verzekert, dat het Christendom ‘in al zijne schakeeringen theoretisch die leer is blijven huldigen,’ dat nl. ‘het eenige ware leven het leven voor den hemel is;’ dan wil dit toch ten slotte niet anders zeggen, dan dat alle Christenen steeds, in theorie althans, eenige waarde - hoe onbeduidende wellicht ook! - hebben gehecht aan de meening dat zij leefden ‘voor den hemel.’ Daaruit volgt evenwel volstrekt niet, dat het omhelzen en belijden van dat gevoelen de hoofdzaak was van hun Christen zijn. Veler Christendom moge vroeger en later in een dergelijke belijdenis zijn opgegaan; dit pleit wel tegen hunne opvatting van de godsdienst, niet tegen het Christendom zelf. Bij zijn beste vrienden heeft het zich nooit verloren in een
<pb n="624"/><hi rend="spat">leer</hi> als de genoemde. Zelfs in de dagen der apostelen, toen de verwachting van het weldra op te richten hemelsche rijk allerlevendigst was, was het Christendom voor den echten discipel van Jezus oneindig meer dan voorbereiding voor den hemel. De hoop mocht een machtigen invloed uitoefenen op de geheele inrichting van het leven. Het geloof en de liefde hadden geen minder gewichtige taak te vervullen. Ik wijs slechts op Paulus. Wie durft, om niet meer te noemen, met het oog op zijn 1 Kor. 13 verklaren, dat hoofdzaak in het Christendom is: het leven voor den hemel te beschouwen als het eenige ware leven? Of zal men den stichter onzer godsdienst van het huldigen dier stelling verdenken, omdat hij de zijnen tot hemelsgezindheid heeft opgewekt; en zullen wij daarbij willekeurig vergeten, dat elke verwijzing naar den hemel door Jezus een kleinigheid is, vergeleken bij den krachtigen nadruk dien hij legde op het gewicht van een leven des geloofs en der zelfverloochenende liefde op aarde?</p>
<p>Door een stukje der oude en goeddeels verouderde christelijke belijdenis aan te zien voor het geheel, moge men zich den weg banen tot het teekenen van een karikatuur der eenmaal hoogvereerde godsdienst. De poging is ijdel, indien men op die wijs beproeft, zijn ongeloof te bemantelen. Dr. Pierson, die de geschiedenis van het Christendom kent, moest de laatste zijn, om aldus zijn breuk met christelijk gelooven, hopen en liefhebben te verschoonen.</p>
<p>De levensbeschouwing van het Christendom niet meer van onzen tijd, volstrekt onbruikbaar, niet geschikt om ons te bezielen met de schoonste idealen, onmachtig tot het verleenen van den zoo hoog noodigen levensmoed en levenskracht, noch berekend voor onzen aanleg, noch voor onze bestemming! Het Christendom afgeleefd, der ontbinding nabij! Zoo roept het ongeloof, omdat het oog is gesloten voor de onvergankelijke waarde en de volstrekt eenige beteekenis van het geloof, en de liefde - die echte hoofdbestanddeelen van Jezus' godsdienst! Hoor den profeet, die, kind van den tijd waarin wij leven, zich gevoed heeft met de wetenschap onzer dagen, maar in den strijd des levens het geloof heeft behouden, - neen: het geloof heeft veroverd. Hoor hem getuigen en vergelijk zijn taal met die van het ongeloof. De Bussy is aan het woord:</p>
<pb n="625"/>
<p>‘Jezus zegt tot den mensch: “wees volmaakt,” en tot de menschheid: “zoek het koninkrijk Gods.” Dit zijn onbereikbare idealen; een volmaakt mensch is onbestaanbaar; een koninkrijk Gods als een bijzondere inrichting der maatschappij, onmogelijk; doch juist omdat het Evangelie zulke onbereikbare idealen stelde, is het onvergankelijk. - Jezus met zijn fijnen en doordringenden blik, met zijn groot en krachtig geweten, heeft gevoeld en begrepen, welke de innigste behoefte van den geestelijken mensch is. Hij ontdekte in dezen de wet, die anderen ontdekten in de stoffelijke en de organische natuur, en stelde een eisch, aan welken de mensch nimmer kan voldoen, maar die hem juist daarom blijvend voldoen zal. Jezus van ons eischende niet iets te <hi rend="spat">doen</hi>, en ook niet iets te <hi rend="spat">gelooven</hi>, maar iets te <hi rend="spat">zijn</hi>, bedoelt daarmede een <hi rend="spat">worden</hi>, een voortdurend streven, een nietmeenen het reeds gegrepen te hebben, een zich uitstrekken naar den prijs, een jagen naar de hoogste en reinste idealen.’</p>
<p>‘De onovertroffen grootheid van Jezus komt vóór alles aan het licht hierin, dat hij de oogen niet sloot voor de donkere werkelijkheid. Hij laat volle recht wedervaren aan de beschouwing van het pessimisme. De Evangeliën vloeien over van woorden die ons herinneren aan de smarten en de ellenden der wereld. Wie heeft meer dan de idealistische profeet van Galilea, gesproken van treurenden en vervolgden? van weenenden, van vermoeiden en belasten, van gebrokenen van hart en verslagenen van geest, van hongerigen en dorstenden, van gevangenen, van blinden, van naakten en kranken? Wie had inniger ontferming en deernis met zondaars en tollenaars, met verachten en vernederden, met hulpeloozen en ellendigen? - Heeft Jezus de wonden en de kwalen des levens bemanteld? Heeft hij de zedelijke verdorvenheid niet in al haar diepte gepeild?</p>
<p>“Dit is het realisme van het Evangelie; doch tegenover de duisternis van de realiteit stelt Jezus het licht van zijn idealisme. Ja, hij spreekt van vermoeidheid, maar alleen dan als hij rust wil geven; hij ziet krankte, maar hij geeft ook het geneesmiddel, dat heeling brengt; hij spreekt van treurenden, van verachten en vervolgden, van hongerenden en dorstenden, maar om hen zalig te prijzen; hij overtuigt van
<pb n="626"/>zonde, maar om te krachtiger te kunnen roemen in de barmhartigheid des Vaders.”</p>
<p>“Het Koninkrijk Gods is binnen in ulieden!” Het levensbeginsel van het Christendom is de eenige radicale oplossing van de sociale quaesties; naar mijn overtuiging zullen deze steeds in nieuwe gestalte oprijzen, zoolang als dat beginsel het hart der menschenwereld niet heeft hervormd......De liefde alleen kan het ééne groote maatschappelijke vraagstuk oplossen, waarvan alle andere de toevallige wijzigingen zijn; hoe zullen de menschen niet langer als vijanden, althans als niet-vrienden, als vreemdelingen tegenover elkander staan? De grootste ellende der wereld is deze, dat menschen jegens menschen op hun “quivive” zijn en moeten zijn. - Logica en gevoel voor het schoone zijn factoren der ontwikkeling: de gewichtigste factor is de liefde. Zij is de macht der machten, de zenuw van den vooruitgang, zij is de verborgen spil, om welke het gansche raderwerk der menschenwereld zich beweegt.....Indien het niet waar is, dat de geest (de methode) van Jezus meer macht heeft, dan die van Newton of van Beethoven, laat ons dan niet met woorden spelen: zegt dan niet, dat Jezus de Christus is.’</p>
<p>‘Aangenomen, dat alle christelijke geboden en denkbeelden gevonden zouden kunnen worden in een bloemlezing uit de andere godsdiensten, wat blijkt er anders uit dan dit - dan dit voortreffelijke! - dat het menschenhart christen is van nature, en dat slechts een krachtige persoonlijkheid op het juiste tijdstip behoefde op te staan, om den geest der waarheid, die in den mensch was, en nu en dan reeds in spranken flikkerde, tot volle, lichtende heerlijkheid te doen komen? De waarde van het Christendom ligt niet in de schoonheid van de afzonderlijke geboden en van de voorstellingen, ieder op zich zelve, maar in de openbaring van het beginsel, waartoe alle voorschriften en alle voorstellingen moeten worden herleid. Het Christendom is het lichaam van den heiligen geest, wiens invloed tot actualiteit verheft, wat potentiëel in 's menschen geest ligt.’</p>
<p>Dr. Pierson wil intusschen van dit Christendom niets meer weten en stelt er voor in de plaats: de humaniteit, het ideaal van den ‘waren ongeloovige.’ Hij beseft, dat het ‘karakter’ daaronder lijden moet; dat hij niet langer ‘een
<pb n="627"/>man uit één stuk’ zal kunnen zijn. Maar hij troost zich met de gedachte ‘dat zulke mannen aardiger zijn in de geschiedenis dan in den dagelijkschen omgang.’ Het is dus zeker ten onrechte, dat Jezus b.v. wel eens geroemd is als het beste voorbeeld ter navolging, indien men voor zijn dagelijksche omgeving liefst zooveel mogelijk zou zijn. Toch schijnt een goed deel van de kracht der humaniteit te schuilen in de liefde, die als twee droppelen water gelijkt op het groote beginsel des Christendoms. Het aardsche worde niet vergald ter wille van het hemelsche, want daartoe hebben wij te veel behoefte aan het betoonen en ontvangen van welwillendheid. ‘Laat ons dan maar eenvoudig menschen zijn en zorgen, dat men ons daarbij zoo weinig mogelijk te vergeven heeft.’ - Beoogt het Christendom iets anders?</p>
<p>‘Humaniteit is liefde;’ - heeft de Bussy niet, en hebben niet velen vóór hem, het Christendom op dezelfde wijs beschreven? - Ja, maar humaniteit is liefde ‘getemperd door de bescheidenheid, welke geboren wordt uit het bewustzijn van voor het minst op gelijken voet te staan met hem aan wien men zijn liefde bewijst.’ Dat wil m.a.w. zeggen: De christelijke liefde is vaak nederbuigend, wordt niet zelden bewezen door één, die zich bewust is boven den beweldadigde te staan. De liefde van het humanisme is bescheiden. Zij denkt in waarheid niet hoog van zichzelf. Zij vernietigt het besef der eigenwaarde en elk bewustzijn van zedelijke grootheid. De humaniteit kent geen ongelijkheid, ‘ontstaat juist en wordt gekweekt door het besef, dat men met allen dezelfde menschelijke natuur gemeen heeft, en met haar dezelfde zwakheden, evenals dezelfde voorwaarden van vooruitgang en verbetering.’ Ware Jezus b.v. een ‘humaan’ man geweest, hij zou nooit in het gevoel zijner zedelijke meerderheid tot den boetvaardige hebben kunnen zeggen; ‘uwe zonden zijn u vergeven!’ Hij zou dan geen zoogenaamd liefdevol hart voor den schuldige hebben ontsloten. De bescheidenheid had veeleer hem het zwijgen opgelegd, tenzij de humane liefde hem aan het redeneeren mocht hebben gebracht, b.v. in dezer voege: vriend, wat beuzelt gij? ik ben immers even slecht als gij! enz.</p>
<p>Dat het humanisme den oorlog verklaart aan elke aristocratie des geestes en des gemoeds, ook aan de meest eerbiedwaardige, wier echte zonen tot heden de schoonste sieraden
<pb n="628"/>van ons geslacht en de beste weldoeners der menschheid waren, laat zich met het oog op zijn ongeloovig karakter uitstekend begrijpen. De ware ongeloovige ‘twijfelt aan het bestaan van al wat groot en edel’ is, zelfs in het eigen hoofd en hart. Maar of het verwerpen van den onbevlekten, niet door geboorte verkregen, maar in den levensstrijd verworven adel, ons meer ‘troost en kracht,’ meer ‘liefde’ zal schenken, dan ons deel zouden zijn bij zijn behoud? Het geloof denkt er anders over; maar het geloof is nu met ‘zijne lichtzijden’ vaarwel gezegd. De grondslagen zijn gelegd voor een nieuwe levensbeschouwing.</p>
<p>Gelijk men van een bouwmeester als Dr. Pierson mag verwachten, het bestek, waarnaar hij werkt, is onberispelijk. Nadat de oude tempel, in naam der logica en der geschiedenis, zij het ook in waarheid met het houweel van het ongeloof, omver gehaald en de grond geëffend is, worden de krachten gemeten, die bij het optrekken van het nieuwe de noodige diensten zullen bewijzen. M.a.w. de logische beginselen worden ontvouwd, die aan de nieuwe levensbeschouwing ten grondslag zullen leggen.</p>
<p>Achtereenvolgens worden de oorsprong, de aard en de grenzen onzer kennis aangewezen. Het spreekt van zelf dat hier gelegenheid te over is voor de nadere toelichting van het ingenomen standpunt des ongeloofs. Wij hooren den priester der rede, den wijsgeer die een schier afgodischen eerbied koestert voor het verstand en niets meer ducht dan een getuigenis van het gemoed. Dit mag ja meewerken tot het vormen van een oordeel, mits ‘een zuiver verstandelijk oordeel daaraan ten grondslag’ ligt. Rechtstreeks heeft het niets te zeggen. Waarneming en ervaring zijn de hoofdbronnen onzer kennis, maar geen waarneming of ervaring mag zich uitstrekken tot het innerlijk leven, het geestesleven, het leven des gemoeds. Tegen niets dient scherper te worden gewaakt dan tegen ‘alle mystiekerij, met welken naam ik het hechten aan gemoedsaandoeningen wil gedoodverfd hebben; die, wel verre van door een voorwerp te zijn opgewekt waarvan het bestaan reeds bekend is, veeleer als bron worden beschouwd, waaruit men de kennis van het bestaan van een onbekend voorwerp wil afleiden.’ Op grond van zekere gemoedsaandoeningen te besluiten tot wat men wel eens ‘objectieve waar-<pb n="629"/>heid’ noemt, moet als ‘mystiekerij in nieuwen vorm’ worden veroordeeld. Geloof aan de waarheid van ons inwendig leven komt niet te pas. ‘Eischen van het gemoed zijn er ongetwijfeld.’ Ook ‘hebben zij groote kracht,’ maar niet de kracht om ons te overtuigen van hunne waarheid. ‘Zij hebben een onwraakbaar recht,’ maar niet het recht om eenig sterveling te plaatsen voor wettig daaruit afgeleide gevolgtrekkingen, ‘althans niet hem wiens verstand wakende is.’ ‘Er is in onze dagen gelegenheid te over om dit een en ander te vergeten, en daardoor zich te bedwelmen; gelijk ik over het algemeen de meeste redenatiën, met behulp waarvan men zekere voordeelen van de eeuwen des geloofs tracht te redden,
tot de bedwelmende middelen zou willen rekenen.’ Herhaalt men het oude: er is meer tusschen hemel en aarde, dan waarvan uwe wijsbegeerte ooit gedroomd heeft; die terechtwijzing behoeft den verstandigen ongeloovige niet te treffen. Wat onze kennis te boven gaat, is ‘geenszins een denkbeeldig, maar een onbekend land.’ En buiten den kring onzer kennis ligt ‘alle theologie,’ van wat naam of gehalte. De menschelijke geest moet afzien van alle pogingen om ooit tot eenige Godskennis te geraken. Het is ‘even verstandig’ te willen bewijzen, dat God bestaat, als dat God niet bestaat.</p>
<p>‘De geloovigen kunnen altijd van gevoelen blijven, dat men hun wel hun Godsbegrip, maar niet hun God ontnomen heeft; terwijl dit hen niet verontrust, daar zij reeds van te voren bereid waren het onvolledige of ook het onbestaanbare van dat begrip toe te geven.’ Gij meent dat hiermede eenigszins het goed recht der geloovigen wordt erkend, om zich vast te houden aan den God, dien zij hebben gevonden? In geenen deele. De stumpers hebben slechts een veer te meer moeten laten in de handen van den verstandigen wijsgeer, die ‘na herhaalde maar vergeefsche pogingen’ om zich eenige Godskennis te verwerven, den moed heeft opgegeven. Zij hebben het, zijns inziens vrij willekeurig en onwetenschappelijk, zoo dikwerf leemten in de oude bewijsvoering of redeneering werden ontdekt, ‘op een anderen boeg gewend.’ Het godsdienstig gevoel heeft niets in te brengen, want het blijft de vraag, of men het wel nauwkeurig genoeg heeft waargenomen; en zoo ja, indien het werkelijk bestaat, of het dan wel inderdaad godsdienstig gevoel en niet iets anders is, b.v. een
<pb n="630"/>samenstel van vrees, bewondering, liefde tot het geheimzinnige. Natuurlijk valt met het afhankelijkheidsgevoel evenmin iets aan te vangen. Hetzelfde geldt van de behoefte aan aanbidding, die velen zeggen te kennen, en van den dorst naar God, waardoor sommigen verklaarden te worden verteerd, totdat zij Hem hadden gevonden, den levenden God!</p>
<p>Wie God erkent als de oorzaak der wereld en tevens als volkomen liefde en almacht, moet volgens Dr. P. aannemen, dat de wereld volmaakt is, ‘niets te wenschen overig laat;’ waaruit dan wederom zou volgen, dat de theologie ons een wereldbeschouwing bezorgde, die óf tot werkeloosheid leidt, óf in strijd is met ons voortdurend pogen om in bestaande toestanden verbetering te brengen. Er valt natuurlijk niet te denken aan een gewaagd besluit van den zedelijk volmaakten God tot een, naar onze wenschen en eischen, volmaakte wereld. Zeker heeft evenmin iemand het recht, na aanvaarding van dat besluit, te spreken van een God, in wien hij gelooft, maar wiens wezen en werken hij niet doorgrondt. Alles begrijpen óf niets gelooven! Tertium non datur. Maar ‘ondanks veel wat twijfel wekt,’ vasthouden aan den Onzienlijke, die zich aan het gemoed heeft geopenbaard, dien het hart heeft gevonden!<note n="1)" place="foot">In een ander verband zegt Dr. P.: ‘Dat ik iets tot aan een zeker punt begrijp, bewijst toch op zich zelf niet, dat het geheel er oorspronkelijk op aangelegd was om begrepen te worden.’</note>.....</p>
<p>Tot nu toe heeft men wel eens gemeend, dat godsdienst, godsdienstig geloof, een zegenrijke macht in het leven kon wezen. Dr. Pierson betoogt het tegendeel. De Godskennis, vooral waar zij den vorm van theïsme of pantheïsme heeft aangenomen, ‘brengt in het geheel van ons weten een gevaarlijk bestanddeel, dat van het volstrekte, waarvan wij toch meestal beter deden met zelfs den naam te vergeten, om op den duur met opgewektheid in en met al dat betrekkelijke te blijven werken, dat nu eens uitsluitend ons gebied is.’ Wie afgaat op de getuigenissen des geloofs, kan soms meenen - o gruwel! - ‘dat ons menschelijk appreciatievermogen zich deerlijk vergist; dat hetgeen wij wanorde en wanklank noemen eigenlijk orde en harmonie; dat hetgeen wij als kwaad verfoeien eigenlijk volkomen op zijn plaats is.’ M.a.w. dus: opdat wij voortaan wat meer zullen twijfelen
<pb n="631"/>aan de juistheid van al wat waarneming en ervaring ons leeren, buiten het gebied van het innerlijk leven om, wordt ons de toegang naar het heiligdom des harten verboden. Moeten wij dan toch weer menschen worden uit één stuk? Nu niet meer helden des geloofs, maar denkers die het weten?</p>
<p>Maar laat het waar zijn, dat theologie, in den zin van Godskennis - d.i. de meer of minder wetenschappelijke omschrijving van het voorwerp des geloofs - ‘evenveel verwarring als troost’ brengt. Wat kunnen wij daaraan doen, indien wij nu eenmaal zóó zijn gevormd, dat wij gelooven en onmogelijk kunnen inzien, dat de inwendige levenservaring ons bedriegt? Al zouden wij nooit in staat zijn, den samenhang, de eenheid te vinden tusschen de verschillende getuigenissen van waarneming en ervaring - die woorden nu genomen in den ruimsten zin, zoodat het innerlijk leven mede wordt geraadpleegd - dat kan de willekeur niet rechtvaardigen van een eenzijdige wijsbegeerte, die eenvoudig de pen haalt door een gedeelte dier getuigenissen en, met verkrachting van de rechten des gemoeds, uitsluitend luistert naar de orakeltaal van het verstand, voorgelicht door een zeker niet verwerpelijke, maar toch altijd gekortwiekte waarneming en ervaring. Als het inderdaad, wat Dr. P. toestemt, ‘troostrijk is te weten, dat er een volmaakt God is,’ en deze wetenschap geen vrucht is van aangeleerde kennis - dan toch heeft zij geen waarde - maar de slotsom van innerlijke levenservaring en van logisch nadenken over haren inhoud; dan blijft het ‘niet troostrijke’ feit ‘dat ons gewone verstand en hart dien Volmaakte vol raadselen moeten noemen,’ wel vast staan, maar zonder ons lang als iets niet troostrijks te kwellen. We spreken de tegenstelling niet meer uit, omdat wij haar wel in de handboeken der logica, maar niet in het leven hebben gevonden.</p>
<p>Doch eigenlijk wringt de schoen niet hier, maar elders. Laat ons toch eerlijk zijn, roept Dr. P. uit: ‘is de godsdienstige beschouwing van de wereld mogelijk en dus gegrond, dan kunnen wij het geheele toestel onzer tegenwoordige wetenschap wel opruimen.’ Tot het laatste kan de wijsgeer, en met reden, niet besluiten ter wille van de vele zegeningen, die wij aan dien ‘toestel’ danken. Op denzelfden grond is het geoorloofd voor het behoud der ‘godsdienstige
<pb n="632"/>beschouwing van de wereld’ te pleiten. Maar beter nog dunkt het mij, deze utiliteitsredeneeringen aan hare plaats te laten en te vragen: zijn alle lessen onzer tegenwoordige wetenschap, en vooral: zijn alle daaruit afgeleide gevolgtrekkingen betreffende de mogelijkheid eener godsdienstige beschouwing van de wereld, onberispelijk juist? Is <hi rend="spat">uwe</hi> godsdienstige beschouwing van de wereld de eenige, de ware? Al kunt gij haar niet rijmen met uwe wetenschap, weet gij zeker, dat dit ligt aan hare onjuistheid en niet aan uwe kortzichtigheid, aan uw tijdelijk of blijvend onvermogen om de eenheid eener dubbele beschouwing der dingen te vatten? Heeft niet de wetenschap haar terrein, waarop het geloof den voet niet kan zetten, zonder de hem gestelde grenzen te overschrijden? En geldt hetzelfde niet, omgekeerd, van het geloof tegenover de wetenschap? Of heeft het geloof in uw oog geen eigen rechts- en levensgebied en zou men het hoogstens een voortbestaan kunnen vergunnen bij de gratie der kruimkens, die vallen van de tafel der wetenschap?</p>
<p>Wat Dr. Pierson zal antwoorden, is niet twijfelachtig. Zijn ongeloof verbiedt hem de rechten te erkennen van het geloof. Ten slotte komen alle bezwaren tegen de uiteenzetting zijner wijsgeerige hoofdbeginselen hierop neder: zij houden geen rekening met de waarheid van 's menschen innerlijk leven. Zij brengen ons, zoo niet in, dan toch op de grenzen der dreven van het positivisme. Wat in naam van het beleedigde gemoed, zijn beste idealen en onafwijsbare eischen van vroomheid en aanbidding, tegen dat stelsel eener schijnbaar bij uitstek verstandige wijsbegeerte kon en mocht geldend worden verklaard, is grootendeels mede van toepassing op den schrijver van <hi rend="spat">Eene levensbeschouwing</hi>.</p>
<p>Indien het nog noodig mocht zijn, herinnert de auteur, dat wij van hem, die van zijn onderzoek uitsluit wat ‘buiten de grenzen van ons weten’ is gelegen, natuurlijk geen verlof krijgen om te hopen op een leven na den dood. ‘De leer der onsterfelijkheid’ laat zich voor de rechtbank der wetenschap in geen enkelen vorm als waarheid bewijzen. Derhalve heeft haar kern, de inhoud waarvan zij niet meer is dan de gelukkige of ongelukkige omschrijving, de hoop der onsterfelijkheid geen waarde, noch recht van bestaan. ‘Onze kennis reikt niet verder dan zoover waarneming en
<pb n="633"/>ervaring strekken.’ De hoop behoort tot het innerlijk leven. Zij mag dus niet waargenomen, noch met hare ervaring rekening gehouden worden. Of het intusschen aan velen mogelijk zal zijn, ‘deze en soortgelijke vragen bij het opmaken van onze levensbeschouwing buiten alle overweging te laten?’</p>
<p>Het is volkomen waar, wat Dr. Pierson zegt: ‘Wat wij in ons opnemen en hoe wij het in ons opnemen; welke strekking wij er aan toekennen, welken invloed wij er aan gunnen, hangt, ik zeg niet van onze willekeur of zoogenaamden vrijen wil, maar in zeer groote mate van onze persoonlijkheid af.’ Is die persoonlijkheid een religieuse, een geloovige; onze levensbeschouwing zal daarvan de blijken dragen in het luisteren naar de stemmen en het handhaven van de rechten des gemoeds. Is die persoonlijkheid daarentegen, althans op een gegeven oogenblik, een eenzijdig verstandelijke en logisch denkende, dan zal het vasthouden aan de getuigenissen der rede, ten koste van de lessen en wenken, door het innerlijk leven gegeven, zichtbaar zijn in onze levensbeschouwing. Dat laatste is met Dr. Pierson het geval; het eerste met den auteur van <hi rend="spat">Ethisch Idealisme</hi>.</p>
<p>'t Is waar, de Bussy wil niets hooren van ‘het recht’, zoo min als van ‘het nut’ der godsdienst. De uitdrukking wekt bij hem het vermoeden, ‘dat men zich den godsdienst voorstelt als een soort van dilettantisme, en meent, dat de mensch naar believen al of niet godsdienstig kan zijn.’ Maar hoe weinig het verwerpen der uitdrukking de daarmede bedoelde zaak treft, blijkt uit de onmiddellijk volgende vraag: ‘Gesteld men kwam door logische redeneeringen tot de overtuiging van het “onnut” en het “onrecht” van den godsdienst, zou daarmede de godsdienst gevonnisd zijn?’ Zelfs ‘wetenschappelijke rechtvaardiging van den godsdienst’ is geen benaming, die hem bevalt. Wij gebruiken haar, zegt hij, ‘wanneer wij pogen door de ontleding van het verschijnsel aan den denkenden mensch zoo duidelijk mogelijk voor oogen te stellen, wat wij onder het woord “godsdienst” verstaan; toch is dit slechts een rechtvaardiging voor hem, die godsdienstige aspiraties heeft, al is het onbewust.’</p>
<p>Intusschen neemt al de ijver, dien de geachte schrijver besteedt aan het afwijzen van dergelijke uitdrukkingen, niet weg, dat hij ‘het recht’ der godsdienst krachtig gehandhaafd en
<pb n="634"/>in zijn boek een uitnemende ‘wetenschappelijke rechtvaardiging’ der godsdienst heeft geleverd. Zijn geheele werk is één welsprekend pleidooi vóór het geloof, tegenover de miskenning zijner rechten door de rede, de onverschilligheid en de wetenschap. Hoog, zeer hoog staat laatstgenoemde bij hem aangeschreven. Met kunst en godsdienst, telt hij haar onder de ‘ware machten der wereld.’ Maar hoeveel eerbied hij koestere voor haar ‘cijfers en weegschalen, haar begrippen en formules’, de ‘trekken van de stroeve deftigheid’ op haar gelaat kunnen hem niet verlokken, haar te plaatsen boven het geloof met zijn ‘dichterlijke, heldere, zonnige beschouwing des levens.’ Hij duldt niet en kan niet dulden, dat de wetenschap zich een zeker meesterschap aanmatige over het geloof. Met ernst en waardigheid roept hij zijn ‘binnen de perken!’ haar toe. Het recht en de onafhankelijkheid van het geloof behooren, naar hij meent, door de wetenschap en haar priesters te worden erkend. De wetenschap en de godsdienst hebben beiden haar wereldbeschouwing. De eerste ‘stelt zich de wereldorde voor als een mechanische (logisch idealisme). De andere stelt zich de wereldorde voor als een ethisch-harmonische (ethisch idealisme).</p>
<p>Sluiten deze beschouwingen elkander uit? Kan een mechanische orde te gelijk een harmonische zijn? Als wij op de beteekenis van de beide woorden letten, neen! Maar de wetenschap bedoelt eigenlijk niet, dat de wereld een mechanisme zou zijn; zij bedoelt: er zijn vaste, onverbreeklijke wetten, zij ziet <hi rend="spat">noodwendigheid</hi>.</p>
<p>Welke wetenschap nu verbiedt ons te gelooven in de <hi rend="spat">noodwendigheid der liefde</hi>?</p>
<p>Indien er logica in de schepping is, kan deze niet een liefdevolle logica zijn?</p>
<p>Verder mogen wij niet gaan, indien wij blijven zullen binnen de grenzen der ervaring; ons geloof moge deze overschrijden, onze wetenschap zal het land van het bovenzinnelijke met de oogen zien, maar zij zal daarhenen niet overgaan.’</p>
<p>De godsdienstige voorstellingen, betoogt de Bussy op voortreffelijke wijze, hebben een reëelen achtergrond. Wij kunnen, stelt hij bij die gelegenheid in het licht, de waarheid der harmonische wereldbeschouwing volstrekt niet bewijzen (evenmin als, wat op hetzelfde neerkomt, de realiteit van de har-<pb n="635"/>monische wereld <hi rend="spat">orde</hi>); doch wij kunnen aantoonen, dat zij met de mechanische niet in strijd is, dat er dus van een streng empirisch standpunt - niets <hi rend="spat">voor</hi>, maar ook - niets <hi rend="spat">tegen</hi> die beschouwing kan worden aangevoerd. Men leze de uitwerking dier stellingen; men ga verder na, wat volgens de Bussy buiten het ‘streng empirisch standpunt’ om vóór de waarheid der ‘harmonische’ wereldbeschouwing te zeegen valt; en men moge met den schrijver van <hi rend="spat">Ethisch Idealisme</hi> geheel dan wel slechts ten deele meegaan, terwijl men zijn zoogenaamd ethisch standpunt niet zonder bedenking acht; in ieder geval zal men zich genoopt zien toe te stemmen, dat het handhaven eener godsdienstige wereldbeschouwing een voor het minst niet zoo hopelooze zaak is als Dr. Pierson wil doen vermoeden.</p>
<p>Maar, zal men zeggen, uit de Bussy spreekt het geloof, uit Pierson de onbezielde logica en de wijsbegeerte van het ongeloof! - Ongetwijfeld. De voormalige predikant zal het, op zijn tegenwoordig standpunt, nu hij het op den boeg van het ongeloof heeft gewend, den evangeliedienaar niet meer nazeggen: ‘De idealistische wereldbeschouwing, die vóór 18 eeuwen aan de oevers van Gennesareth's meer in woorden werd gebracht, staat verre boven de stelsels van de meest voortreffelijke wijsgeeren’; noch dit: ‘De wetenschap vermag veel, de kunst meer, de godsdienst het meest om het leven onzer eeuw, dat over 't algemeen dor, eentonig en zonder glans is, te bezielen, te veredelen, te verheerlijken.’</p>
<p>Niemand meene intusschen, dat het leven voor den heer Pierson alle poëzie heeft verloren. Hoe vreemd het na al het voorafgaande moge klinken, de wijsgeer die niet weet en zelfs nooit vragen wil: vanwaar hij is en waarheen hij gaat, die zich voorgenomen heeft, dienaangaande noch een overtuiging, noch een vermoeden met zich om te dragen, en die evenmin met meer of minder waarschijnlijkheid zeggen kan of verklaren durft, dat hij ‘eene bestemming heeft’, - houdt vast aan ‘idealen’ en acht zich daartoe ten volle gerechtigd! Hij laat zijn verbeelding vormen scheppen, ‘waarin onze behoefte aan iets, dat ons beter dan de werkelijkheid bevredigt, eene vervulling vindt.’ Het zullen echter geen andere idealen mogen zijn, dan die de wetenschap rechtvaardigt, of ten minste niet veroordeelt, derhalve zulke,
<pb n="636"/>waarvan de verwezenlijking geen inbreuk maakt op de ons bekende natuurwetten, of waaromtrent het voorshands onmogelijk is met zekerheid te zeggen, dat hunne verwezenlijking een inbreuk op natuurwetten zou eischen. Het zijn alzoo 1<hi rend="sup">o</hi> idealen, die de werkelijkheid én veroordeelen én verbeteren; 2<hi rend="sup">o</hi> idealen, die vooralsnog alleen de werkelijkheid veroordeelen, maar juist daardoor een weg kunnen doen vinden, die tot verbetering van het bestaande leidt.</p>
<p>Een nieuw hoofdstuk wordt daarop gewijd aan het beschrijven der voorwaarden van ideaalvorming. Zij heeten drie in getal: een scherpe blik op de werkelijkheid; groote aantrekkelijkheid van gemoed; een in de beste scholen ontwikkelde verbeeldingskracht. De ‘scherpe blik’ blijkt vervolgens te bestaan in een zien door den bril van het pessimisme. Wij zullen onze oogen zoo wijd mogelijk moeten openen voor de werkelijkheid; maar wat Dr. Pierson ons van haar laat zien, is haar ééne, haar jammerlijk donkere zijde. Hij vestigt onze aandacht, in vaak roerende taal, op al onze ellende, uit- en inwendig lijden en betoont zich, in dit opzicht althans een trouwe zoon der verlaten kerk, dat hij geen verlossing verwacht, tenzij na een levendig gevoel van behoefte daaraan en een volledig besef van eigen ellende. Maar voor het op aarde te smaken en gesmaakt wordend levensgeluk, dat men zoo gaarne koppelt aan de woorden ‘vergald en verwoest’ - en dat dus naar het zeggen van alle weeklagenden eenmaal ook voor hen moet hebben bestaan - blijft zijn oog voorloopig gesloten. Niet, dat hij blind is voor de mogelijkheid van geluk in het leven en dientengevolge bereid, den weg van het pessimisme ten einde toe te bewandelen. Neen, Dr. Pierson heeft, binnen zekere grenzen, geloof in de toekomst, geloof in den vooruitgang, geloof in steeds reiner wordend levensgeluk. Hij is slechts in zoover pessimist, als Jezus en ieder het was, die door innerlijke ontferming bewogen over het lijden der schare, omzag naar de middelen tot verbetering van den uit- en inwendigen toestand der menigte. ‘Geen ideaal wordt anders dan uit en in lijden geboren, anders dan onder de vaak hooggaande barensweeën van den innerlijken mensch.’</p>
<p>Zonderling. De wijsgeer, die roemt in zijn ongeloof, die als een ‘ware ongeloovige’ tamelijk onzacht en weinig eer-<pb n="637"/>biedig, met kwalijk verholen spot, den ouden en verouderden God buiten de deur zet; die voor de godsdienst niet meer heeft dan een bescheiden plaats in een museum van oudheden, waar de dwalingen der menschen met hare schromelijke gevolgen en bergen vernietigd levensgeluk worden ten toon gesteld; - dezelfde wijsgeer drukt straks het voetspoor van den held der godsdienst en wedijvert met den grootsten geloovige in het jagen en vormen van de schoonste idealen, ter verhooging en vermeerdering van aller levensgeluk! Hij die geen grooter vrees kent dan voor inmenging van het ‘volstrekte’ in het ‘betrekkelijke’; die siddert bij de gedachte aan den stilstand, den achteruitgang, het lijden en het tot werkeloosheid veroordeeld zijn der menschen, die tot hun schade dwaas genoeg zijn, te gelooven aan ‘den Volmaakte’: hij dorst naar idealen waarin zich de bevrediging onzer hoogste wenschen afspiegelt en hij wijst dien dorst niet af als een gevaarlijke, als een onvoegzame, dien het man geworden kind behoort te bedwingen, nu het de grenzen zijner kennis heeft leeren afbakenen, nu het weet dat het niet weet of het eenige bestemming heeft, nu de grootst mogelijke ‘bescheidenheid’ in het begeeren de vrucht der wijsgeerige ontwikkeling moest wezen! Integendeel, hij doet zijn best, dien dorst bij anderen te prikkelen, de voorwaarden van ideaalvorming bij velen aan te kweeken!</p>
<p>Hoe het een met het ander te rijmen is, verklaar ik niet te begrijpen. Is Dr. Pierson, wel in theorie, niet in de praktijk, een ‘waar ongeloovige’? Verlaat hem zijn ongeloof zoodra hij zijn nieuwste wijsgeerige beginselen heeft blootgelegd? Hecht hij ten slotte toch meer waarde aan het innerlijk leven, zijn nooden, behoeften, eischen en stille verzuchtingen, dan bij een volledige eerbiediging van de vastgestelde grenzen onzer kennis bestaanbaar is? Staat de mensch, meer dan de wijsgeer dulden kan, onder den invloed van het ‘gevoel’, dat nietsbeteekenende, dikwerf allesbeheerschende gevoel, bron van schier alle dwalingen en rampen, naar de schatting van het atheïsme!? Was de natuur den eenmaal religieusen Pierson te machtig en is het daarom den vriend van het positivisme niet gelukt, zich vrij te waren van de smet der aanbidding voor de afgesloten altaren?</p>
<p>Geen vrucht van ongeloof, maar van diep geworteld en
<pb n="638"/>ernstig geloof aan de waarheid van ons innerlijk leven, zijn uitspraken als deze: ‘dat hoogere beschaving van onbaatzuchtige liefde, van onverklaarde belangstelling, en daarvan alleen, aanzijn en voedsel ontvangt, kan niet in twijfel worden getrokken.’ - ‘De werkelijkheid is als het marmerblok, waar wij als echte kunstenaars tegenover staan. Wat daar in ons hoofd en hart leeft, moet in dat marmer komen, moet daarin worden uitgedrukt.’ - ‘Ik houd mij overtuigd, en wensch van harte, dat wij thans dingen verdragen, of liever onopgemerkt laten, die het gevoel van het nageslacht beleedigen zullen, en waarvan het zich nauwlijks zal kunnen voorstellen hoe wij er zoo onaandoenlijk bij gebleven zijn.’ - ‘De godsdiensten vormen het onschatbare boek, waarin de rijkste gemoedservaring opgeteekend staat; een gemoedservaring, die wij, geheel afgescheiden van de beelden die zij te voorschijn tooverde, in haar eigenlijk wezen tot de onze kunnen maken, wanneer althans ons gemoed even ontwikkeld is als dat van hen, die de godsdienstige voorstellingen hebben uitgedacht.’ - ‘De hoofdzaak blijft, dat met den godsdienst een zeker ideaal, iets ideaals in elke menschelijke ziel gegeven is, dat als het ware de oorspronkelijke cel mag heeten, waarom andere cellen zich kunnen en zullen groepeeren, tot er geheel een ideale wereld is opgebouwd.’</p>
<p>Hoe is het mogelijk, naast zooveel waardeering, onmiddellijk te gewagen van ‘al de ellende,’ die de wijsgeer zoo goed zal zijn aan de godsdienst te ‘vergeven’? Hoe kan de ongeloovige met blijkbaar welgevallen spreken van ‘de onwederstaanbare behoefte tot verwerkelijking van idealen’, die geen waarneembaar bestaan hebben binnen de grenzen zijner kennis? Wat geeft hem het recht, te smalen op het geloof aan den Volmaakten Vader, die met het lijden zeker wel liefdevolle bedoelingen heeft, al zijn wij menschen niet in staat ze te vatten, en later met instemming te schrijven: ‘ja, er is veel onvruchtbaar lijden, <hi rend="spat">althans lijden waarvan wij niet inzien waartoe het dienen kan</hi>?’ Hoe kan eenzelfde persoon verklaren: ‘wij zegenen niets zoozeer als diezelfde godsdienstige ontwikkeling der menschheid, die ten slotte tot idealen geleid heeft, waaraan wij verder kunnen arbeiden om ze steeds volkomener te maken, want wij beseffen levendig, én dat zonder die langdurige
<pb n="639"/>ontwikkeling ons geen ideaal van gelijke waarde bekend zou zijn; én dat wij in de school der godsdienstige verbeelding moesten gevormd worden, juist om dien arbeid der volmaking met goed gevolg te kunnen voortzetten,’ en slechts weinige regelen verder: ‘men dient het toe te geven en zelfs te erkennen, dat, uit het oogpunt van het gewone menschelijke geluk beschouwd, de zegen van den godsdienst voor het minst uiterst problematiek is?’ Hoe is dat alles mogelijk, tenzij men den strijd tusschen geloof en ongeloof nog niet volstreden heeft en een hart bezit, dat te vast geworteld is in den bodem des geloofs, dan dat het ongeloovige hoofd in staat zou zijn, den geheelen mensch te beheerschen?</p>
<p>Dr. Pierson schijnt zelfs bij het omschrijven der tweede en derde voorwaarde tot ideaalvorming, gevoeld te hebben, hoezeer de wijsgeer zich telkens, uiterst onvoorzichtig, op te glad ijs waagde. Vandaar zijn geven en nemen, zijn ja en neen op dezelfde bladzijden, zijn verheffen van de godsdienst aan de eene, zijn verguizen van haar aan de andere zijde. Vandaar zijne aan de scherpste beschuldiging grenzende verontschuldiging, die wij niet kunnen lezen zonder aan het bekende qui s'excuse etc. te denken: ‘Door velen zullen zij’ - nl. de gezindheden, die wij ten opzichte van ons hoogste ideaal koesteren, en die ‘onze blijdschap en dus onze kracht’ zijn - ‘godsdienst genoemd of daarmede gelijk gesteld worden; dien naam er aan te geven, acht ik minder geraden wegens het misverstand, dat er door gekweekt wordt. Men kan dan namelijk zoo licht vergeten, dat het volkomene, hetwelk ons heilig is, altijd onze eigene konceptie blijft. Maar wil men met dien naam aanduiden, dat het koesteren van die gezindheden ons diepste zieleleven uitmaakt; dat wij daarin een troost vinden, immers een wijding van geheel ons bestaan; dat wij al ons doen en laten met die gezindheden in overeenstemming wenschen te brengen, en de waarde en beteekenis van al wat is afmeten naar dit wat, in den gewonen zin des woords, niet is, ja dan is slechts die naam goed genoeg, waarmee de menschen plegen aan te duiden <hi rend="spat">wat hun het beste en het hoogste behoort te zijn</hi>.’ Vandaar dat de aartsvijand van het ‘volstrekte,’ die voor ons, levende in de wereld van het ‘betrekkelijke,’ niets meer ducht dan geloof aan almacht Gods en volmaakte
<pb n="640"/>liefde, nogtans dwepen kan met ‘<hi rend="spat">het volkomene</hi> dat wij liefhebben, <hi rend="spat">dat wij ons vlekkeloos denken</hi>’ - welk een ketterij in de ooren van den wijsgeer, die aan de hand van het positivisme, de grenzen onzer kennis heeft leeren meten! - ‘en als de bloesem is aan den stam van geheel onze stoffelijke, wetenschappelijke en esthetische ontwikkeling.’ - Merkt ge het wel op? Ten slotte belooft alles weer te recht te komen: ‘stoffelijke, wetenschappelijke en esthetische ontwikkeling.’ Van zedelijk godsdienstige kan voor den ongeloovige geen sprake zijn.</p>
<p>Het rijke hoofdstuk aan de behandeling der historische idealen gewijd, kan dit nader leeren. De auteur dweept tot op zekere hoogte met de ‘allesovertreffende waarde’ van het Jahvisme, met enkele zijden der Grieksche godsdienst, met het Christendom, Katholicisme en Protestantisme. Hij gaat den inhoud dezer onderscheiden godsdienstvormen na, om zich bekend te maken met de beste idealen, die de mensch zich in den loop der eeuwen heeft gevormd. Hij neemt een deel van dezen over, plaatst ze op een voetstuk, bewondert, bewierookt, verheft ze hemelhoog, besnoeit, polijst, versiert ze met de bloemen en geuren eener deels verheven, deels grof zinnelijke en zuiver zelfzuchtige fantasie. Maar wat hem op die wijze uit de schipbreuk van 's menschen eeuwenoude droomen en wenschen, denken, gezind zijn, gevoelen, ervaren, in den schoot valt, - noch het hoogste, noch het laagste, noch godsdienst, noch zonde. Voor deze twee geen plaats in de levensbeschouwing van het ongeloovige humanisme!</p>
<p>De idealen van het godsdienstig zedelijk leven der ouden moeten bij voorkeur in praktische idealen worden omgezet, d.w.z. in zoodanige die het meest bevorderlijk zijn aan het handhaven van den levenslust en het bewaren van den uiten inwendigen vrede van den ongeloovigen humanist. Van liefde en toewijding is op dit standpunt weinig heil te verwachten. Zij blijven dan ook bij het bespreken der historische idealen, aan de voornaamste godsdiensten ontleend, buiten behandeling. Wel wordt daar over liefde gesproken, zelfs veel, ja boven mate uitvoerig, maar in een fantastisch sensueele beschouwing van de zinnelijke liefde, haar goed recht van bestaan, hare uitspattingen en haren waarschijnlijken
<pb n="641"/>ondergang, aan het einde der dagen, als het laatste menschenpaar zitting zal hebben genomen in de rijen der hoogstbeschaafden. Dr. Pierson toch verwacht van den triomf der beschaving, de opheffing van elk geslachtsverschil. Hij profeteert van een toekomst, waarin de aanraking van man en vrouw zich onder geen voorwaarde verder zal uitstrekken, dan het drukken van den onschuldigen ‘kus’ met de reine lippen op het blanke voorhoofd. Waarom de lijn niet nog ietwat verder doorgetrokken en ook die kus niet op den index der verkrachte natuur werd geplaatst, is niet recht duidelijk. Meer in het oog springend is, in dit geheele gedeelte van Pierson's geschrift, de herleving van den dood gewaanden geest des auteurs van <hi rend="spat">Adriaan de Mérival</hi>. Zonder het vaak walgelijk betoog in de bijzonderheden te beoordeelen, meen ik de opmerking te mogen maken, dat Dr. Pierson al bijzonder ongelukkig schijnt te zijn geweest in zijne ontmoetingen met de vertegenwoordigsters van het zwakkere geslacht. Hoe laag ook in menig opzicht, helaas! zóó laag staat de vrouw niet als deze schrijver haar in de tegenwoordige maatschappij geplaatst acht; er is nog liefde op aarde tusschen man en vrouw, van een edeler gehalte dan de door hem geteekende; billijke verheffing der vrouw en erkenning harer alsnog verkorte rechten zijn mogelijk, ook zonder de verwezenlijking van onnatuurlijke en in de toepassing niet dan voor de maatschappij en het individu, in stoffelijk en zedelijk opzicht, hoogst nadeelige idealen.</p>
<p>De grenzen, waarbinnen deze bladzijden zich dienen te beperken, gedoogen niet, een discussie te openen over de vele belangrijke punten, door Dr. P. in zijn 3<hi rend="sup">e</hi> hoofdstuk ter sprake gebracht. Het zij voor het oogenblik voldoende, op te merken hoe de auteur zijn best doet, alle gedachten aan een eigen bestemming der menschen, aan God, aan hoogere plichten dan wier vervulling in verband staat met het behoud en de vermeerdering van den zinnelijken levenslust verre te houden. Hij blijft in den regel aan het programma van zijn ongeloof getrouw. In de wet der tien geboden, trekt hem het ideaal: ‘gij zult niet stelen, gij zult niet doodslaan, gij zult niet echtbreken; ja gij zult niet begeeren wat uws naasten is.’ Maar voor het vijfde gebod, om van de andere te zwijgen, heeft hij geen enkel woord van waardeering. De ouders
<pb n="642"/>te eeren, gelijkt waarschijnlijk te veel op de liefde, die ware levenssfeer van den geloovige, dan dat de humanist daaraan behoefte zou gevoelen. - In de geschiedenis der menschheid verwezenlijking te zien van een plan, gaat natuurlijk niet voor den ongeloovige. Toch laat hij deze ideale conceptie niet los, zonder er het denkbeeld uit te hebben afgeleid, ‘dat het leven met zijn vreugd, zijn arbeid en zijn lijden, niet bloot een afwisseling behoeft te zijn van aangename en onaangename gewaarwordingen, maar een vrucht kan afwerpen.’ Het Evangelie predikt dergelijke lessen op minder omslachtige wijze. Maar.....het Evangelie is godsdienst en het humanisme van Dr. P. kent, noch erkent een godsdienst ‘gesticht door Jezus van Nazareth.’ Geen andere opvatting van het Christendom heeft tegenwoordig, in zijn schatting, recht van bestaan dan wat hij het Petrinische, Paulinische en Gnostische of Johanneïsche Christendom noemt. Het kruis heeft nogtans ook voor hem zijn blijvende beteekenis en wel deze, die de grondgedachte uitmaakt van de ware levensbeschouwing: ‘het lijden, onmisbaar voor zielenadel; de smart, de moeder van het beste.’ De verklaring is bemoedigend: het humanisme moet zijn beste krachten putten uit de bron, waaruit het hooghartig verzekert niet meer te willen drinken. Zij verzoent ons ten deele met het napluizen van den inhoud, het op de pijnbank eener nuchtere logica en niet zelden spitsvondige redeneering leggen, en het veelvuldig verwringen van de schoonste idealen der godsdienst, waarvan wij al lezende getuigen zijn. Aan hare toepassing dankt ten slotte ook de liefde nog een bescheiden plaatsje, haar in de nieuwe levensbeschouwing toegekend. Zij zal daar wel niet het allen en alles beheerschende beginsel mogen wezen; maar in de gestalte van ‘genezende liefde’ is het haar toch geoorloofd, de eerzucht te prikkelen om ‘met woord en daad hare traditie voort te planten tegenover
al die hardvochtigheid, welke de wereld zoo koud maakt, en waarvan wij maar al te goed weten, dat de wereld haar zoo gaarne toont tegenover elke zwakheid die zij toevallig zelf niet heeft.’</p>
<p>De behandeling van het katholicisme ontlokt harde waarheden aan de pen van Dr. P. Hij geeselt menig euvel, waaraan zijn landgenooten zich in hunne verschillende betrekkingen tot den staat schuldig maken. Maar of de aangeboden
<pb n="643"/>middelen inderdaad genezing brengen zullen? Of het ondermijnen van veler geloof aan waarheid, het op den voorgrond plaatsen van het betrekkelijke en onbewijsbare van zoo menige ‘godsdienstige overtuiging’, het waarschuwen tegen godsdienst en godsdienstonderwijs, ons volk zullen beter maken? Of wij inderdaad iets vorderen zouden, als ‘niemand zich geroepen achtte te regeeren, die zich niet tevens bereid en in staat wist, om <hi rend="spat">door middel van het staatsgezag</hi> de leiding der geesten op zich te nemen?’ Of het prediken der stelling: ‘regeeren het waardigste voorwerp van 's menschen beste eerzucht,’ ten slotte ooit iets meer zal blijken dan het verheerlijken van den meest heilloozen naijver en het prikkelen der grofste zelfzucht?</p>
<p>Ziedaar enkele der vele vragen, die zich aan den lezer van Pierson's jongste geschrift voordoen en niet in een enkelen volzin zijn te beantwoorden. Hetzelfde geldt van de aanteekeningen, die men onwillekeurig maakt bij de hier gegeven beschouwing van het protestantisme. Waarom b.v. zal dit voortaan ‘de godsdienst der Duitschers’ moeten heeten, terwijl het noch historisch, noch theoretisch tot de grenzen eener nationaliteit beperkt is? Moeten wij wijlen Guizot, Groen van Prinsterer, Dr. A. Kuijper bij ‘de ongeletterden’ rekenen; of zijn niet deze heeren, onder anderen, vertegenwoordigers van de ‘kalvijnsche geestesrichting?’ Is het iets meer dan een offeren op het altaar van een godsdienstloos, zichzelf vergodend Germanendom, indien men, met sommige ethnologen van den laatsten tijd, zich uitput in het bewijzen dat het protestantisme niets meer en niets minder is dan de godsdienst der Duitschers, zeker bij ongeluk ook het eigendom van anderen geworden? Heeft de ‘godsdienst van Jezus’ niet reeds eeuwen vóór de hervorming ‘de waarde en de beteekenis van het menschelijk individu in beginsel’ erkend? Is er geen middenweg tusschen atheïstisch humanisme - toch nimmer een zuivere loot van het protestantisme! - en clericalisme? Moeten wij noodwendig met alle godsdienst breken, om niet weg te kwijnen in de armen eener ziel en lichaam doodende geestelijkheid? Is het billijk, theologie en niet godsdienst, of liever nog: godsdienstig-zedelijke opvoeding, het hoofdmiddel te noemen, waardoor de kerkgenootschappen, ook de protestantsche, ‘de menschheid tot hare bestemming willen brengen?’</p>
<pb n="644"/>
<p>Dr. Pierson heeft intusschen een langen weg afgelegd, aan de hand der historie, en met behulp - voorwaar geen geringe! - zijner verbeeldingskracht, idealen gevormd, die nu worden gedoopt met den naam van ‘kinderen van de menschelijke persoonlijkheid’ en beschouwd als ‘lichtstarren, waarbij wij zien kunnen in welke richting wij ons hebben te bewegen.’ Aan die persoonlijkheid komt nu verder de onverdeelde aandacht van schrijver en lezers toe.</p>
<p>De schets harer ontwikkeling maakt ons, in een vierde hoofdstuk, bekend met de vier factoren of voornaamste bestanddeelen, waartoe zij, naar 't schijnt, dient te worden herleid: behoefte, oordeel, fantasie en wilskracht. Hoe dezen te vormen, te prikkelen, te leiden en binnen de voegzame grenzen te houden, hooren wij te gelijker tijd. Tal van middelen, die wij slechts behoeven aan te grijpen, om het voorgestelde doel te bereiken, komen achtereenvolgens ter sprake. Afgezien van de theoretische ontwikkeling der hoofdstelling, kan ik dit gedeelte van Pierson's geschrift niet beter vergelijken dan bij een hoofdstuk uit het boek de Spreuken, waarvan dan enkele gedeelten van den Prediker afkomstig kunnen zijn.</p>
<p>Wees gezellig, maar niet al te gezellig. Wees huiselijk, maar niet al te huiselijk. Wees bescheiden in uwe eischen, maar hoed u voor de berusting in uw lot. Wees fier in al uw handelen, maar wacht u voor de uitspattingen der zelfgenoegzaamheid. Jaag de opgewektheid na, maar onthoud u van alle overspannen verwachtingen. Eerbiedig het recht der gewoonte, want zij is de moeder der liefde; maar onttrek u aan de heerschappij der sleur, want groot zijn de nadeelen, die zij afwerpt voor de verschillende zijden van 's menschen leven. Heb de vrolijkheid lief, als een plicht, u door het eindige opgelegd; maar wapen u tegen de verleidingen van het overdrijven der vreugde. Vóór alle dingen: vergeet uwen Schepper in de dagen uwer jonkheid, eer de kwade dagen komen en de jaren naderen, waarin gij wellicht door lijden geprikkeld een onwederstaanbare behoefte des harten mocht gevoelen, om Hem te verheerlijken en vrede te zoeken aan zijn minstens problematisch vaderhart.</p>
<p>Ziedaar eenige hoofdgedachten, wier uitwerking een schat bevat der kostelijkste lessen van levenswijsheid en bijzonder
<pb n="645"/>doelmatige wenken. De tuchtroede wordt hem, die kastijding heeft verdiend, niet onthouden. De prediker der humaniteit denkt schier aan alles, wat zich, met het oog op een kalm genieten van het leven in regelmatig toenemende kracht en heerlijkheid, een berisping op den hals gehaald of een bijzondere aanbeveling heeft waardig gemaakt. De wel eens overdreven huiselijkheid van het wereldberoemde stilleven der echte Nederlanders, ontgaat den scherpen blik des auteurs zoo min als aller behoeften aan lichaamsoefeningen en een juiste verdeeling van den tijd. De beoefenaar der wijsheid is een zeer verstandig man. Maar zoek in zijn <hi rend="spat">Levensbeschouwing</hi> geen sporen van hoogere bezieling. De profetie is hem vreemd; het ongeloof zijn levenselement. Een reus in het bestrijden van alle dogmatiek, tot zelfs van de in alle rangen en standen bestaande leerstellige vergoding der geneesheeren en hunne wetenschap, wier beoefenaars wel zouden doen het voorbeeld van vele nieuwere godsdienstleeraars te volgen en hunne onmacht openlijk te belijden; is hij minder dan een dwerg in het waardeeren van het geloof, dat oorspronkelijk aan elk dogma ten grondslag heeft gelegen. Niets waartegen de priester van het ongeloof heftiger ijvert, dan het laten staan van een enkelen tempel, door de vroomheid gesticht ten bate van een zoekende en dolende menschheid, opdat hare kinderen een wijle troost en rust mochten vinden. Een schrikbeeld is voor hem het vermoeden, dat voortaan nog een ‘denkend mensch’ aan eenig ideaal ‘volstrekte waarde’ zou toeschrijven. ‘Voor den opmerkzamen blik’ des ongeloovigen zieners zijn reeds de teekenen aanwezig van een toekomst, waarin de persoonlijkheid - het beste, dat voor het oogenblik hem rest! - ‘moet verbleeken en met zoo menig gewrocht der verbeelding een heenkomen zoeken ter plaatse, waar oude goden en oude idealen door den historiekenner worden bewaard;’ omdat dan de
‘industrie, het pure weten, en bovenal de politiek’ de menschelijke aandacht uitsluitend zullen bezig houden. Maar de gedachte aan dien tijd, waarop de warmtemeter van ‘gemoedsleven, poësie (dus ook onbaatzuchtige moraliteit), kunst in het algemeen,’ ver beneden nul zal zijn gedaald, kan onzen held ‘noch ergeren,’ noch zal hij dien ‘van te voren onbewijsbaar noemen.’ - ‘De geschiedenis van ons geslacht moet haren loop
<pb n="646"/>vervullen, en het rijk van het ijzeren proza of, wil men liever, van de bloot verstandelijke ervaring kan wellicht eerder aanbreken dan wij denken.’</p>
<p>Wie zal de mogelijkheid loochenen? Maar wie, die niet onherroepelijk partij heeft gekozen voor het ongeloof en zijn troostelooze, volstrekt onbevredigende, hoewel uiterst verstandige levensbeschouwing, zal zich niet aangorden tot den strijd tegen de vervulling dier sombere verwachtingen? Een heilig plichtbesef, door Dr. Pierson schier geheel uit het oog verloren, schrijft elken, zelfs den zwakst geloovige het volgen van een andere gedragslijn dan de hier aanbevolene voor. Onafwijsbare eischen van het innerlijke leven, van zedelijke gemoedservaring - in hare hoogste en reinste uitingen zoo schromelijk door den schrijver van <hi rend="spat">Eene levensbeschouwing</hi> miskend! - zullen hem telkens nopen, door zijn gedrag te protesteeren tegen de stelling van den priester der rede: ‘het menschelijk handelen heeft altijd uit te gaan van de erkenning, dat er voor elk eindig gevolg een of meer oorzaken zijn.’ Van vele daden zal de grondslag niet bestaan in deze of een dergelijke <hi rend="spat">erkenning</hi>, maar in een edeler beginsel, een voor de rede gerechtvaardigde of niet gerechtvaardigde aandoening des gemoeds. Het baat niet de vraag naar ‘een oneindige oorzaak’ en met haar alle hoofdvragen van het godsdienstig leven, als ‘buiten het bereik onzer wetenschap’ gelegen, af te wijzen. Zij dringen zich gedurig weder aan ons op. Wij moeten rekening houden met ons krachtig, met ons hemelhoog zich verheffend en dan weer in de diepte schier wegzinkend, of met ons voortdurend uiterst zwak godsdienstig geloof. Wij kunnen ons op den duur niet wijs maken, dat wij geen behoefte hebben aan godsdienst en godsdienstige voorstellingen, omdat het verstand nu eenmaal niet in staat is de diepten te peilen van het gemoedsleven en den Ondoorgrondelijke met volkomen juistheid te beschrijven. Wie zich, met Pierson, ontslaat van ‘de lastige verplichting, om in een wereld, zoo treurig onvolkomen als deze, het gewrocht te verdedigen van
een wezen, dat louter Wijsheid, Almacht en Liefde zal zijn,’ werpt zich straks, aan de hand van denzelfden wijsgeer, in de armen van een ‘<hi rend="spat">gelukkig toeval</hi>,’ dat ‘hem voor veel onaangenaams kan behoeden.’ Zoo wreekt zich het geloof op
<pb n="647"/>de rede, die de grenzen harer bevoegdheid overschreed. Of het gedrag harer dienaren langs dien weg aan redelijkheid wint?</p>
<p>Dr. Pierson heeft in zijn boek veel schoons gegeven, maar het geheel zal niet licht iemand bevredigen. Den ongeloovige niet, omdat deze geestverwant hem te ernstig is en te veel inspanning vraagt van edele krachten, die hij zich juist krachtens zijn ongeloof gerechtigd acht te besteden in de dienst van het zelfzuchtige, zinnelijke Ik. Den geloovige niet, omdat hij hier vruchteloos zoekt, wat voor een in zijn oog bruikbare <hi rend="spat">Levensbeschouwing</hi> onmisbaar is: waardeering van het godsdienstig geloof, grondige behandeling van het plichtbesef, van het schuldgevoel; handhaving van de rechten des gemoeds tegenover de orakeltaal van het logisch redeneerend maar niets gevoelend verstand. Een levensbeschouwing, die zich niet ernstig bezig houdt met de hoogste, noch met de laagste macht in het veelzijdige, beurtelings rijke en arme leven der menschen, kan ten slotte niemand, zelfs haren ontwerper niet voldoen. Dr. Pierson zal binnen korter of langer zijn fout herstellen en rekening houden zoowel met de liefde, als met de zonde.</p>
<p>Hoe heerlijk prijkt naast de logisch opgetrokken, met beeld- en lofwerk versierde, doch nuchtere en daarom koele <hi rend="spat">Levensbeschouwing</hi>, het naar den vorm minder onberispelijke, maar bezielende <hi rend="spat">Ethisch Idealisme</hi>. Wij vergeven den heer de Bussy van harte de herhalingen, waarvan men hem een verwijt heeft gemaakt, want zij bieden ons de zeer gewaardeerde gelegenheden om hetzelfde nog eens met andere woorden, nader toegelicht en uitgebreid, te genieten. Een blik op de inhoudsopgave doet reeds aanstonds vermoeden, dat het vastgestelde plan nu eens herhaling van een en ander, dan weder verschuiving van de nadere uitwerking van deze of die stelling tot later, ten gevolge moest hebben. De 22 hoofdstukken zijn verdeeld in 3 groepen, ‘Liefde,’ ‘Geloof’, en ‘Liefde en geloof’ geheeten. De eerste handelt over den geestelijken mensch, een zeker onderscheid tusschen moraliteit en zedelijkheid, zelfverwezenlijking, liefde, invloed der liefde op ons geestelijk bestaan, en de drie smarten: lijden, kruis, zonde. De tweede beschouwt den mensch tegenover het levensraadsel, het postulaat van den
<pb n="648"/>zedelijken mensch, de godsdienstige voorstellingen, het geloof, ethisch ‘idealisme’, ‘geloof,’ en de realiteit van de godsdienstige voorstellingen. De derde afdeeling bespreekt ‘ethisch’ idealisme, de ontwikkeling van de godsdienstige voorstellingen, den gang der ontwikkeling van het geloof bij het individu, godsdienstige grondstemmingen, het Koninkrijk Gods, het zedelijk zelf als object van geloof, de wedergeboorte, liefde en geloof.</p>
<p>De behandeling der rijke stof is bij uitnemendheid frisch. Aan afwisseling geen gebrek. Beurtelings waant ge u in de collegekamer van den hoogleeraar gezeten, die u een paragraaf dicteert, waarop gij uwe afgebroken aanteekeningen laat volgen, van wat gij, uit de toelichting, aan de vergetelheid wenscht te ontrukken; en dan weder beeldt ge u in, een stichtelijk boek in handen te hebben genomen, of dat een vurig welsprekend redenaar u aan de kringen van de aarde en het aardsche heeft ontrukt om u voor een wijle in hooger gewesten vrijer en ruimer te doen ademen. Maar altijd hoort gij de stem van den ‘machthebbende’ en ziet ge om u heen het vriendelijk licht des geloofs.</p>
<p>Zonder de lessen der wijsheid te versmaden, spreekt de Bussy als profeet. Hij lacht, gelijk Israël's geloofshelden lachten, met den verstandigen man, die zich inbeeldt dat aan hem, en aan hem alleen, de leiding der menschheid zou zijn toevertrouwd. Hij maakt zich meester van het woord en handhaaft zijn recht van spreken, alleenlijk door te getuigen, op schitterender wijs dan ooit door het aanvoeren van een stroom der meest klemmende bewijzen mogelijk zou zijn geweest. Wie twijfelt of het geloof in onzen leeftijd nog iets heeft te zeggen, waarnaar het der moeite waard is te luisteren, indien men in hoofdzaak de beginselen der nieuwe wereldbeschouwing is toegedaan en tot geen prijs de wetenschap der eindige dingen op het altaar des geloofs aan het oneindige ten offer wil brengen: hij koope en leze <hi rend="spat">Ethisch Idealisme</hi>. Ik voorspel hem schoone uren van onverpoosd genot en heilige bezieling.</p>
<p>De Bussy leidt u den tempel van het gemoedsleven binnen. Hij maakt u deelgenoot van de bange worsteling, die daar vaak wordt gestreden tusschen de edelste gewaarwordingen aan de eene en de treurigste ervaringen aan de andere zijde;
<pb n="649"/>en hij dwingt u tot bewondering van de machtige macht en onbeschrijfelijke heerlijkheid des geloofs, waar het louterend, verzoenend, reinigend, heiligend, troostend optreedt in het leven der menschen. De levensbeschouwing, die zich ontspint aan het kluwen van <hi rend="spat">Ethisch Idealisme</hi>, is een vriendelijke, een zonnige, een hartverheffende. Zij veredelt hem, die haar is toegedaan, schenkt vrede en blijdschap onder zinnelijk en zedelijk lijden, helpt eigen kruisen en anderer lasten dragen. Zij maakt hare vrienden sterk in elken levensstrijd en leent hun krachten tot bevordering van den vooruitgang op ieder gebied ten bate van zichzelf, de hunnen en anderen. Zij herschept het vaak somber, eentonig, dor en zelfzuchtig bestaan van den sterveling, in het lachende, veelkleurige, bloeiende, door zelfverloochening geadelde leven van het kind Gods op aarde. Geloof en liefde, liefde en geloof, ziedaar hare wachtwoorden, haar begin en haar einde.</p>
<p>Moet groote ingenomenheid met den hoofdinhoud van het boek ons dwingen, den schrijver in allen deele onzen bijval te betuigen? Geenszins. De discipel is niet meer dan zijn meester. De uitstekende leerling van Prof. Hoekstra zal dienen te rekenen op de tegenspraak, die zijn leidsman pleegt te ontmoeten bij overigens geestverwante beoefenaars der godsdienstwetenschap. De bezwaren, tegen de ethisch modernen geldend verklaard, heeft de Bussy, wat hem betreft, niet krachteloos gemaakt, door zijn strijd tegen Dr. Hooykaas en van Hamel. De intellectualisten zullen hem zoo gemakkelijk niet loslaten en wellicht ter verantwoording roepen van de zonden, waaraan hij zich in hun oog heeft schuldig gemaakt. Ik kies hier geen partij, noch meng mij in den strijd, waartoe de Bussy zij het ook slechts zijdelings, een belangrijke bijdrage heeft geleverd. Ik geef niet meer dan enkele gedachten en vragen weder, die zich onder het lezen van <hi rend="spat">Ethisch Idealisme</hi> aan mij voordeden, doch wensch die allerminst te doen doorgaan voor een volledige beoordeeling van het geheele stelsel. Een stelsel toch geeft ieder, die - hartstochtelijk vereerder óf aartsvijand van alle dogmatiek - het gemoedsleven, het godsdienstig zedelijk leven, het geloof en de liefde, bespiedt, ontleedt en in meer of minder logisch samenhangende volzinnen beschrijft.</p>
<p>De verzekering: ‘Wij <hi rend="spat">weten</hi> niets van God’, die reeds
<pb n="650"/>op de eerste bladzijde de aandacht trekt, is een paradox, óf een onwaarheid. Wij weten zeker niets van God op dezelfde wijs als wij weten, dat, onder welken vorm en uit welke bestanddeelen een bepaalde bloem in onzen tuin bestaat. Maar onze kennis aangaande het een en ander van het wezen Gods is daarom niet minder deugdelijk. Wij kunnen den Ondoorgrondelijke ten deele leeren kennen. De Bussy in eigen persoon <hi rend="spat">weet</hi> meer van God, dan duizenden, die zijn paradox voor ongeloof zullen verslijten, omdat zij meenen den Onzienlijke te kennen. De geloovige <hi rend="spat">weet</hi> evengoed dat God, als dat hij zelf bestaat. Kennis is kennis, onverschillig langs welken weg wij haar hebben verkregen.</p>
<p>Dat noch de natuur, noch de geschiedenis ons God leert kennen, kan gaaf worden toegestemd; al blijft het waar, dat natuur en geschiedenis beiden bronnen zijn van Godskennis. Immers, noch de natuur, noch de geschiedenis zal ons God leeren kennen, zoolang wij Hem niet hebben gevonden in het gemoed. Maar is het geloof aan zijn bestaan eenmaal voor ons boven allen twijfel verheven, dan vinden wij Hem in natuur en geschiedenis terug; dan worden natuur en geschiedenis de boeken, waaruit wij het schrift van zijn leven en werken lezen. Op dat standpunt is vermeerdering onzer kennis van natuur en geschiedenis, uitbreiding van de middelen, waardoor wij eenige kennis van God erlangen, schoon die kennis, nooit volledig of immer meer dan een betrekkelijke wordt. Het geloof, schrijft de Bussy terecht, ‘ziet den geest der liefde in ieder natuurverschijnsel, in elke gebeurtenis. Jezus vond den Vader terug in de gansche schepping, - in het deinen van het meer, in het ruischen van den korenakker, in het schitteren van de leliën des velds, in het gezang van de vogelen des hemels.’ Maar onbillijk is het, den Nazarener te verwijten dat hij, om daartoe te komen, ‘den reuzensprong’ doen moest ‘van de rijke wereld in zijn binnenste op de ruime wereld buiten hem.’ Neen, ‘alles wat het zinnelijk oog aanschouwde, werd door den warmen adem zijner liefde bezield en door haar licht verheerlijkt’, weshalve het niet noodig was eenigen sprong te doen, om van den God des harten tot den Vader in de gansche schepping te komen.</p>
<p>Laat de moderne richting zich als anthropologische of psy-<pb n="651"/>chologische van de orthodoxe als theologische onderscheiden; daaruit volgt volstrekt niet, dat het ‘verloochening is van hun beginsel, wanneer vertegenwoordigers der eerste zich schuldig maken aan theologische uitspattingen.’ Tenzij voor zoover ieder man van beginselen zich voor ‘uitspattingen’ behoort te wachten. Theologiseeren, of wilt ge: gedachten uitspreken over het wezen en de eigenschappen der godheid, een poging wagen om den langs anthropologischen of psychologischen weg gevonden God eenigszins te omschrijven, is niet in strijd met de waarheid, dat de moderne richting, bij de beantwoording der vraag naar God en godsdienst, uitgaat van den mensch, de orthodoxe daarentegen van God. De theologische uitspattingen der ouderen mogen de jongeren niet verleiden tot het springen over den band aan de tegenovergestelde grens. Het intellectualisme - dank zij den arbeid der ethici! - heeft uitgediend. Maar het intellect kan zich niet dan voor een tijd, uit reactie, het zwijgen laten opleggen en gedoogen dat zijne rechten ten eenemale worden miskend. Het wreekt zich reeds in zijn <hi rend="spat">denkende</hi> bestrijders als de auteur van <hi rend="spat">Ethisch Idealisme</hi> en anderen.</p>
<p>De Bussy maakt onderscheid tusschen den moreelen en den zedelijken mensch, zeker niet in het belang eener gewenschte duidelijkheid. Maar afgezien van haar karakter als bijdrage tot vermeerdering van de reeds heerschende spraakverwarring bij de wetenschappelijke behandeling van het godsdienstig zedelijk leven, is de splitsing praktisch zonder beteekenis. De moreele mensch heet de mensch zooals hij en voorzoover als hij tot gemeenschapswezen <hi rend="spat">geworden</hi> is; de mensch die voldoet aan de zedelijke eischen, door de meerderheid zijner tijdgenooten, de openbare meening, van hem gevraagd. Men denke aan het getuigschrift van Mietje, die Mevrouw zes jaar ‘trouw en eerlijk’ heeft gediend. Van hoogere levensbeginselen, van liefde en zelfverlochening spreekt de verklaring niet. Deed zij dat wel, dan zou daaruit volgen, dat de bedoelde persoon meer dan moreel, dat zij zedelijk was. In den regel, en juist daar waar wij dit het liefst zouden willen, zullen wij niet weten of wij al dan niet geheel of ten deele ‘zedelijk’ zijn. Wat wij ‘door invloed van buiten’ en wat wij ‘door zelfverloochening’ geworden zijn, laat zich dikwijls niet aanwijzen, omdat de herinnering faalt en de
<pb n="652"/>ingenomenheid met onszelf, zoowel als de vrees voor zelfverheffing, misleidend werkt. Wat bij den een eenvoudig vrucht van opvoeding, volgen van dagelijksche voorbeelden, gewoonte is, heeft den ander soms een door niemand waargenomen strijd gekost. Van twee in dezelfde omgeving groot gebrachte personen, zal de moraliteit des eenen 10 en die des anderen 0% zedelijkheid bevatten, ten gevolge van beider uiteenloopende neigingen en driften. - Den moreelen mensch voortdurend, zonder eenige beperking, een egoïst te noemen, gaat niet aan. Het egoïsme dat ‘door de gemeenschap in zijn willekeur, in zijn ruwe uitingen beteugeld’ is, staat niet meer op één lijn met de ongebreidelde zelfzucht van den mensch, die zich niet stoort aan de eischen der openbare meening. ‘Vernietigd’ wordt de zelfzucht nooit. Wie daarop wachten moet, wordt niet ‘zedelijk’ en blijft zijn leven lang hoogstens een ‘moreel mensch’, bij wien de zelfzucht krachtig is onderdrukt.</p>
<p>Dat de jood ‘volmaakt kon zijn naar de maatstaf van zijn godsdienst’, is een bewering, waarbij geen rekenschap wordt gehouden met den eisch: ‘wees heilig, want ik de Heer uw God ben heilig.’ Dat ideaal stond voor den Israëliet even hoog, als het ‘wees volmaakt!’ voor den Christen.</p>
<p>Dat Jezus niet van ons zou eischen ‘iets te <hi rend="spat">doen</hi>’, is natuurlijk slechts een paradox; evenals de stelling: ‘niemand maakt er zich een verwijt van, dat hij niet volmaakt is.’</p>
<p>Erkenning van de heerlijke macht der liefde, om ‘het kwade door het goede te <hi rend="spat">verdringen</hi>’, mag niet leiden tot geringschatting van het ‘<hi rend="spat">bestrijden</hi>’ van het kwade.</p>
<p>Dat ‘liefde tot God’ een oneigenlijke uitdrukking zou zijn, is slechts in zoover waar, dat wij dan, om een andere spreekwijs te bezigen, ‘menschelijk’ van God gewagen. De Allerhoogste, dien wij aanbidden, in wien wij gelooven en dien wij ‘liefhebben’, is meer dan ‘de samenstelling van alles wat de zedelijk gezonde mensch op deze wereld liefheeft’. Hij is ‘het reine, het edele, het goede in een concrete gestalte’ gedacht, en niet: in concrete gestalten verbrokkeld aanwezig. God is meer dan een abstractie; liefde tot God dus niet te vergelijken met liefde tot ‘de kunst in abstracto.’ Liefde tot God is - ja ook! maar tevens meer dan - ‘liefde tot Zijn uitverkorene, Zijn beelddrager, den mensch, den zedelijken mensch.’</p>
<pb n="653"/>
<p>Van oneigenlijke uitdrukkingen gesproken, ‘groot is de schuld der wereld’, zegt de Bussy; maar hij bedenkt niet dat de wereld een abstractie is en bij gevolg noch schuld heeft, noch deugd.</p>
<p>De eenvoudige leerlingen van den grooten meester, wier vaak moeielijke roeping in een uiterst bescheiden kring moet worden vervuld, weerspreken de bepaling, dat hij ‘die de <hi rend="spat">meeste</hi> harten tot liefde voor het Koninkrijk der hemelen, tot zedelijke werkzaamheid brengt,’ de <hi rend="spat">beste</hi> Christen zou zijn.</p>
<p>Wie het zedelijke in de wereldorde ‘bovenzinnelijk’ noemt, moet beginnen met het aannemen van een wereldorde, die geen wereldorde is. Of behoort de mensch, in wien het zedelijke is, voor het minst zijn kan, niet tot de wereldorde? Verdienstelijk is ongetwijfeld de poging van de Bussy om te betoogen, hoe het geloof onafhankelijk is van de rede. Maar streeft hij zijn doel niet voorbij, wanneer hij verklaart, dat een geloofsvoorstelling ‘noch redelijk noch onredelijk, d.i. noch logisch noch onlogisch is?’ Het is waar, dat het voorwerp van 's menschen geloof door het verstand niet <hi rend="spat">bevestigd</hi> wordt. Het geloof heeft in zoo ver de hulp der rede niet noodig, en zij kan het ook geen bijstand verleenen. Maar kunnen wij ook zeggen, dat het verstand het voorwerp van 's menschen geloof nooit <hi rend="spat">ontkent</hi>? Heeft de verstandelijke redeneering niet meermalen den eersten en beslissenden stoot gegeven aan het loslaten van eenig object des geloofs? Zijn geloof en rede immer zoo absoluut gescheiden in den éénen mensch, als deze auteur het doet voorkomen? - Iedere demonstratie van ons geloof, verzekert hij, is onmogelijk. Toegegeven, indien hij nl. denkt aan een bewijsvoering die den ongeloovige zal dwingen in te gaan, zonder hem voor het geloof te hebben gewonnen. Maar is niet dit geheele boek een schitterende ‘demonstratie van ons geloof,’ waardoor vele dwalenden behouden kunnen worden? Erkent de auteur zelf niet, in een ander verband, de mogelijkheid, het verschijnsel dat men godsdienst heeft genoemd, ‘voor ons denken te rechtvaardigen?’</p>
<p>‘De groote fout dezer richting is, dat zij zich den mensch voorstelt als een combinatie van verschillende wezens.’ Het komt mij voor dat de Bussy in dit zijn oordeel over de
<pb n="654"/>ethici, te gelijker tijd zichzelf heeft gevonnisd. Gelijk zij, naar hij meent, den zedelijken en den zinnelijken mensch te zeer van elkander afscheiden, doet hij dit den denkenden en den geloovenden, den redelijken en den zedelijken mensch.</p>
<p>Waarom mogen geen modernen ‘van hun God verlossing verwachten uit zinnelijke nooden,’ wanneer Jezus recht heeft op onze bewondering, met zijn; ‘Geen muschje valt op aarde zonder den wil des Vaders,’ omdat het een heerlijke waarheid is ‘voor het geloof, het geloof, dat ons getuigt van dingen, die wij niet zien’? Met het oog op Jezus heet het verder: ‘God, de Vader, is voor de wetenschap het grootste wonder, het diepste en onbegrijpelijkste aller mysteriën. Maar toch, wat de verbeelding van Jezus dichtte omtrent het allesomvattend bestuur des Vaders, heeft de menschheid meer aangetrokken en meer krachtige aandoeningen en edele gevoelens in haar gewekt, dan alle wijsheid der wereld, dan alle werken der nijverheid.’ Een dergelijke verklaring rechtvaardigt het gedrag van den veroordeelden ‘moderne.’</p>
<p>Als gevolg van de onderscheiding tusschen den moreelen en den zedelijken mensch, verdwijnt de godsdienstige uit het woordenboek des heeren de Bussy. Hij is één met den zedelijke. Dat men toch in den regel godsdienst en zedelijkheid uit elkander houdt, en dat het niet wenschelijk is, het spraakgebruik onnoodig te wijzigen, behoeft verder geen betoog. De leelijke moraliteit kost nu het leven der schoone godsdienst, in wier plaats de minder bekoorlijke zedelijkheid treedt. Haar zal niemand de vereischte hulde bewijzen, tenzij men eerst heeft vernomen welke nieuwe waardigheden haar zijn geschonken.</p>
<p>In verband met die, naar ik meen, afkeurenswaardige naamsverwisselingen laat het zich verklaren, dat de Bussy aan kinderen en wilden geloof, godsdienst, ontzegt. Hij neemt dan die woorden in hun rijkste beteekenis. Ten onrechte intusschen. De mensch is in zijn jonge jaren en op de lagere trappen van ontwikkeling, ook reeds een godsdienstig en geloovend wezen, al hebben wellicht de hier aanwezige godsdienst en geloof na jaren of eeuwen weinig waarde in de schatting der dan levende godsdienstigen en geloovigen.</p>
<p>Niet onmogelijk, waarschijnlijk komt het mij zelfs voor, dat <hi rend="spat">Ethisch Idealisme</hi> te eeniger tijd door een nieuw
<pb n="655"/>werk van denzelfden schrijver in de schaduw zal worden geplaatst. Maar de heerlijkste geloofsgetuigenis, waaraan wij ons dan zullen verkwikken, mag ons het genot niet doen vergeten, dat dit boek ons heeft verschaft, met zijn warme taal vóór de zelfstandigheid der godsdienst en zijn schoone spiegelbeelden van een levend geloof des harten.</p>
<p>&nbsp;</p>
<p><hi rend="spat">Zierikzee</hi>, April 1876.</p>
</div>
<div type="chapter">
<interpGrp>
<interp type="primair" value="wall010"/>
<interp type="primair" value="wall010noor01"/>
<interp type="secundair" value="zwede01"/>
<interp type="secundair" value="denem01"/>
<interp type="secundair" value="noorw01"/>
</interpGrp>
<pb n="656"/>
<head rend="h3">Noordsche schetsen
<lb/>
Door A.S.C. Wallis.</head>
<head rend="h4">Christiaan II en Zweden's bevrijding.</head>
<p>Wie omstreeks het jaar 1518 Koppenhagen als vreemdeling bezocht, die zag met verwondering den drom van menschen en rijtuigen, die voor een huis op de Amakermarkt stil hield en zich daar met nog grooter ijver, dan zelfs om het paleis des konings verdrong. Noch de ligging noch het uiterlijk dier woning schenen in overeenstemming met de eer, die men haar bewees, en de persoon, die daar huisde, nog minder.</p>
<p>Het was ongeveer 25 jaar geleden, toen te Amsterdam een vrouw haar waren veil bood, die misschien door de schrandere uitdrukking harer scherpe oogen de aandacht mocht trekken, maar die zich overigens in niets van de andere vrouwen van haar stand onderscheidde, en van wier herkomst niets bekend was. Er bestond toen tusschen de Nederlandsche hoofdstad en 't Noorden een levendig verkeer; dikwijls kwamen Noorweegsche schippers hier ruilhandel drijven, en 't is waarschijnlijk bij deze gelegenheden, dat de ondernemende koopvrouw het voornemen opvatte, haar geboorteland te verlaten, en haar geluk in den vreemde te beproeven. Zij vestigde zich te Bergen, toen reeds een der
<pb n="657"/>belangrijkste plaatsen van Scandinavië, en hield hier een door de varensgasten druk bezochte herberg, weinig vermoedend welk een toekomst haar wachtte. Niemand sloeg dan ook in het eerst nader acht op haar; ongekend door het aanzienlijker gedeelte der bevolking leefde zij verscheidene jaren, en nu - was zij het, voor wier deur ministers en gezanten zich verdrongen, want in haar handen rustten op dit oogenblik de teugels van het Deensche rijk. Die vrouw heette Sigbritta Willemsz., en zij kon er zich op beroemen, dat geen naam in 't geheele land bekender was dan de hare. Bekend, maar ook gehaat. Als zij de aangezichten der trotsche Deensche edelen, die voor haar deur op wacht stonden, met een deemoedigen glimlach op de van innerlijken toorn bleeke lippen, onbespied had kunnen gadeslaan, zij zou er den diepsten haat op gelezen, zij zou van diezelfde lippen een vloek gehoord hebben, die op haar hoofd en dat van den meester, dien zij beheerschte, de ergste wraak voor zooveel onwillig verduurde vernederingen afriep. Maar dien vloek vernamen op dit tijdstip noch zij noch de koning, wanneer hij haar huis kwam bezoeken en door de menigte, die hem daar wachtte, heentrad. Eerbiedig maakte zij plaats, en zoo er al een dreigend woord uit de borst van sommigen dringen wilde, één blik uit de oogen des konings deed den heimelijken rebel verbleeken en die dreigende woorden ongehoord wegsterven. Het was weinigen gegeven zonder vrees den blik van hun meester te ontmoeten, van den ‘tiran,’ zooals hem de haat later noemde. En toch was Christiaan II een schoon man. Toch konden die sombere oogen een uitdrukking van welwillendheid aannemen, die ieder tot vertrouwen moest opwekken; een gulle lach kon om die strakke lîppen spelen, het voorhoofd ontplooide zich en dan was niemand zoo betooverend als de Deensche koning, vervulde geen de harten met zoo volkomen geloof in de reinheid zijner bedoelingen. Wanneer hij op de bruiloften der
burgerlieden zich gemeenzaam in hun vrolijkheid mengde, moest iedere argwaan uit de borst van den met zooveel eer overladene verdwijnen, en 't waren alleen zeer scherp zienden, die zelfs dan in dien helderen zonnenschijn de zwarte onweerskoppen ontdekten. Er waren echter enkelen, wier blik zoo scherp was, en zij wezen met angst op die onheilspellende uitdruk-<pb n="658"/>king, die soms te midden der opgewondenheid over Christiaans gelaat vloog, en van den demon verhaalde, die zich achter dat schijnbaar zoo welwillende voorkomen verborg.</p>
<p>Ja, een demon was 't, die in de ziel van dezen man huisde, een vreeselijke geest, die door geen tooverspreuk te bannen was, en die, gelijk het zwaard van den beul bij 't naderen van een ter dood bestemde, niet rustte, eer hij bloed gezien had.<note n="1)" place="foot">Het was een oud Duitsch bijgeloof, dat het zwaard van den beul zijn rechten kende, en zich bewoog, wanneer iemand in zijn nabijheid kwam, die later terecht gesteld zou worden; bracht men zulk een persoon een kleine wond toe, en bevochtigde zijn bloed het zwaard, dan was dit tevreden en kon hij nog gered worden.</note> Zijn volk beging geen onrecht, wanneer 't schuw voor zijn heerscher ter zijde week, en zich fluisterend al de onheilen te binnen bracht, welke hij reeds berokkend had, om met huivering aan al het kwaad te denken, dat hij nog berokkenen kon.</p>
<p>Een opbruisend karakter, al te zeer in onderwerping gehouden, waar het recht schijnt te hebben op gezag, kan misschien voor korten tijd getemd worden, vroeg of laat zal het, juist door die onderdrukking geprikkeld, tot zijn oude hevigheid terugkeeren. Ook met den vorst, die thans het Noorden beheerschte, met Christiaan II, was dit het geval geweest. ‘De koning is dood, leve de koning!’ - die kreet, waarin zich de onbestendigheid, die tranen en gejubel vereenigt, zoo gaarne uit, niet dan aarzelend was hij bij de troonsbeklimming van den nieuwen monarch aangeheven; bange stemmen spraken reeds toen in veler binnenste het vermoeden uit, dat hij, die als jongeling onderdrukt was, als man zelf onderdrukken zou, en menig hart klopte sneller, toen koning Johann's lijk ten grave gebracht was en zijn zoon zich gereed maakte den ledigen troon in te nemen. Zijn zoon ja, maar hem zoo ongelijk als immer een zoon het aan den vader geweest was; zóó ongelijk dat het Christiaans grootste ramp heette, de opvolger van zijn vader te zijn, en een bovennatuurlijke invloed aangenomen werd, om het verschil tusschen hen te verklaren. Zijn geboorte, zoo verhaalde men, had onder een boos gestarnte plaats gehad, vandaar zijn afwijkend karakter. Geheimzinnige voorteekenen, die een merkwaardige, maar tevens bloedige regeering schenen te
<pb n="659"/>voorspellen, waren bij zijn intrede in 't leven opgemerkt, ofschoon de algemeene vreugde over den op nieuw verzekerden bloei van 't geliefde koningshuis er toen nauwelijks op lette, en ze eerst later met bijgeloovige huivering herdacht.<note n="1)" place="foot">Christiaan was in 't jaar 1481 geboren. Over deze voorteekenen zie Holberg t.a. p. II. 3. In geen geschiedenis is een grooter plaats aan het bijgeloof gegeven dan in de Noordsche. Münter in zijn ‘Kirchengeschichte von Dänemark und Norwegen’ verhaalt verschillende bijzonderheden daarover, en geheimzinnige verschijningen, regens van bloed enz., zijn zoo vóór als na Swedenborg aan de orde van den dag.</note> Inderdaad een zwarte lucht scheen over den jongen vorst te hangen. Reeds als knaap, toen de harten van 's konings onderdanen nog rustig sloegen, deed hij het hart van koning Johann zelf menigmaal sneller kloppen en zag deze met angst den wilden aard, die in Christiaan schuilde, en die, wanneer hij niet bijtijds gebroken werd, hem en zijn volk in 't verderf moest storten. Dat karakter te breken, werd dus het zeker prijzenswaardige doel des vaders; de middelen echter, daartoe aangewend, dienden meer om de kwaal te verergeren dan te genezen.</p>
<p>Een harde tucht zou, naar de vorst meende, den knaap tot gehoorzaamheid brengen, en 't gemis van ieder genoegen der jeugd ook de behoefte daaraan verstikken, die heviger scheen dan zijn leeftijd meebracht; hij wilde een gemoed, dat meer verlangde, dan de jonkheid gewoonlijk eischt, tevreden stellen door het minder te geven, dan de jonkheid met recht gewoonlijk ontvangt. Daar Johann's eigen opvoeding, wat het aanleeren van kundigheden betreft, gebrekkig was geweest en hij dit dikwerf met smart gevoeld had, wenschte hij voor zijn zoon al wat bij hem zelf verzuimd was aan te wenden, en Christiaan ontving van de beste vreemde meesters onderricht; maar gelijk bij Johann de uren van leering te vaak aan spel en ridderlijke oefeningen opgeofferd waren, zoo werden thans bij dezen de uren van uitspanning te vaak voor die van het onderwijs verkort.</p>
<p>Om hem uit de verderfelijke hoflucht te verwijderen, deed de koning hem bij een Koppenhaagschen burger, Hans Bogbinder genaamd, in huis, en gaf uitdrukkelijk bevel den jongen prins in alles als een burgerknaap te behandelen, niet bedenkend, dat koningszonen beter doen de plichten
<pb n="660"/>van hun eigen stand te leeren, dan in een stand opgebracht te worden, welks plichten en vermaken niets met de hunne gemeen hebben. De gevolgen dezer dwaling bleven natuurlijk niet uit. Christaan verzette zich, en zijn pleegouders, die het niet waagden zacht te zijn na het strenge bevel des konings, en evenmin streng tegen hem te zijn bij de gedachte, dat ook hij eenmaal bevelen zou geven, die hun verderfelijk worden konden, zagen geen middel om dat verzet te breken<note n="1)" place="foot">Hun gedrag schijnt bij den prins geen wrok te hebben verwekt. Onder de weinigen, die hem op zijn vlucht volgden, was ook Bogbinder. Schlegel t.a. p. 170.</note>. Zij smeekten dus van de opvoeding des prinsen ontslagen te worden, en daar het recht van hun verzoek erkend werd, stelde de koning den knaap nu onder de uitsluitende leiding van een geestelijke, Georg Hinze, die reeds ten huize van de Bogbinders hem onderricht had gegeven. De goede kanunnik gevoelde echter over zijn bereidwilligheid weldra een even groot berouw als Christiaan's vroegere huisgenooten. De prins bleek even onhandelbaar bij de ernstige lessen van zijn geleerden meester, als vroeger bij de eenvoudiger vermaningen van zijn burgerlijke pleegouders; hij bezat een vlug verstand en een ijzeren volharding, die wat hij wilde ook kon, maar hij wilde weinig - buiten het verbodene. Wanneer men hem tot ijver aanspoorde, - en Hinze, tot wanhoop over den weerbarstigen kweekeling gebracht, schijnt dit wel eens wat te handtastelijk gedaan te hebben, - vluchtte Christiaan op boomen of andere veilige plaatsen, en wachtte daar tot zijns leermeesters toorn bekoeld was. Eens had hij om die reden het dak beklommen, en de waardige kanunnik stond machteloos en verwijtend beneden; het was vergeefs dat hij riep; trotsch antwoordde de knaap: ‘slechte en lage plaatsen zijn voor slechte lieden, en hooge plaatsen voor groote heeren.’<note n="2)" place="foot">Holberg t.a. p. II. 4.</note> Hoe pijnlijk voor zulk
een natuur de gedwongen vernedering zijner leefwijze moest zijn, verraadt dit gezegde, en zeker, de jonge vorstenzoon, met zijn vurigen aard en het levendige bewustzijn van hoogen rang, was te beklagen, zooals hij in 't eenzame huis van zijn geestelijken opvoeder de uren onder boeken moest doorbrengen, in wier inhoud hij niet 't geringste belang stelde, en zich,
<pb n="661"/>als eenigen omgang tot de ruwste handwerkersknapen zag beperkt, aan wie Hinze godsdienstonderwijs gaf. Zijn meester namelijk, ziende dat Christiaan, wanneer hij tot het waarnemen van dezen plicht zijn woning verliet, gewoonlijk wegliep, voerde hem met zich naar de kerk, en liet hem daar onder zijn leerlingen eenige uren werkeloos staan, zonder te bedenken, welken invloed de verveling, en 't hooren der onbeschaafdste taal tusschen het onderwijs in, op een zoo vatbaar gemoed hebben moest. De prins verzette zich in 't eerst met hevigheid. Later, ziende dat zijn tegenstand vruchteloos was, maakte hij van zijn gedwongen tegenwoordigheid het beste gebruik, dat zijn toorn en zijn genotzucht er van konden maken: hij prikkelde zijn kameraden tot verzet, en ergerde Hinze daardoor nog meer, terwijl hij zelf als aanvoerder bij alle booze streken zich over zijn makkers tenminste dat gezag verwierf, dat hij zoo gaarne op grooter schaal zou hebben uitgeoefend. Weldra was de Deensche kroonprins zoo volmaakt op de hoogte van alle volksruwheden, dat hij ook in dit opzicht de eerste mocht heeten, en wat hem eerst stuitend scheen, docht hem nu vermakelijk;<note n="1)" place="foot">Het is waarschijnlijk in deze school, dat hij de gemeenzaamheid van omgang opdeed, die 't volk een tijd lang voor zijn fouten blind maakte, en die men ten onrechte huichelarij heeft genoemd.</note> het vormde tenminste een afwisseling in zijn eentoonig leven; en koning Johann zag met schrik de verwildering, die zijn zoon binnen korten tijd ondergaan had. Hij nam hem nu van Hinze weg, bestelde vreemde meesters en hield hem ook zelf onder het oog, maar de jeugdige indrukken waren te sterk geweest; Christiaan ging voort zijn vrienden onder de geringste volksklasse te zoeken, en naarmate hij ouder werd nam zijn gedrag in ergerlijkheid toe.</p>
<p>Zoo bereikte hij zijn achttiende jaar, en de burgers van Koppenhagen hadden gedurende dien tijd ruimschoots gelegenheid, om met al de schaduwzijden van hun toekomstigen meester kennis te maken, terwijl er weinig licht was, dat dien indruk uitwischte. Drinkgelagen met zijn woeste kameraden, nachtelijke omzwervingen en inbraak in vreemde huizen waren voortdurend bij hem aan de orde<note n="2)" place="foot">De eigenaardige gewoonten bij Noordsche feestelijkheden gaven aan Christiaan gelegenheid zijn lusten bot te vieren. Het was gebruik, bij bruiloften ook vreemden toe te laten, die dan het bruidspaar begroetten, heil toedronken en zich vervolgens weder verwijderden. Deze gewoonte kon echter, en werd dit ook door den prins, zeer misbruikt worden. Men drong met ruw geweld de huizen binnen, deed den gasten beleedigingen aan, en vernielde naar willekeur, waarbij dan de ergerlijkste tooneelen plaats hadden. Zie over dit gebruik de Duitsche aanmerkingen bij Holberg t.a. p. II. 5. Een soortgelijke gewoonte beschrijft Marmier, Lettres sur le Nord, Lettre XI.</note>. Ten laatste
<pb n="662"/>drongen de klachten hierover ook tot den koning door. Een hevig tooneel had tusschen vader en zoon plaats. De prins gebruikte hooge woorden en beriep zich op het recht van vorsten om boven, of liever beneden de gewone moraal te staan; maar deze opvatting was aan het toenmalige Deensche hof nog niet gangbaar en het kwam zoover, dat koning Johann in grooten toorn zijn zoon op een wijze tuchtigde, die hem de dagen van Hinze's bestuur in levendige herinnering moest brengen. De slagen, die hij ontving, hadden echter ditmaal een andere werking. Het zien van de hevigste woede in een vader, wiens zachtheid ieder roemde, en die, zooals hij wist, zelfs aan zijn vrienden geen nog zoo scherp verwijt euvel duidde<hi rend="sup">2</hi>), maakte indruk op Christiaan; hij wierp zich op de knieën, smeekte om vergiffenis en beloofde zijn gedrag te veranderen.</p>
<p>Een tijd lang scheen hem die belofte ook ernst en hij toonde een oprecht berouw over 't verleden. Zijn gemoed was nog niet tot dien graad van verharding gekomen, die het later voor elk verwijt ontoegankelijk maakte, en hadden zijn oude fouten niet zoo spoedig weer nieuwe speelruimte ontvangen, wellicht zou deze dag een keerpunt in zijn leven geworden zijn; nu echter bewees hij slechts, dat de betere gevoelens in zijn hart nog niet gestorven waren, en maakte het dubbel treurig, dat de slechte weldra zoo geheel zegevierden.</p>
<p>In 't jaar 1502 zond koning Johann hem naar Noorwegen, om een daar uitgebroken oproer te dempen. De prins nam deze taak met blijdschap op zich. Naarmate hij meer den leeftijd bereikte, die tot heerschen noodig was, ontwaakte ook de lust er toe met vernieuwde kracht. De twee groote passies van zijn gemoed, genotzucht en heerschzucht, riepen om bevrediging, maar de eerste moest hij onderdrukken, en al zijn wenschen richtten zich dus op voldoening der tweede.
<pb n="663"/>Zijn zending naar Noorwegen opende hem daartoe een ruim veld en de vruchten van bloed en tranen bleven niet uit.</p>
<p>Misschien is er voor een jong man, brandend van verlangen om zich te doen gelden, en vervuld van bitterheid, geen gevaarlijker taak denkbaar, dan het onderwerpen van een in verzet gekomen volk. De menschen, die hij aanschouwt, verkeeren allen in ongewonen toestand; de hartstochten zijn opgewekt, en er heerscht een gisting, die zelfs den kalmsten meesleept; hoeveel te meer iemand, wiens natuur slechts een kleinen prikkel behoeft om tot hevigheid over te slaan. Geen genegenheid komt hem vriendelijk verzachtend tegemoet, want men weet, dat hij gezonden is als een rechter, die straffen en veroordeelen moet; haat en vrees begroeten hem; hij ziet zijn volk van den allerslechtsten kant, en het is natuurlijk, dat hij teruggeeft wat hij ontvangt: bitterheid en haat. De misdaden, die begaan zijn, nauwkeurig te onderzoeken, is onmogelijk; hij is gekomen niet om te onderzoeken, maar om te handelen. Zijn straf is dus zelden rechtvaardig, en de onrechtvaardige straf verbittert de burgers; zoo kweekt hij slechts óf een verzet, dat in nieuw bloedvergieten verstikt moet worden, óf een vrees, die, zich in alles stom onderwerpend, hem tot nieuwe daden van willekeur aanspoort, daar hij ziet, dat de willekeur geen tegenstand vindt. Bij Christiaan was dit laatste het geval. Na een stormachtige vaart landde hij in Noorwegen. Reeds onderweg hadden zijn reisgenooten met angst gezien, hoe hij, somber op de golven starend, de vuist balde en dreigend ophief, als wilde hij een vijand er mee verpletteren. De eerste sporen van die onheilspellende uitdrukking, die hem later zoo gevreesd maakte, vertoonden zich daarbij op het gelaat van den jongeling, en toen hij zijn toekomstig rijk betrad, had het gerucht de harten zijner onderdanen reeds met schrik en weerzin tegen hun nieuwen meester vervuld.</p>
<p>Zij bleven ook niet lang in onzekerheid omtrent zijn karakter. Christiaan schreef, als Drako, zijn wetten in bloed, en het zwaard van den beul was zijn pleitbezorger. Men heeft het een overdrijving van Holberg<note n="1)" place="foot">II. 6. vlg. Zie hierbij de Duitsche aanmerkingen, welke Holbergs woorden tegenspreken. Zoo uitvoerig als deze in zijn ‘Dannemarks og Norges Geistlige og Verdslige Staat’, 7<hi rend="sup">de</hi> Hoofdstuk, bl. 212 vlg. over den Deenschen adel spreekt, zoo weinig zegt hij er van de Noorweegsche edelen, en dit boek geeft dus geen licht over de duistere punten van hun geschiedenis.</note> genoemd, wanneer
<pb n="664"/>hij zegt, dat de prins den Noorweegschen adel nagenoeg uitroeide; maar zoo 't hem niet geheel gelukte, den wil er toe heeft hij waarschijnlijk bezeten: want én in Zweden én in Denemarken vervolgde hij later hetzelfde doel, niet, zooals beweerd is, uit liefde tot het volk, - die liefde was zeker niet zoo gloeiend, dat alleen bloed haar lesschen kon - maar met dezelfde bedoeling, die Lodewijk XI van Frankrijk tegen Nemours en Armagnac wapende, het gezag des konings door uitroeiing der machtigste vasallen te versterken. Medelijden kende hij niet, en zijn bestuur was strenger dan zelfs de vergedreven vrees der Noorwegers had durven denken<note n="1)" place="foot">Als bewijs van zijn wreedheid wordt het gedrag tegen Karel, bisschop van Hammer, genoemd. Deze, ondanks zijn aan het gouvernement bewezen diensten, op een bloote verdenking gevat, in de gevangenis gruwzaam behandeld, stierf aan de gevolgen hiervan; zoo verhalen Holberg, Dalin, en anderen naar de oudste bronnen. Schlegel daarentegen I. 174 vlg. ontkent de geheele misdaad. Zijn pleidooi is te uitvoerig om hier aan te halen; ook schijnt het niet van bijzonder gewicht. De gevangenneming des bisschops, het eigenlijke feit dus, wordt niet geloochend, ook niet dat hij op bloote verdenking gevat werd, alleen wordt het eenige jaren verschoven, en dit is dus enkel een vraag van tijd, niet van karakter. Te zeggen: Christiaan heeft in 1502 deze wreede daad niet begaan, hij was er nooit in staat toe, maar - hij beging ze in 1507, is een weinig afdoende logika. Een vreemd verschijnsel is het, dat zelfs een von Raumer in zijn Geschichte Europa's II. 99, waar hij én de oudere bronnen én Schlegel citeert, geen enkele maal op de verschilpunten wijst.</note>. Weldra was het land volkomen onderworpen, en Christiaan onbeperkt gebieder. Hij voerde het bewind - dit heeft zelfs de grootste haat erkend - met een geestkracht ver boven zijne jaren; maar wie al de zachtere hoedanigheden der jeugd
verloren heeft, die zal ook natuurlijk iets van de hoedanigheden van een leeftijd bezitten, die hij ontijdig is binnengetreden. Voor iemand, wien geen straf te wreed, geen herinnering aan vroeger ontvangen diensten te sterk was, voor dien moest ook geen zwarigheid te groot zijn; en zoo hij alle hinderpalen, die zijner heerschappij in den weg stonden, overwon, 't was meer omdat zijn gemoed te hard was om in al wat een edelen aard terughoudt hinderpalen te zien, dan omdat zijn beleid aan hun bestaan een einde maakte.</p>
<pb n="665"/>
<p>Vijf jaren lang had zijn bewind geduurd, en de koning was over de rust in Noorwegen tevreden, zoodat zijn verhouding tot Christiaan zeer verbeterde, toen een ontmoeting plaats had, die het leven van dezen voor goed, maar niet ten goede besliste. Kleine moeilijkheden riepen den kroonprins naar Bergen; en het was hier, dat de vrouw, die hem later zoo geheel beheerschte, de eerste stappen deed tot het spelen harer zoo verderfelijke rol. Christiaan leerde Sigbritta Willemsz. kennen. Een onvoorzichtig woord, tot lof van haar schoone dochter gesproken, maakte zijn nieuwsgierigheid gaande, en Sigbritta, die reeds begonnen was ingang in kringen te verwerven die boven haar stand waren, ja reeds zekeren invloed bezat, wist zich op een bal toegang te verschaffen en den kroonprins daardoor met dit haar eenig kind bekend te maken. Duifje, zoo was haar naam, te zien en te beminnen, was voor Christiaan één. Het schoone ongelukkige meisje werd zijn geliefde, en haar moeder zijn raadgeefster. Van nu af aan deelde zich zijn leven tusschen deze twee, tusschen zijn goeden engel en zijn boozen geest. Er zijn weinige beelden in de geschiedenis, over welke zulk een waas van geheimzinnigen weemoed verspreid ligt, als die op het korte leven van haar rust, die bestemd was de eenige liefde van dat strenge hart te worden, dat zich alleen voor haar verzachtte. Zelfs de ergste partijhaat heeft geen schaduw op de bevallige gedaante van het jonge vreemde meisje geworpen, dat haar leven aan Christiaan wijdde, ‘geen pen een verwijt haar weten te doen, óf het moest deze liefde zijn.’<note n="1)" place="foot">Dahlmann t.a. p. III. 321.</note> Inderdaad, Duifje beminde den vorst niet om zijn rang, alleen om zijn zelfs wille; zij maakte nimmer van zijn genegenheid gebruik om aanzien of rijkdom te verwerven, en zoo zij in ongeoorloofde betrekking tot hem stond, zij was een dergenen, van wie men met recht gezegd heeft, dat zij zelfs de zonde adelen. Haar invloed op
den prins was gelijk een band, die nimmer knelde, maar toch sterk genoeg was om hem op het pad des verderfs tegen te houden, dat hij later zoo blindelings bewandelde. Men zegt, dat Christiaan met het plan omging haar te huwen, doch daarvan kon alleen na koning Johann's dood sprake zijn; vooreerst moest
<pb n="666"/>een diep geheim hun wederzijdsche liefde bedekken, en Duifje vergenoegde er zich gaarne mede hem alleen in 't verborgen te zien, terwijl Sigbritta met voorloopig stilgehouden verlangen naar het uur van zijn troonsbeklimming uitzag, als het uur dat haar eerzuchtige wenschen bevredigen zou.</p>
<p>Zij moest geruimen tijd wachten. In 't jaar 1510 naar Denemarken geroepen, waagde de kroonprins niet, haar met zich te nemen en zijn betrekking daardoor te verraden. Gedurende meer dan drie jaren komt haar naam niet voor, en haar vorstelijke beschermer zelf wordt in dien tijd weinig genoemd. Het schijnt dat hij zich aan den wil zijns vaders onderwierp, althans men verneemt uit die dagen geen klachten over hem, en eerst de plotselinge dood van koning Johann doet hem weder op den voorgrond treden.</p>
<p>Met het overlijden van dezen in 1513 was Christiaan heer der Noordsche volken. Hij had de lente des levens reeds achter zich; het was op twee en dertig jarigen leeftijd, dat hij den troon beklom. Schiller zegt, over Filips II sprekend<note n="1)" place="foot">Geschichte des Abfalls der vereinigten Niederlande, bl. 52.</note>, dat het een ongeluk voor vorsten is, wanneer hun de kroon op zoo laten leeftijd ten deel valt; al de edelmoedige opwellingen der jeugd zijn dan voorbij, al haar onbevredigde passies gebleven, en een overdreven gebruik der macht moet voor haar lang gemis schadeloos stellen. Ook op Christiaan past deze opmerking. Een vorst moet jong zijn, en naast al de fouten der jeugd al haar deugden bezitten, of hij moet den middelbaren leeftijd te boven zijn, en naast de koelheid van den ouderdom ook zijn rijpheid verkregen hebben. Christiaan was noch jong noch gerijpt; hij was heerschzuchtig zonder te kunnen heerschen, en hartstochtelijk zonder geestdrift. Verbitterd, streng voor anderen en een slaaf van eigen driften, zoo was de nieuwe monarch, die thans zijn vorschenden blik over het wijde gebied liet gaan, dat hem gehoorzaamde.</p>
<p>Van de drie Noordsche rijken was Denemarken ontegenzeggelijk het meest ontwikkelde. De bodem, ofschoon nog niet zoo verstandig gebruikt, als het toen reeds in de Nederlandsche gewesten b.v. het geval was, genoot toch een redelijke kultuur, en het volk was over 't algemeen welvarend, zelfs rijk, wanneer men zijn lot bij de toestanden vergelijkt,
<pb n="667"/>die toen in Duitschland en Frankrijk heerschten, daar reeds nu den boerenoorlog ontstekend, hier de groote revolutie uit de verte aankondigend. De zeden waren eenvoudig, vreemde staten stelden een hoogen prijs op de vriendschap der Deensche monarchie, en de onderdanen waren haar met hun geheele ziel toegedaan. Alles sprak hier van vrede en rust, alles beloofde den vorst een gelukkige regeering.</p>
<p>Zweden wekte minder blijde verwachtingen. De toestand van het land was op zich zelf reeds minder gunstig, en de vele oorlogen, die zijn grond verwoest hadden, gaven zijn bloei bestendig een nieuwen knak. De bodem was weinig bebouwd, het land arm en het volk weinig ontwikkeld. De eerste boekdrukkerij, die door een vrouw, de gemalin van den gewezen rijksvoogd, Sten Sture den ouden, opgericht was, dagteekent eerst uit 1483. De inrichting der scholen was gebrekkig evenals die der huizen; een groote eenvoud heerschte er zeker, maar die eenvoud vloeide alleen uit gebrek voort. Zelfs in aanzienlijke woningen was een gat in het dak dikwijls de eenige lichtgevende opening.<note n="1)" place="foot">Geijer t.a. p. I. 278.</note> Met de kleeding stond het niet beter. Hoe kostbaar fluweelen gewaden waren, bewijst het testament van koning Karel Knutson,<note n="2)" place="foot">Dalin. t.a. p. II. 597 vlg.</note> die ze als het voornaamste van zijn nalatenschap onder de zijnen verdeelt. In Zweden, kon men zeggen, was er slechts aan één ding geen gebrek, aan wapens; het ijzer van zwaard en bijl alleen was altijd blank, en de hand was altijd gereed om het te voeren. Zoo arm was geen woning of ze had haar wapen; zoo uitgeput had geen hongersnood de bewoners gemaakt, of ze hadden nog kracht genoeg om er naar te grijpen, als de strijd tegen den erfvijand hen riep, en die vijand was de Deen, was bovenal de persoon, in wien zij de uitdrukking van zijn geheele volk zagen, de koning, die thans zijn schepter over hen uitstrekte.</p>
<p>Naast deze beide staten kwam Noorwegen nauwelijks meer in aanmerking. Door zijn vereeniging met Denemarken was de zelfstandige rol van dezen staat uitgespeeld, en werd hij meer en meer, wat Frederik II boosaardig van de betrekking tusschen Holland en Engeland zeide, ‘het kleine
<pb n="668"/>bootje op sleeptouw van een groot fregat.’ Van Noorwegen had Denemarken niets te vreezen; dit rijk was voor goed onderworpen.</p>
<p>Zweden alleen hield Christiaan dus bezig, en wel mocht hij dien onverzoenbaren geest vreezen, die daar, nog altijd wakker, de opgedrongen heerschappij van een volk bestreed, welks belangen de zijne bijna altijd kruisten.</p>
<p>Er was eigenlijk slechts één band tusschen de beide volken; die band was het gevaar, dat zoowel het bloeiende Denemarken als het ongelukkige Zweden van kerkelijke zijde bedreigde, het gevaar der godsdienstige tweedracht. Een algemeene gisting ging sedert lang door de gemoederen, en de gevoelens van verzet tegen de Katholieke hiërarchie, die weldra in Duitschland zouden worden uitgesproken, begonnen ook in het Noorden op te komen.</p>
<p>Over het algemeen was de bodem der drie rijken anders niet zeer gunstig voor kerkelijke vraagstukken. Het heidendom was er laat uitgeroeid. Nog in de elfde eeuw hadden de bosschen van Seeland heidensche offeranden gezien, en daar het Christendom er niet door de kerk, door de prediking van zendelingen, maar door het zwaard van een gewelddadigen vorst, in Denemarken door Kanut den groote, in Zweden door Olaf gebracht was, scheen het ook geen zaak der kerk, maar een zaak des konings of liever des rijks te zijn. Het is merkwaardig, hoe weinig invloed de pausen op het gedrag der Noordsche vorsten uitoefenden. Dezen waren dikwijls de bevorderaars van een godsdienst, met welks opperhoofd zij in strijd lagen. Toen koning Erik van Zweden, later de heilige genaamd, in 't jaar 1161 tegen de heidenen sneuvelde, was de paus op het punt geweest den ban over hem uit te spreken.<note n="1)" place="foot">Over den toestand der kerk in Zweden gedurende de middeleeuwen zie Lagerbring, Swea Rikes Historia II. 235. vlg. en III. 337. vlg.</note> De banvloek werd zoo dikwijls tegen de zonen van Odin gebruikt, dat zij er alle gevoel voor verloren hadden, en een sterk bewijs van de krachtige taal, die men in de middeleeuwen dorst voeren, is zeker de volgende brief, door koning Waldemar Atterdag aan paus Gregorius XI bij gelegenheid van een twist ongestraft geschreven:</p>
<pb n="669"/>
<p>‘Koning Waldemar zendt den Roomschen paus zijn groet. Wij hebben het leven van God, het rijk van zijn inwoners, onze goederen van onze voorouders, ons geloof van uw voorgangers; dit laatste, zoo gij onzen wil niet gehoorzaam zijt, zenden wij u hiermede terug. Vaarwel!’<note n="1)" place="foot">Holb. t.a. p. I. 468.</note></p>
<p>In een staat, waar zulke dingen mogelijk waren, kon van kerkelijk gezag geen sprake zijn. De Inquisitie had er nooit haar schrikbewind gevestigd; slechts éen geval van haar werkzaamheid komt uit deze tijden in de Zweedsche geschiedenis voor, en ook Denemarken had onder Johann zijn oud beginsel van het <hi rend="i">laisser aller</hi> vastgehouden; nu echter gedoogden de dingen geen zoodanige kalmte meer. Zooals in de meeste staten, moest het opgaan van een grooter vrijheid in het godsdienstige ook het sein voor een grootere staatkundige vrijheid worden, en werkte de okomende reformatie ook de opkomende zelfstandigheid der Zweden in de hand; maar vooreerst scheen die latere oorzaak van scheiding nog de eenige band tusschen hen en Denemarken te zijn.</p>
<p>Koning der drie noordelijke rijken noemde Christiaan zich, maar er vertoonde zich geen teeken, dat veel uitzicht op het tot waarheid maken van dien schitterenden titel gaf. Na den dood van Svante Sture had diens zoon Sten het bewind over Zweden op zich genomen, en er bestond weinig kans, dat zijn onderdanen een geliefden en welwillenden rijksvoogd zouden verlaten, om zich aan de zijde van een gehaten vorst te scharen. Alleen de onderlinge ijverzucht der grooten liet voor den Deenschen koning nog een mogelijkheid open, maar om van die ijverzucht te zijner gunste partij te trekken, was vóór alle dingen geld noodig, en Christiaans hulpbronnen waren beperkt. Het gewone middel, waardoor vorsten zich dit verschaffen, moest dus ter hand genomen worden; een rijk huwelijk zou hem in staat stellen Zweden te onderwerpen, en zijn liefde voor Duifje in 't belang der staatkunde ter zijde worden gesteld. Hij had zijn schoone geliefde met haar moeder naar Koppenhagen doen komen; een nadere verbinbinding met het laaggeboren meisje moest echter, zooals hij wel inzag, schipbreuk lijden op den trots van zijn volk, dat de geringe vreemde nooit als meesteres erkend zou hebben.
<pb n="670"/>Zijn oog richtte zich dus op de verschillende vreemde prinsessen, en onder deze vestigde zich zijn keus weldra op de bevallige zuster van Karel V, Elisabeth of Isabella<note n="1)" place="foot">In de oorkonden van haar eigen tijd wordt zij beurtelings Ysabeel en Elizabeth genoemd; in den opzeggings-brief der standen aan Christiaan II komt zij onder den laatsten naam voor; de meesten echter noemen haar Isabella, naar haar beroemde Spaansche grootmoeder, Isabella van Castilië.</note>, wier groote bruidschat zijn financieëlen toestand inderdaad zeer verbeteren zou. Hij verkreeg ofschoon niet zonder moeite het jawoord. De betrekking met Duifje schrikte Karel terug, en eerst na belofte, deze voor altijd te verbreken, ontving hij de hand der prinses, met welke hij in 't jaar 1515 te Koppenhagen vereenigd werd.</p>
<p>Het was van Christiaan's kant een huwelijk om den bruidschat, zijn liefde bleef aan Duifje toebehooren, en wat zijn belofte betrof: haar van zich weg te zenden, hij kon die gemakkelijk doen, daar hij niet van plan was ze te houden. Integendeel groeide de invloed van Sigbritta, die bij haar scherp verstand een dergelijken loop der omstandigheden wel waarschijnlijk voorzien had, en zich, als 't maar een invloed was, ook in dezen min eervollen schikte, van dag tot dag aan.</p>
<p>Wat de koningin betrof, zij kende vorstelijke verbindingen, en kon aan het voorbeeld van haar eigen grootvader<note n="2)" place="foot">Maximiliaan van Oostenrijk huwde voor de tweede maal met Blanka Sforza, en wel om een gelijke reden als die welke Christiaan bewoog zich met zijn kleindochter te verbinden. Zie Colshorn, Die Deutschen Kaiser bl. 377. Isabella ontving 300000 gulden.</note> weten, hoe geldelijke verlegenheid menig huwelijk sluit en menige belofte afperst. Haar zachte aard was daarenboven niet in staat tot het voeden zelfs van rechtmatigen wrok, en de trouweloosheid van haar echtgenoot kon haar trouw aan hem niet verminderen. De Denen hebben haar aandenken altijd geëerbiedigd, en haar welwillendheid maakte veelal zijn hardheid goed. Een blijvenden dienst bewees zij haar volk door de Hollandsche kolonisten, die zij in 't land riep, en wier nakomelingen nog altijd het eiland Amak bewonen, vanwaar zij Koppenhagen met vruchten en groenten voorzien, en de Denen de aankweeking daarvan leerden. Christiaan ondersteunde deze pogingen gaarne, hij was altijd geneigd vreemdelingen te begunstigen, en dergelijke vreedzame
<pb n="671"/>wenschen zijner gemalin waren hem juist nu welkom, nu zijn krijgsplannen hem de behartiging der binnenlandsche belangen onmogelijk maakten.</p>
<p>De expeditie tegen Zweden was namelijk thans gereed, en de koning rukte dus tegen zijn weerspannige onderdanen en hun aanvoerder, Sture, op.</p>
<p>De natuur kon geen grooter contrasten vormen, dan zij het hier gedaan had. In Denemarken de sombere, verbitterde gedaante van Christiaan II, in Zweden de jonge, edelmoedige rijksvoogd, over wiens verschijning de Noordsche geschiedenis al haar licht heeft uitgegoten. Hadden zijn beide voorgangers reeds de liefde van 't volk bezeten, hij was de afgod er van, de held wiens naam nog jaren na zijn val heilig bleef onder de menschen, wier eenige beschermer hij in hun nood was geweest, en wier geluk nooit volkomen was, omdat hij 't niet deelde, de man wiens goedheid zoo groot was, dat de naïeve volksmond eens verklaarde, ‘dat God zeker wel op Sten Sture lijken zou.’ Reeds als knaap had hij zijn strengen vader dikwijls tot zachtheid voor schuldigen bewogen, en menigeen dankte alleen aan zijn voorspraak het leven. Thans tot hoofd zijner natie verkozen, was er maar één verwijt, hetwelk men hem doen kon; dat was zijn al te licht opgewekt vertrouwen, en zijn te groote vergevensgezindheid voor vijanden.<note n="1)" place="foot">Fryxell t.a. p. II. 226.</note> Als een laatste vertegenwoordiger dier ridderlijke edelen, wier verdiensten den adel nog steunden toen hun geest reeds lang geweken was, sluit hij het tijdperk van den strijd zijner natie, wier vrede voor een natuur was weggelegd, die beter de eischen dier ruwe en tirannieke tijden verstond.</p>
<p>Nijd is de schaduw van den roem; het was dus niet te verwonderen, dat in een land, zoo verteerd van onderlinge veeten, het geluk der Sture's vele benijders vond, die als van zelf naar Denemarken uitzagen. Hun aantal was groot en machtige namen behoorden er toe, maar zij zijn vergeten geraakt bij de beruchtheid van een man, wiens aandenken de afschuw van zijn geheele volk in herinnering hield, Gustaaf Trolle, bisschop van Upsala, Sture's doodvijand. Hij was de zoon van een edelman, die zelf naar de heerschappij gestreefd
<pb n="672"/>had, en de jonge geestelijke had toen de zaak zijner landslieden met denzelfden ijver verdedigd, waarmee hij ze nu als goddeloos en in strijd met het heilige recht der Deensche koningen aanviel, maar de keus was ondanks allen tegenstand op Sture gevallen, en van dat oogenblik af had zich een gloeiende haat van den eerzuchtigen prelaat meester gemaakt, die door middel van zijn zwakken vader zelf de regeering had hopen te voeren. Zijn hooge geestelijke waardigheid, die hij voornamelijk aan de bemoeiingen van den rijksvoogd te danken had, kon hem niet verzoenen, want ze herinnerde er hem slechts aan, dat de rang, die zijn mededinger bekleedde, hem tot het <hi rend="spat">uitdeelen</hi> van gunsten in staat gesteld zou hebben, die hij nu alleen <hi rend="spat">ontvangen</hi> kon. Geen poging om hem te winnen gelukte. De hartelijke, bijna ootmoedige brief, dien Sture hem bij de geboorte van zijn zoon schreef, om hem te verzoeken dezen ter doop te houden en dan persoonlijk zijn grieven mee te deelen, maakte geen indruk op Trolle, die wel zag, dat de rijksvoogd volkomen bereid was elk uiterlijk teeken van zijn gezag op te offeren, maar dat gezag zelf nimmer uit de hand zou geven. Hij eischte vervolging van alle personen wier godsdienstige beginselen der kerk, dat was in Zweden Gustaaf Trolle, een dwaling schenen; Sture weigerde. De bisschoppen, verklaarde Gustaaf, moeten vrij zijn; de rijksvoogd antwoordde, dat zij vrij waren <hi rend="spat">in</hi> den staat, maar niet willekeurig <hi rend="spat">boven</hi> den staat mochten staan, en dat de beste vrijheid niet in ongelijke privilegies maar in gelijke rechten voor elken stand te zoeken was.</p>
<p>Het kwam tot hevige tooneelen. Voor het altaar der domkerk te Upsala bood Sture den bisschop nog eens in naam van hun gemeenschappelijk vaderland de hand. ‘Om de eer van Zweden, om de liefde, die zij beiden er aan verschuldigd waren, den heiligen band, die hen vereenigde met hun geboortegrond,’ riep hij hem toe, moesten zij zich verzoenen en vereenigd het van Christiaan dreigende gevaar afwenden. De edelen, die Sture vergezelden, herhaalden zijne woorden, aller oogen richtten zich smeekend op den trotschen aartsbisschop, maar te vergeefs. Deze bleef ongeroerd. Met een ijskoude beweging wees hij de uitgestoken hand van den rijksvoogd, die zich vernederde als smeekeling op te treden, waar hij als gebieder bevelen kon, terug. Toen kleurde een
<pb n="673"/>blos van toorn Sture's schoon gelaat, hij wierp den prelaat een blik van verachting toe, dien deze spottend beantwoordde, en verliet de kerk. De oorlog was hiermee verklaard.</p>
<p>In naam der Zweedsche standen werd Trolle eenige maanden later opgeroepen tot het afleggen van den eed als rijksraad, en toen hij niet verscheen, zich veeleer in zijn bevestigd kasteel Stäke verschanste, maakte de rijksvoogd door verrassing zich van eenigen zijner aanhangers meester, die bekenden dat de bisschop in verbinding met Christiaan stond, en hem geraden had, Zweden, met hetwelk nog altijd de onder Johann gesloten wapenstilstand heerschte, arglistig te overvallen. Op grond dier berichten werd het beleg voor Stäke geslagen. Trolle huichelde onsteltenis, en verklaarde een vergelijk te willen aangaan. Zijn woorden vonden geloof, Sture begaf zich met verschillenden zijner raden op de tot onderhandeling aangewezen plek voor de vesting, waar hij twee uren lang onder stroomenden regen wachtte<note n="1" place="foot">Ekendahl t.a. p. II. 304.</note>, om dan te vernemen, dat de bisschop hem misschien over zes weken ontvangen zou, in welken tijd een ontzet der burcht door Christiaan zeer waarschijnlijk was.</p>
<p>Deze zond ook werkelijk een leger van 4000 man onder zijn beroemden veldheer, Severin Norrby, tot hulp van den weerbarstigen prelaat. Nog eens vermaande Sture hem, liever tot redding dan tot verderf van het vaderland mee te werken, maar zijn oor bleef gesloten, want hij rekende vast op de overwinning der Denen, en wilde zich door geen verdrag de vruchten dier zegepraal verkorten.</p>
<p>Het kwam dus tot den strijd; de uitslag van 't gevecht bleek echter een andere te zijn, dan Trolle verwachtte.</p>
<p>De verschijning van eenige Deensche gevangenen kondigde hem weldra de nederlaag zijner bondgenooten aan. Nu ontzonk hem plotseling de moed. Hij vernam, dat de rijksvoogd den vijand zoo geslagen had, dat hij met groot verlies ijlings naar zijn schepen had moeten terugkeeren, en de valsche geestelijke, die wel de kans eener revolutie wilde wagen, maar geen eer genoeg bezat om, waar zij hem tegenliep, haar gevolgen te dragen, bood nu zijn onderwerping aan, indien men hem maar ongemoeid voor het verleden wilde laten.</p>
<pb n="674"/>
<p>Verontwaardigd antwoordde Sture, ‘dat het te laat was, na zoo veel Zweedsch bloed vergoten te hebben van verzoening te spreken<note n="1)" place="foot">Ekendahl II. 306.</note>, en dat hij een moordenaar was, over wien de standenzouden oordeelen.’ Deze kwamen dan ook te Stockholm bijeen en gaven Trolle een vrijgeleide om zich te kunnen verdedigen, maar hun toorn bedreigde hem met het ergste, en de hoogmoedige taal, die de nu weer van zijn schrik herstelde bisschop, bij het gezicht des rijksvoogds, door zijn overwinning dubbel hatelijk in de ijverzuchtige oogen van den vernederden mededinger, te voeren waagde, ontstak hun woede nog meer. ‘Vrije mannen,’ riep hij hun toe, ‘wilt gij u noemen, slaven zijt gij van een hartstochtelijken jongeling, die u allen aan zijn eerzucht opoffert.’ Met woeste heftigheid klaagde hij Sture aan, maar de standen lieten zich niet misleiden; eenstemmig veroordeelden zij Trolle, ontzetten hem van zijne waardigheid, en schreven aan den paus, een nieuwe benoeming verzoekend; zijn Stäke moest als de woonplaats van een verrader gesloopt worden. De bisschop vluchtte toen uit Stockholm en verschanste zich op nieuw, maar zijn eigen lieden leverden hem uit. In triomf voerde men hem naar 't Zweedsche leger. Zijn aanblik wekte onder de bijeengescholen menigte en de nog door den strijd verhitte soldaten een vreeselijke gisting. Kreten van haat ontvingen den landverrader, den man des bloeds in 't kleed des vredes, en menige hand hief zich dreigend op. Het tumult groeide met ieder oogenblik aan, en er scheen kans dat men hem in stukken scheuren zou, toen Sture zelf verscheen. Hij wierp zich onder het volk en dekte met zijn eigen lichaam den bedreigden tegenstander, de zijnen toeroepend, door geen moord hun rechtvaardige zaak te bevlekken. De heftigsten der menigte schenen bijna geneigd hem zelf voor zijn verzet tegen hun wraak te laten boeten, en richtten hun wapens reeds op den moedigen aanvoerder,
die het waagde zich geheel alleen tusschen zoo veel verbitterde, razende menschen te werpen, maar de beter gezinden behielden de overhand en Sture voerde den primaat veilig uit het gedrang. Misschien was het in eene opwelling van schaamte en 't gevoel, dat hij een leven, hetwelk alleen de moed van hem, wien hij
<pb n="675"/>zoo gaarne een smadelijken dood had willen bereiden, gered had, niet verder tegen dezen gebruiken mocht, dat hij kort daarop zelf aan het kapitel te Upsala schreef, de eenstemmige resolutie der standen maar te bekrachtigen en een nieuwen aartsbisschop te kiezen<note n="1)" place="foot">Dalin t.a. p. II. 684.</note>.</p>
<p>In het klooster te Westeraes, waar men hem als staatsgevangene streng bewaakte, deed hij ook een plechtigen eed, zijn ambt nooit te zullen terug vorderen, en een oogenblik scheen het wel of het gevaar, waarin hij gezweefd had, zijn veerkracht gebroken en hem tot onderwerping bereid had gemaakt</p>
<p>Maar Christiaan liet hem niet lang in deze berouwvolle afzondering. De nederlaag van Norrby was een smaad, die niet ongewroken mocht blijven, en in den zomer van 1518 verscheen de koning zelf met een aanzienlijk leger en een groote vloot voor Stockholm. Hij was in een stemming, die Zweden niets goeds voorspelde. De zachte hand, die zijn eerste regeeringsjaren ten beste geleid had<note n="2)" place="foot">Uit dezen tijd dagteekenen de verschillende goede bepalingen en wijze maatregelen, die zelfs vijanden roemen. Ekendahl t.a. p. II. 305 vlg.</note>, beteugelde zijn driften niet langer. Het schoone meisje, dat hij bemind had, rustte in de aarde van 't vreemde land, waarvan haar moeder gehoopt had, dat het haar de heerschappij geven zou, en dat haar alleen het graf geschonken had. In 1517 was Duifje plotseling gestorven, vermoord, beweerden achterdochtige stemmen. Haar dood zou altijd beklagenswaardig geweest zijn, want zij was de goede geest van Christiaan's staten, maar dat laatste vermoeden maakte hem tot het vreeselijkste onheil, dat hen treffen kon. De koning had haar hartstochtelijk bemind; 't was een zondige liefde geweest, maar zijn aard was nu eenmaal zoo, dat alleen het kwaad hem voor erger kwaad bewaren kon, en onrechtmatige liefde alleen hem tegen onrechtmatigen haat gewaarborgd had. Nu kwam deze laatste weer boven, en zijn oog richtte zich op zijn ouden tegenstander, den adel, als oorzaak van al zijn leed. Hij moest het geweest zijn, zeide de hevige smart in zijn borst, die Duifje vermoord had. De burgelijke geliefde was een vernedering voor den hoogmoed dier trotsche kaste, die
<pb n="676"/>hij gedwongen had voor de Hollandsche vrouw en haar dochter te buigen; door die handen moest dus ook het vergift gegaan zijn, dat, naar men zeide, haar leven geeindigd had. In Christiaan's mond was die aanklacht tegelijk een doodvonnis. Om een enkel berispend woord over het ongeoorloofde zijner betrekking had hij de hofmeesteres zijner gemalin verdreven en van al haar goederen beroofd<note n="1)" place="foot">Schlegel t.a. p. bl. 197.</note>, welke straf moest hij dus voor een daad als deze hebben? Toch waren het, vreemd genoeg, niet de bewerkers van den moord, zooals het volk ze noemde, waartegen zijn wraak zich het eerst keerde, maar iemand die, zoo de misdaad werkelijk gepleegd was, even ongelukkig door haar gemaakt was, als de koning zelf. Een jonge edelman, Torben Oxe, had, naar men zeide, Duifjes liefde trachten te verwerven, en zijn trotsche familie, beducht voor de schande van zulk een huwelijk, had daarom der schoone Hollandsche gift toegediend. Het verhaal wekte Christiaans ijverzucht op, ofschoon Torben verklaarde nooit wederliefde ontvangen te hebben. Hij liet den ongelukkige aanklagen, en toen het gerecht hem vrijsprak, eenige boeren oproepen, die den edelman, uit haat of uit vrees voor den koning, wel niet schuldig konden verklaren, maar die toch een dubbelzinnig oordeel spraken, hetwelk de koning als doodvonnis aannam en ook voltrekken liet, ondanks den voetval zijner gemalin, naar wie hij juist bij deze gelegenheid wel had mogen luisteren<note n="2)" place="foot">Holberg t.a. p. II 29.</note>. Eenige andere personen worden eveneens op ontoereikende vermoedens gedood of verbannen; zijn hoofdwraak echter besloot de koning nog uit te stellen. De gedachte dat iemand leefde, die Duifjes liefde genoten had, kon zijn ijverzucht niet verdragen; het denkbeeld dat iemand leefde, die haar gehaat en misschien vermoord had, verduurde zijn toorn, omdat hij er op rekende later slechts te feller te treffen. Hij had den adel altijd gevreesd, nu
beschouwde hij dien als zijn onverzoenlijken vijand, en Sigbrit verkreeg thans eerst, tegen aller verwachting in<note n="3)" place="foot">Schlegel t.z.p. Of Duifje werkelijk als slachtoffer van list gevallen is, heeft men niet kunnen uitmaken. Waarschijnlijk is de daad wel. Dat Christiaan met den dood zijner schoone geliefde den invloed harer leelijke tirannieke moeder zou afwerpen, meende ieder. Zie von Raumer t.a. p. II. 101.</note>,
<pb n="677"/>haar machtigen invloed, dien zij allereerst tegen de Deensche edelen, maar in de tweede plaats ook tegen Zweden liet gelden, wetende dat zij den vertoornden koning daardoor behaagde, en misschien ook met de gedachte bezield, zich zoo bij 't volk bemind te maken, hetwelk haar intusschen nimmer gelukte<note n="1)" place="foot">Hoe gehaat zij was, verhaalt Holberg t.a. p. II. 122. Verscheidene aanslagen werden op haar leven gedaan.</note>.</p>
<p>Beheerscht van deze beide passies, smart over den dood zijner geliefde en haat tegen de geheele menschheid, die haar moordenaars hem verborg, begon Christiaan zijn tocht. Sten Sture was op zijne hoede. Bij Braenkyrka kwam het tot den slag, waarbij van Zweedschen kant de later zoo beroemde naam Gustaaf Wasa, als de naam van den dapperen strijder, die in 't gevecht de vaderlandsche banier zwaaide, met eer genoemd wordt. De herinnering aan den slag bij den Brunkeberg leefde nog ongeschonden voort en vuurde de kampenden aan; op nieuw moest een Deensche koning voor een Sture de vlucht nemen, Christiaan werd volkomen geslagen. Hij nam de wijk naar zijn schepen en trachtte Stockholm te blokkeeren, maar ook dit baatte niet. Zijn vijand bracht hemdoor gelukkige uitvallen een zoo groot nadeel toe, dat hij inzag, door deze nuttelooze belegering alleen diens gezag, dat bij elke nieuwe overwinning aangroeide, te zullen versterken, en hij begon daarenboven zelf veel meer gebrek aan levensmiddelen te lijden dan de Zweden hadden. Hij veinsde dus een groote geneigdheid tot verzoening.</p>
<p>Met de verklaring, dat hij zich aan de edelmoedigheid van Sture wilde overgeven, verzocht hij dezen tot hem te komen en de bepalingen van een verdrag op te stellen; honger en uitputting, zoo zeide hij, hadden hem gedwongen zich op de genade van zijn tegenstander te beroepen.</p>
<p>De vorm was goed gekozen en verraadde groote kennis van het karakter des rijksvoogds. Met edelmoedigen ijver besloot deze, den man, die hem vogelvrij verklaard had, en den banvloek over hem had doen uitspreken, thans door ridderlijke voorkomendheid te verzoenen. Hij liet de Deensche vloot van levensmiddelen voorzien, en maakte zich gereed bij den koning aan boord te komen, waar men hem slechts
<pb n="678"/>verbeidde om zich met de machtelooze woede van den jongen held vroolijk te maken, als hij zag dat men hem gevangen had, en een smadelijke dood hem wachtte. Maar de leden van zijn raad waren voorzichtiger dan hun meester ‘die niet wist wat bedriegen was’<note n="1)" place="foot">Dalin t.a. p. II. 685.</note>, en hielden hem terug. Zij gaven Christiaan's gezant te kennen, dat men den koning niet vertrouwde; wilde hij echter onderhandelen, zoo kon hij in Stockholm komen, zes der eerste Zweedsche edelen zouden als gijzelaars naar de Deensche vloot gezonden worden. Dit aanbod vond bijval. De gijzelaars, onder hen ook Gustaaf Wasa, staken van land, doch nauwelijks hadden zij de vijandelijke schepen bereikt, of deze lichtten de ankers en zeilden, nu van leeftocht voorzien, naar Denemarken terug, hen als gevangenen meeslepend. Christiaan begreep, dat de kans om den rijksvoogd door list in zijn handen te krijgen verkeken was, en ging zich dus voor de kansen van het geweld versterken.</p>
<p>Sture's gezag was intusschen door deze trouweloosheid eer toe- dan afgenomen; uit ieder nieuw bewijs van de laagheid des Deenschen konings sloeg de Zweedsche partij haar munt, waarop zij 't onbevlekte beeld van haar aanvoerder plaatste; eene algemeene verontwaardiging, ook buiten het Noorden, veroordeelde het schandelijke verraad van Christiaan, en roemde den moed en de helaas! bedrogen trouwhartigheid van zijn mededinger.</p>
<p>Toch was de toestand van dezen moeilijk genoeg. Hij begreep dat het gevaar, hetwelk zijn land bedreigde, slechts tijdelijk afgewend was, en de verzoening, die het hem gelukt was met de kerk te sluiten, had zijn vijand weder weten te verbreken<note n="2)" place="foot">Over de onderhandelingen van Christiaan en Sture met de kerk berichten Münter, Dalin en Holberg uitvoerig; het resultaat er van zal na het Stockholmer bloedbad blijken.</note>. Trolle zond klagende brieven aan den paus, de meeste edelen waren niet te vertrouwen, en overal ontbrak het aan geld. Zijn stiefmoeder, een eerzuchtige, valsche vrouw, verried en verkocht hem, waar zij kon; haar zoon uit een eerste huwelijk diende in 't Deensche leger, en hem zelf, den vogelvrij verklaarden rebel, dreigde overal het staal van den sluipmoordenaar. Dat ondanks dezen benarden toe-<pb n="679"/>stand het tijdperk van Christiaan's vlucht tot aan zijn terugkeer in Januari 1520 voor de Zweden lange jaren als hun schoone paradijstijd gold, is de beste lof, dien men den jongen rijksvoogd, dien men eenigen heerscher geven kan. Nog lang daarna, toen het land vrij, bloeiend en machtig was, verklaarde Gustaaf Wasa, de algemeen beminde koning, dat wanneer Sten Sture uit het graf terugkeerde en weder als hun heer optrad, een gelijken tijd van worsteling voorspellend en de Denen mede terugroepend, geen echte Zweed aarzelen zou, zich onder de banier van den held van Braenkyrka te plaatsen en, zoo 't wezen moest, tegen hem zelf op te rukken. De vloek van Sture, zou men kunnen zeggen, gold meer dan de zegen van alle vorsten Europa's te zamen.</p>
<p>Een zoo groote populariteit uit gewone oorzaken te verklaren, zou onmogelijk zijn. Alleen uit de vereeniging van alle gaven, die zijn volk hoogstelde, laat zich zulk een liefde begrijpen; Zweden zelf in al het goede, dat tirannie en tweedracht er in hadden overgelaten, verlichaamlijkte zich in hem. Hierin lag zijn kracht, maar ook de reden van zijn zwakheid. Hij was de uiting van het hoogste <hi rend="spat">in</hi> zijn volk, maar hij stond niet <hi rend="spat">boven</hi> zijn volk. Hij kon zijn natie zoo gelukkig maken, omdat hij haar idealen: vrijheid, heldenmoed en trouwhartigheid, vertegenwoordigde, doch hij moest haar juist daarom ook in al het leed doen deelen, dat voor idealen in het werkelijke leven is weggelegd. Vrijheid, zegt men, bestrijdt de tirannie; veeleer moet men zeggen, dat dwingelandij door dwingelandij overwonnen wordt, en dat de meeste hervormers, op welk gebied dan ook, fanatisme met fanatisme te keer gingen. Luther, Calvijn, Cromwell zegevierden door kracht over kracht, niet door zachtheid, en list wordt beter met list dan met trouwhartigheid afgewend. Had Sture Christiaan bedrogen, zooals deze 't hem deed, had hij zijn onverzoenlijken tegenstander Gustaaf Trolle gedood in plaats van hem het leven te redden, en het onrecht der kerk met geweld vergolden, in plaats van stipt de rechten van een lichaam te eerbiedigen, dat er slechts op uit was hem van de zijne te berooven, hij had opgehouden het ideaal te zijn, dat zijn volk nu als heilig in hem vereert, maar hij zou den terugkeer en de zegepraal van zijn vijand waarschijnlijk belet hebben. Versterkt door de middelen, die de
<pb n="680"/>rijksvoogd versmaadde, kuiperij aan vreemde hoven, het in dienst nemen van vreemde troepen tegen zijn eigen onderdanen, omkooping en leugen, rukte deze in 't begin van 1520 op nieuw tegen Zweden aan, helaas! door maar al te veel Zweden begunstigd.</p>
<p>Sture kende deze handelingen, en als hij naar het oordeel van sommigen zijner raadslieden geluisterd had, zou hij ze met gelijke munt vergolden hebben, maar hij wilde liever voor de vrijheid van zijn volk sterven en ze rein in het graf meenemen, dan ze voor zijne natie bewaren, doch bevlekt door schuld. Beter met eer vallen dan met schande overwinnen, die spreuk stond in zijn borst gegrift, en ze kwam tot vervulling.</p>
<p>Bij Bogesund, een klein plaatsje in Wester Göthland, had zich het aan wal gekomen Deensche leger in slagorde geschaard, toen hun aanvoerder hoorde, dat Sten Sture hem daar tegemoet gesneld was. Er heerschte een vreeselijke koude, en de Zweden stonden achter het ijs, dat de rijksvoogd tot hooge wallen had laten opwerpen. In zijn harnas gehuld, den purperen mantel<note n="1)" place="foot">Zoo wordt zijn kleeding in den ‘Gustaaf Wasa’ van koning Gustaaf III beschreven. Het witte paard, dat hij bereed, maakte hem tot zijn nadeel overal kennelijk en vormde een mikpunt der Denen.</note> om de schouders geworpen, reed hij nog eens door zijne troepen, hen tot de oude dapperheid aansporend, en het gezicht van hun jongen, schoonen en geliefden heerscher bracht het geheele leger in geestdrift. Met moeite kon hij een deel zijner manschappen bewegen achter hun kille verschansingen te blijven, het meerendeel stormde met wilde hevigheid op de Denen los, hij zelf vooraan, de eerste in het gevaar. De fortuin scheen haar dapperen ridder nog eens te willen omarmen. Op zulk een onstuimigheid niet rekenend, deinsden de Denen, bij wie Sture toch reeds een bijgeloovige vrees verwekt had, terug, en hun tegenstanders drongen jubelend vooruit, toen een kogel het paard van den rijksvoogd trof en in 't zelfde oogenblik een ander hem de zijde doorboorde. Hij stortte neer; bemoedigd staakten de Denen hun vlucht. Geen der soldaten dacht meer aan den slag, het lot van hun aanvoerder vervulde alleen de gemoederen. Van een geregeld gevecht was geen
<pb n="681"/>sprake meer; hem zoo mogelijk nog te redden en in zekerheid te brengen, was de eenige gedachte der Zweden. Men droeg hem uit het gedrang en streed alleen nog voort om zijn terugtocht te dekken. Dit gelukte, maar de slag van Bogesund was verloren. Wat het zwaard der vijanden niet deed, dat deed het verraad, dat den Zweden, door een van hun eigen ontaarde zonen geleid, in den rug viel en als een niet te weerhouden stroom zich over 't land heengoot.</p>
<p>Het bewaren van Stockholm gold nu als eenig doel. Ook Sture, uit zijn bedwelming bijgekomen, richtte zijn laatste blikken daarheen. Hij gevoelde, dat zijn wond doodelijk was, maar hij hoopte de hoofdstad nog te kunnen bereiken. Zij was, vóór zijn vertrek, van wapenen door hem voorzien, en haar verdediging scheen niet zonder kansen. Nog kon de eendracht der Zweden hun land redden; hij zond dus een der zijnen naar Westeraes en liet Trolle het gebeurde melden, hem smeekend zich tenminste nu een trouwen burger te toonen. De dood, ‘de groote verzoener,’ zoo liet hij hem zeggen, ‘had hun twist beslecht, en stervende lippen hadden het recht van vermaning en waarschuwing; in naam van het vaderland, dat zoo zwaar getroffen was, eischte hij van hem het vergeten aller persoonlijke grieven.’ Roerde zijn bede het hart van den bisschop? Tot eer der menschelijke natuur zij het geloofd, dat zijn antwoord, aan Sture gegeven en later zoo schandelijk gebroken, hem op dat oogenblik ernst was en hij werkelijk meende, ‘dat het, verre van koning Christiaan bij te staan, zijn hoogste ijver zou zijn, hem te bestrijden’<note n="1)" place="foot">Fryxell t.a. p. II 254.</note> Maar de prelaat, zegt Holberg<note n="2)" place="foot">t.a. p. II 60.</note> ‘schoot zelden naar het punt, waarop hij mikte,’ en zijn eeden dienden meestal alleen om gebroken te worden. Ook dezen eed verwaaide de wind; doch zooveel tenminste werd er door bereikt, dat de rijksvoogd met meer rust in de toekomst zag, die, zooals hij nu voelde, nooit tot een heden voor hem worden zou. De schoone stad aan den zonnigen Mälar nog eenmaal weer te zien, was hem niet gegeven. De vermoeienis van het vervoer op de ruwe ijssleden, de vreeselijke koude, het gebrek aan verpleging, en nog meer de zorg voor het
<pb n="682"/>land, welks beschermer hij geweest was, sloopten zijn laatste kracht; wel bracht men hem binnen Stockholm, maar het was een doode, dien de jammerkreten der menigte inhaalden.</p>
<p>Oordeelen over een leven te vellen, welks daden bij bloote vermelding reeds een oordeel zijn, is onnoodig. De zwakheden in groote persoonlijkheden, de misdrijven van een karakter eischen beoordeeling, omdat hun vonnis tegelijk hun verklaring is, het goede en groote spreekt voor zich zelf. De hoogste lof bestaat niet daarin, een deugd te kunnen aanwijzen en roemen, maar daarin, geen fout lakend er tegenover te moeten stellen. Zoo hebben ook de Zweedsche geschiedschrijvers geen schooner lijkrede op hun laatsten rijksvoogd weten te houden, dan in de vermelding van zijn eigenschappen zelf, en het leven van den man, die ‘de macht eens konings had, en toch een trouwe onderdaan van de wet was, die hij zelf geven kon,’<note n="1)" place="foot">Dalin t.a. p. II 692.</note> is tot rechter van zijn leven gemaakt. Zweden's idealen werden met hem begraven, opdat de schoonste werkelijkheid komen mocht, de vrijheid, die Sture had voorbereid maar niet had mogen aanschouwen; want de lente, die den winter verdrijft, kan niet ook de vruchten des zomers doen plukken, en de illusie moet sterven, wil ze als waarheid herboren worden.</p>
<p>In het eerst echter scheen het, alsof met zijn dood ook alle hoop en kracht het volk verlaten had. Stad op stad gaf zich aan de Denen over, en de boeren van Dalecarliën, die alleen nog hier en daar ten strijde trokken, konden, van hun aanvoerder beroofd, het verderf niet keeren; zij hadden nog de oude kracht, maar de gedachte, die hen vroeger in Sture leidde en bezielde, was nu verdwenen.</p>
<p>Verslagen bukte alles, slechts binnen Stockholm trachtte nog ééne vrouw Christiaan's macht te weerstaan. Dat was de weduwe van den rijksvoogd, de schoone, trotsche Christina Gyllenstierna. Zij had den moed van haar gemaal, en toen zij in haar rouwgewaad onder de burgers verscheen, en het zwaard trekkend hen opriep de stad te verdedigen, wekte dat gezicht zelfs in de onverschilligste harten geestdrift op, en men zwoer zich tot het uiterste te weren. Maar geestdrift is als de brand, die door een vonk ontstoken wordt, maar
<pb n="683"/>niet voortgaat, of er moet een voorwerp te verteren zijn; en een belegering kan worden volgehouden, zoolang men maar eenige hoop op ontzet heeft, doch ook niet langer. Hier nu bestond niets van zulk een hoop, en toen Christiaan een verdrag liet aanbieden, toen honger en ziekte hoe langer hoe heviger gingen woeden, toen de oogen, die verlangend in 't verschiet staarden, alleen nieuwe troepen en schepen van den vijand, maar nooit een redder konden zien, toen doofde de snel opgewekte geestkracht weder uit.</p>
<p>In September 1520 ging de stad over. Volgens de capitulatie, door Christiaan eenerzijds en door Sture's weduwe, de voornaamste edelen en de overheid van Stockholm anderzijds geteekend, zouden de burgers al hun privilegies, goederen enz. behouden, terwijl een algemeene amnestie beloofd werd voor het verleden. Twee dagen daarna, den 14<hi rend="sup">den</hi>, deed de koning zijn intocht.</p>
<p>Het volk was somber en gedrukt, en het uiterlijk van zijn nieuwen meester verbeterde die stemming niet. Met toorn in 't hart berekende Christiaan, niet de waarde van zijn bezit, om er zich in te verheugen, maar alleen de moeite die 't hem gekost had, om over zijn wraak te peinzen en een mogelijk verlies te verhoeden.</p>
<p>Hij legde een sterke bezetting in de stad; zijn eigenlijke plannen echter zou zij nog niet ten uitvoer zien gebracht, daartoe was tijd en vóór alles de hulp zijner Deensche raadslieden noodig. Hij keerde daarom naar Denemarken terug en bracht hier nieuwe manschappen op de been, want zijn plan was van dien aard, dat het den arm van het geweld eischte. Sigbrits huis zag in die dagen veel personen in en uit gaan; de draden van 't net dat Zweden omsponnen hield, waren hier bevestigd; en toen Christiaan reeds vijf weken later zich weer naar Stockholm begaf, rustte op zijn voorhoofd een schaduw, donker als het bloed, dat hij vergieten zou.</p>
<p>Met luister hield hij ditmaal zijn intrede. De vrees had diezelfde straten versierd, uit welke de haat hem zoolang verdreven had, en daar vleierij altijd het schild der zwakken is, trachtte een schijnbare vreugde aan onvrijwillige onderwerping de herinnering van vrijwillig verzet te benemen. Zoo Christiaan huichelde, zijn nieuwe onderdanen hielpen hem daarin. ‘Weithin roch es nach Meineiden,’ die woorden, op
<pb n="684"/>een lateren tijd toegepast, hadden reeds over deze dagen kunnen worden uitgesproken. Prachtige feesten, vleiende toespraken, betuigingen van genegenheid uit den mond des konings, die den bijl reeds geslepen hield, en uit den mond der bedwongenen, die reeds over nieuwen opstand peinsden, wisselden elkander af, maar de Zweden waren lichtgelooviger dan hun meester; zij lieten zich door den warmen handdruk van Christiaan wijs maken, dat hij inderdaad vergeten had, hoe de hand, die hij vatte, eenmaal de wapenen tegen hem gevoerd had, en zelfs de aanwezigheid van hun grooten vijand Gustaaf Trolle verstoorde die rust niet. Eenige dagen verliepen in vroolijkheid en feesten, tot alles gereed was; toen trad, terwijl de voornaamste edelen en geestelijken zich op het kasteel bevonden, Gustaaf Trolle voor den koning en eischte in naam der kerk vergoeding voor het onrecht, hem door zijn afzetting aangedaan<note n="1)" place="foot">De gevolgen dier aanklacht zegt men, dat Trolle niet berekende. Holberg t.a. p. II. 75, ook Dalin II. 704 en Geijer t.a. p. I. 249. Uit het verder verloop der zaken zou men echter wel tot zijn bewuste deelneming daaraan mogen besluiten. Hij kende Christiaan te goed, om het gewicht zijner woorden niet te doorzien.</note>. Christiaan antwoordde ter gunste van den bisschop en liet den pauselijken brief, waarbij Sture en diens aanhangers als ketters in den ban gedaan werden, voorlezen. Verontwaardigd kwam Christina Gyllenstierna hiertegen op. Met al den beleedigden trots eener vorstin en den moed eener vrouw, die gewoon was onderwerping te ontvangen maar niet te geven, herinnerde zij den koning aan zijn plechtigen eed, dat hij het aandenken van haar gemaal in eere zou houden, en toen Christiaan de behandeling van Gustaaf Trolle als een den dood verdienende misdaad voorstelde, die Sture, als hij nog leefde, zwaar te boeten zou hebben, antwoordde zij fier, ‘dat ze hem bezwoer een weerlooze vrouw, die tranen in plaats van wapenen had, niet
verder te bedroeven<note n="2)" place="foot">Dalin t.a. p. II. 705.</note>; leefde haar gemaal nog, de koning zou zijn rechter niet behoeven te zijn, want hij had Stockholm nooit als rechter gezien. Overigens hadden de standen eenstemmig Trolle's vonnis bekrachtigd en haar echtgenoot was dus aan geen onwettige daad schuldig.’ De stoute woorden der schoone vrouw waren Christiaan ditmaal zeer
<pb n="685"/>welkom, hij begeerde die akte te zien, en toen zij aan zijn verlangen voldeed, rees hij op en verklaarde alle onderteekenaars voor ‘rebellen en ketters, wier oogenblikkelijke gevangenneming de veiligheid van den staat eischte. ‘De poorten van het kasteel waren gesloten, een sterke wacht stond gereed, en de argelooze, niet gewapende edelen waren spoedig in verzekerde bewaring gebracht. Daarna begon het gerecht. ‘De koning had wel als koning vergeven, maar nu strafte hij als gevolmachtigde’ van den paus<note n="1)" place="foot">Schlegel t.a. p. bl. 222.</note>, zoo luidde de reeds lang te voren bedachte formule, en de gevangenen waren als ketters natuurlijk des doods schuldig. De ban, over hen uitgespoken, werd als doodvonnis aangemerkt, ofschoon Christiaan, had hij consequent willen handelen, dan elken Zweed het leven had moeten nemen, daar de paus de zaak gemakshalve in het groot behandeld, en het geheele land met zijn vloek beladen had. Zulk een doortastende maatregel zou misschien ook wel naar den wensch des konings geweest zijn; voorloopig echter vergenoegde hij er zich mee, zijn volk het vreeselijke exempel te stellen, dat den 8<hi rend="sup">sten</hi> November 1520 een eeuwige vermaardheid verleend heeft.</p>
<p>Somber en zwaar rustte die dag op de muren van Stockholm. Alle poorten waren gesloten, op de groote markt waren kanonnen geplaatst en sterke afdeelingen soldaten doorkruisten de stad. Tegen den middag werden de gevangenen voorgebracht. Zij hadden dien morgen hun doodvonnis vernomen, en daar zij als ketters heetten veroordeeld te zijn, was hun elke geestelijke bijstand ontzegd, terwijl hun ook geen tijd gegund werd eenige beschikking te maken. Velen onder hen hadden nog kort geleden aanzienlijke beleeningen ontvangen, zij hadden nog gisteren vroolijk feestgevierd, maar hun moordenaar, die, naar men zegt, uit een venster toekeek<note n="2)" place="foot">Dalin t.a. p. II. 705.</note>, had de voldoening niet, hen voor den dood te zien sidderen; het waren geen smeekende blikken, het waren blikken van verontwaardiging en haat, die uit hun oogen drongen. ‘Op de driemaal knielend gedane bede van den aartsbisschop Trolle,’ zoo luidde de verklaring, die een Deensche ridder voorlas, ‘had de koning deze ketters en verraders eindelijk aan hun
<pb n="686"/>rechtmatige straf prijs gegeven,’ maar de prelaat van Skara viel hem met luider stem in de rede en riep: ‘niet wij zijn verraders, bij den koning wonen onwaarheid en list, doch Gods wraak zal hem treffen.’ ‘Zweedsche mannen,’ riepen anderen, ‘spiegelt u aan ons, wij hebben den tiran geloofd en werden verraden; hoedt u ons voorbeeld te volgen.’ Daarop ving het bloedige werk aan. Eerst werden de geestelijken, de ridders en wapenknechten en eindelijk de leden der stedelijke overheid onthoofd. Verscheidenen onder hen hadden zich door hun onderwerping en ijver voor Christiaan tegen het vaderland bezondigd, maar zij maakten in hun moedigen dood de fouten van hun leven goed. Het bloed stroomde door de straten, en de scherprechters moesten elkander afwisselen, zoo vaak moest de bijl toeslaan. Een burger werd onthoofd, omdat hij, onder de toeschouwers staande, bij het zien dezer gruwelen in tranen uitbaatte, een ander omdat hij toevallig langs de rechtplaats kwam. Vier en negentig personen werden op dien middag gedood, in den loop der volgende dagen misschien nog meer. Eenige bedienden der vermoorde edelen werden gegrepen, en ofschoon zij niet wisten, wat er gaande was, opgehangen; ieder die in handen der Denen viel, kon een smadelijken dood wachten. Dalin zegt naar waarheid, dat het in die dagen een levenskwestie was, in Zweden geboren te zijn<note n="1)" place="foot">T.a. p. II. 707.</note>, en zelfs de dooden, die in Zweedsche aarde rustten, waren niet veilig. Het lijk van den rijksvoogd en dat van een kind van hem, dat acht dagen oud, gestorven was, werden opgegraven, en de koning koelde zijn woede aan den doode, dien hij levend niet had kunnen bereiken, op dierlijke wijze, waarna hij de stukken verbranden liet en op Trolle's verzoek hetzelfde met een van Sture's sekretarissen deed, een bewijs te meer, dat deze wreedheden volkomen met de wenschen des bisschops overeenkwamen.</p>
<p>Daarna liet de tiran Christina Gylenstierna roepen, greep haar ruw aan, en liet haar kiezen, of zij verbrand of levend begraven wilde worden. Zij gaf geen antwoord; bewusteloos stortte zij aan zijn voeten neer. Zelfs zijn wreedste raadslieden waren getroffen en verhieven hun beden voor haar. De stem
<pb n="687"/>der verontwaardiging was zoo algemeen, dat in het hart van den koning een vrees ontwaakte, die haar niet durfde trotseeren. Hij vergenoegde zich dus haar van al haar goederen te berooven en haar gevangen te houden.<note n="1)" place="foot">De verdere lotgevallen der schoone, kloeke vrouw wekken, zoo zij al geen schaduw op haar helder beeld werpen, toch zeker leedwezen op. Na haar bevrijding huwde zij in 1528 een edelman, Ture Jonson Rosen geheeten, voornamelijk door toedoen van Gustaaf Wasa, die haar verbinding met Christiaans veldheer, Severin Norrby, vreesde, daar de stoutmoedige Deen een gevaarlijke mededinger worden kon, en zij, naar men zeide, hem reeds in 't geheim haar woord gegeven had. Holberg t.a. p. II 146. Dalin III t.a. p. 117 Norrby verdiende de liefde eener vrouw, maar toch doet het pijnlijk aan, dat de weduwe van Sten Sture haar hand aan den vreemdeling gereikt zou hebben, die eenmaal haar echtgenoot bevochten had. Zij bewaarde haar trouw voor dən koning, ondanks alle aanvechtingen, met een vastheid, die men ook voor het aandenken van haar gemaal in haar zou gewenscht hebben.</note></p>
<p>Vervolgens begon het gerecht in de provinciën. De gruwelen, hier voorgekomen, overtreffen alle vreeselijkheden in Stockholm. Alleen de tooneelen der Praetorianen te Rome kunnen een dergelijk beeld van geweld en onderdrukking voor den geest roepen. Het volk werd tot den bloede toe uitgezogen; verminkingen en geeselstraf troffen hen, wier leven men spaarde, en zij mochten zich gelukkig prijzen, want Christiaan vergenoegde er zich niet mee zijn doodvonnissen te laten voltrekken, hij deed als Atreus, den blooten dood tot een weldaad makend, die zijn slachtoffers eerst met lange martelingen kochten. Kruisigingen, langzame verdrinking, alle wreedheden die het sterven verschrikkelijk kannen maken, komen hier voor; de hoogste ouderdom en de teederste jeugd verwierven geen verschooning.</p>
<p>In Finland werd de tachtigjarige bisschop Hemming Gaed onthoofd; te Joncöping liet de koning een Zweedsch gezinden edelman, Lindorm Ribbing, met zijn beide zoontjes van acht en zes jaar dooden. Toen de jongste knaap zijns broeders bloed zag vloeien, zeide hij met kinderlijke onschuld tegen den beul: ‘beste man, maak mijn buisje niet zoo vol bloed, als gij het mijn broertje gedaan hebt, want dan krijg ik knorren van mama.’<note n="2)" place="foot">Fryscell t.a. p. II. 273.</note> De scherprechter werd door de argeloosheid van het kind zoo getroffen, dat hij zijn zwaard
<pb n="688"/>neerwierp en weigerde het om te brengen. Maar Christiaan kende geen zoodanig medelijden, hij liet één zijner dienaars roepen en door dezen eerst den knaap en vervolgens den teerhartigen beul om het leven brengen. Later, toen zijn eigen zoon hem plotseling ontviel, en hij in den kerker tijd had zijn daden te overdenken, zegt men, dat hij in angstige vertwijfeling uitriep: ‘dat is de straf voor het geen ik te Jonköping gedaan heb,’ en in zijn droomen het beeld dier vermoorde kinderen verschijnen zag. Het rechtsgevoel der menschelijke natuur moet de waarheid dier woorden aannemen; want misdaden als deze zijn een hoon voor haar, die ze niet mag gelooven dat ongestraft bleef.</p>
<p>Voelde de tiran echter vooreerst geen wroeging, zijn beter gezinde dienaars toonden hun verontwaardiging. Eén zijner beste veldheeren, die de Denen bij Bogesund aangevoerd had, verklaarde openlijk zulk een meester niet langer te willen dienen, en de gezant, die door Karel V bij zijn krooning te Stockholm gezonden was, verliet het land, zeggende dat hij God aanriep om zulke misdaden te rechten, want dat menschen daarvoor geen straf hadden. Ook Severin Norrby redde velen Zweden het leven, en toen Christiaan het land eindelijk verliet, waar de bijna in elke plaats opgerichte galgen met halfverteerde lijken er aan, de rouw van honderden weduwen en weezen, de smarten der verminkten, de nog rookende puinhoopen van huis en hof hem aanklaagden, toen was er slechts ééne stem, die niet in den kreet van toorn deelde, welke over hem opging, en die stem was altijd veil geweest om, voor de bedrukten zwijgend, den lof der tirannen te zingen. Paus Leo I verklaarde plechtig door den mond van zijn legaat, dien hij gezonden had om het gedrag des konings te onderzoeken, dat ‘deze zoo rein als een engel was, die alles volgens den wil der kerk gedaan had.’<note n="1)" place="foot">De noot bij Ekendahl t.a. p. II. 340.</note></p>
<p>Maar ‘het bloed, door de aard, zijn moeder, opgevangen,</p>
<p>Verhardt tot steenen monument der wraak</p>
<p>En vloeit niet weg;’ die spreuk der oudheid, ingegeven door heilig rechtsgevoel, kon geen paus verkrachten, en
<pb n="689"/>Christiaan vermoedde niet, toen hij Zweden verliet, dat het gevaarlijk is alle krachten van een volk gebroken te hebben, want dat dan de vertwijfeling geboren wordt, die een nieuwe en vreeselijke kracht is, omdat zij alles winnen en niets verliezen kan. Zij was het, die in de smarten dezer dagen ter wereld kwam, en onbewust liet hij haar op de met bloed gedrenkte en in vlammen gezengde landouwen achter, die hij voor goed onderworpen waande. Ja, reeds had zij den man gevonden, door wiens lippen zij spreken wilde, den man, wien Christiaan in het Stockholmer bloedbad alles ontnomen had, behalve zijn wrok en zijn moed.</p>
<p>Onder de gijzelaars, die hij zoo verraderlijk meegesleept had, zagen wij ook den jongen Gustaaf Wasa. Uit een der eerste Zweedsche huizen gesproten en door zijn moeder aan de Sture's vermaagschapt,<note n="1)" place="foot">Sammandrag of Swea Rikcs Historia. Lagerbring. VII. 12. vlg.</note> was hij aan het hof van den rijksvoogd opgenomen en diens gunsteling geweest; een hard lot zou hem, eenmaal in Christiaan's handen, naar ieders gedachte, voor deze dubbele misdaad straffen. Maar, ofschoon in Zweden geboren en een der voornaamste strijders bij het gevecht van Braenkyrka - welk laatste misdrijf, zoo men 't eerste al onvrijwillig kon noemen, te erger straf te verdienen scheen -; ofschoon om zijn haat tegen Denemarken reeds als knaap bekend, spaarde een onbegrijpelijke zachtheid des konings niet alleen zijn leven, maar zonderde hem zelfs van de overige gijzelaars uit, die een zeer harde gevangenschap vonden. Zijn bloedverwantschap met een voornamen Deenschen edelman verschafte Wasa weldra een bijna volkomen vrijheid, en zelfs toen Christiaan vertrok om Sture te onderwerpen, het bloedbad reeds in den zin, had hij de raadselachtige onvoorzichtigheid, zijn jongen gevangene geheel uit het oog te laten. Iets van de geheimzinnige vrees, die meer dwingelanden het wapen tegen den persoon, dien zij haatten en die in hun macht was, ontnomen heeft, moet in de borst des konings voor Gustaaf gewoond hebben. Gelijk de Romeinsche Caesars vaak hun latere moordenaars, gelijk Karel I Cromwell spaarde, ja zelfs een Iwan de schrikkelijke geen hand aan den eenigen man durfde slaan, die den moed had hem te dwarsboomen en van zijn gunsteling zijn tiran
<pb n="690"/>geworden was, zoo ondernam ook Christiaan niets tegen den jongeling, die bestemd was de oorzaak van zijn val te worden, en dien hij, volgens alle berichten, reeds nu vreesde. Zich op de heiligheid van Wasa's belofte, om niet te ontvluchten, verlatend, gaf hij hem de vrijheid, en verliet het land zonder dit geschenk te beperken.</p>
<p>Misschien rekende hij, die nooit trouw hield, ook hier op de trouw van een Sten Sture, maar Gustaaf was een ander man als de idealistische rijksvoogd. Vroeg gerijpt, en begaafd met een kalmen, helderen blik, die de dingen zag zooals ze waren, niet gelijk de rijksvoogd, zooals ze moesten zijn, stond zijn doel, Zweden vrij te maken, hem vast voor oogen, en hij was besloten het, ten koste van alle middelen, te bereiken. Sture ontving een beleediging om ze te vergeven, Wasa om ze te straffen en daardoor haar herhaling te beletten; gene was onvoorzichtig, want hij was altijd zich zelf, deze was buigzaam genoeg zich naar den aard der menschen, met wie hij te doen had, te richten. Sture zeide de waarheid, waar hij ze dacht, Wasa verzweeg ze, zoodra hij van haar bezit zich bewust was geworden; gene meette de anderen naar zijn eigen gedrag, deze gedroeg zich al naar hij hen gemeten had. De rijksvoogd rekende op trouwhartigheid eer hij ze ontving, zijn opvolger ontving getrouwheid, eer hij er op rekende, en achtte zich tegenover een eedbreker ook niet door eeden gebonden. Toen de berichten van Zweden's gevaar tot hem kwamen, toen de taal der Denen hoe langer hoe overmoediger werd, toen kon hij niet langer als een werkelooze toeschouwer in den vreemde blijven. Hij verkleedde zich en bereikte een schip, dat hem naar Lubeck voerde, waar hij zich onder bescherming van den magistraat stelde, die ook weigerde hem weder aan de Denen uit te leveren. Daarna begaf hij zich naar Zweden, waar hij langs omwegen het goed van zijn zwager, graaf Brahé, bereikte, die op het punt stond ter krooning van Christiaan naar Stockholm te vertrekken. Vergeefs dat Wasa hem waarschuwde, en zelfs zijn eigen plannen niet verborg. Zijn zuster Margareta viel hem om den hals, en riep in tranen: ‘Gustaaf, gij stort u zelf in het verderf: zoo gij den koning bevechten wilt, men zal u bannen en al uw goederen zult gij verliezen.’ ‘En die zich onderwerpen, het leven,’
ant-<pb n="691"/>woordde haar broeder, bijna met dezelfde woorden, die Oranje later in soortgelijke omstandigheden tegen een even verblinde, tegen Egmond gebruikte; helaas, even profetisch.</p>
<p>Weldra kwam de tijding van het bloedbad. Een oude dienaar bracht Gustaaf het bericht, dat zijn vader en zwager onthoofd, zijn moeder en zusters gevangen waren, terwijl hij zelf vogelvrij verklaard en een prijs op zijn hoofd gezet was. Ofschoon op 't ergste voorbereid, trof de slag, die hem met eenmaal van alles beroofde, den sterken man op zoo vreeselijke wijze, dat zijn krachten een oogenblik gebroken schenen. De eerste tranen, die zijn oogen bevochtigden nadat hij de kinderjaren ontgroeid was, stroomden over zijne wangen, en hij verborg het gelaat aan de borst van den ongeluksbode, om uit te schreien. Dan richtte hij zich op en zwoer met de vastberadenheid der wanhoop, dat hij zijn land bevrijden zou. De tiran had alle banden der gehoorzaamheid verbroken, en als de apostel van het verzet, zoo wilde hij nu predikend door de landen trekken. In Dalecarliën, hoopte hij, zou zijn woord verhooring vinden.</p>
<p>Doch de weg daarheen was door Deensche troepen bezet, en een zwerftocht vol oneindige moeielijkheden zou eerst voor Gustaaf aanbreken. Overal vervolgd, dwaalde hij in allerlei verkleedingen van plaats tot plaats. Hij verhuurde zich als mijnwerker, maar zijne fijne, blanke handen wekten verdenking, en hij vluchtte verder, om als boerenknecht zijn brood met dorschen te verdienen. Hier ontdekte een meid onder zijn grof wollen buis een geborduurden zijden kraag, en de huisheer, die al lang bij zijn knecht zekere voorname manieren had opgemerkt, eischte nu een bekentenis, die Gustaaf ook deed. Hij spoorde hem aan zijn plannen op te geven, maar hielp hem toch voort en Wasa zwierf nu weder in groot gevaar rond. Eens stond hij aan het vuur van een woning waarin hij toevlucht gezocht had, toen de Deensche soldaten, die hem vervolgden, binnentraden. Alleen de tegenwoordigheid van geest der huisvrouw redde hem. Zij gaf hem een harden slag, en riep scheldend: ‘staat gij daar weer, luie vlegel? hebt ge nooit nog een vreemd gezicht gezien? pak u weg en ga aan 't werk.’ De Denen, die Gustaaf Wasa's trots kenden, konden niet vermoeden, dat hij zich zulk een behandeling zou laten welgevallen, en verwijderden
<pb n="692"/>zich weer, waarna zijn meester hem in een wagen met hooi verborg en zoo uit de bezette plaatsen voerde. Onderweg staken de vervolgers met hun lansen door het hooi en Gustaaf werd vrij sterk gewond, maar hij liet geen geluid hooren, en toen het bloed, op den weg vloeiend, hem zou verraden hebben, bracht zijn beschermer een der paarden een wond toe, waardoor ook dit gevaar voorbij ging.</p>
<p>Eindelijk kwam Wasa in Dalecarliën en riep 't volk op tot verzet. Maar de boeren waren strijdensmoede, en die tot hen sprak was een vreemdeling, hij kwam niet met den naam, dien zij liefhadden, op de lippen, het waren niet de beminde trekken, die zij in hem terugzagen; nu Sture dood was, luidde hun antwoord, kon men zich even goed aan Christiaan onderwerpen als aan ieder ander; hun geluk was toch voorbij; onder wien zij ongelukkig waren, kon hun onverschillig zijn. Ontmoedigd zag hij zich overal afgewezen; als de Dalecarliërs zelf zich niet verzetten, dan was 't met Zweden gedaan, en hij gaf zijn land verloren. Reeds was hij op het punt om de Kjölen te beklimmen en naar Noorwegen te gaan, vertwijfeling in het hart, toen renboden hem bereikten en terugriepen. Op zijn vraag, wat men begeerde, antwoordden zij, dat men in Dalecarliën nu de waarheid wist, en slechts op zijn aanvoering wachtte, om tegen den tiran op te staan.</p>
<p>De oorzaak dier plotselinge verandering was in 't bericht gelegen, hetwelk de boeren eerst nu van een vluchteling uit Stockholm vernomen hadden, 't bericht van den smaad, dien Christiaan het lijk van hun geliefden meester had aangedaan. Wat zij niet tot redding der levenden gewild hadden, dat deden zij thans tot wraak der dooden. In een ommezien waren allen gewapend, en toen de Deensche koning in zijn land terugkwam, toen stond het kroost van de vaders die hij vermoord had gereed en de geest der verslagenen voerde hun legers aan.</p>
<p>Bij Brunebacks Elb behaalden Gustaafs benden haar eerste voordeel, hetwelk te hooger geschat werd, omdat het op den gehaten Trolle behaald werd, die door Christiaan in zijn afwezigheid met een groot deel van het gezag bekleed was. Verschillende oude volksliederen<note n="1)" place="foot">Twee er van staan bij Geijer t.a. p. II. 21 vlg.</note> vieren de gebeurtenis,
<pb n="693"/>waardoor vele Denen het leven verloren en Wasa's gezag aanmerkelijk toenam. Op den laatsten April 1521 viel Westeräs in zijne handen. Van nu afaan, werd zijn leger met den dag grooter. Hij hield strenge krijgstucht, en zorgde dat zijn manschappen, waar ze hem niet beminden, hem vreesden, zoodat zijn heerschappij over hen een onbepaalde was. De gewone klip, waarop, bij een boerenleger, zoo licht gestrand wordt, en die ook Sture niet had kunnen ontgaan, vermeed zijn beleid; het uitzicht op een zegepraal verlokte hem nooit tot een slag, waar hij dien niet volkomen onvermijdelijk vond, en hij deinsde niet voor de ontmoedigende werking eener mogelijke nederlaag terug, waar hij den prijs groot genoeg oordeelde, om er de schande voor te wagen. ‘Gustaafs baan was niet de baan van schitterende daden, toch was zijn leven een glansdaad’,<note n="1)" place="foot">Geijer t.a. p. II. 27.</note> die woorden karakteriseeren hem. Hij had niets over voor Zwedens roem, maar alles voor Zwedens belang. Daarom ook ontweek hij de verleidelijke glorie van groote veldslagen, en richtte zijn oog vast op de veel minder schijnende maar veel zwaardere taak der belegering en bevrijding van Stockholm.</p>
<p>In Juni 1521 sloeg hij zijn kamp voor de stad op. Reeds in Juli oordeelde Trolle het noodig naar Denemarken te gaan, om een ontzet te bewerken. Hij werd er koel ontvangen. Christiaan was zeer vertoornd, de Zweden, wier verzet hij zoo zwaar gestraft had, opnieuw in opstand te zien, en de prelaat ondervond dat de uitgediende gunsteling van een tiran als dezen te zijn erger was dan in vijandschap met Sture te leven. ‘Het is uw schuld, dat de Zweden mij haten en weder oproer stichten, nadat ik hen rustig verliet’<note n="2)" place="foot">Fryxell t.a. p. III.</note>, gaf zijn meester hem te hooren, en de trotsche aartsbisschop, wiens gunst eenmaal door de machtigsten begeerd was, moest zich nu door een Sigbrit bespot zien, afgewezen van haar deur gaan, en, vervloekt door zijn volk, veracht in den vreemde leven<note n="3)" place="foot">Hij had de krenking van èn in Zweden èn in Denemarken de reformatie te aanschouwen, in Denemarken door denzelfden man bevorderd, dien hij eenmaal tegen den ‘ketter Stare’ geholpen had. Hij sneuvelde eindelijk in den Lubeckschen oorlog, in 1535. Dalin t.a. p. III. 222.</note>.</p>
<pb n="694"/>
<p>Spoedig genoeg zou Christiaan het bewijs leveren, dat hij ook zonder Trolle's hulp zijn wrok tegen Zweden lucht kon geven.</p>
<p>Als de belegering van Stockholm niet oogenbliklijk opgebroken werd, zoo schreef hij aan Wasa, zouden zijn moeder en zusters het te boeten hebben, en hij hield woord. Van de gevangen vrouwen stierven de meesten door gebrek en mishandeling; de weinigen, die in leven bleven, hadden dit alleen aan de zorg van koningin Isabella te danken, die haar lot vol medelijden trachtte te verzachten. Gustaafs zuster Margareta Brahe werd gered, twee andere zusters echter volgden haar moeder in 't graf<note n="1)" place="foot">Dalin t.a. p. III. 33.</note>, een nieuw onrecht, dat bij Gustaaf om wraak tegen Christiaan schreeuwde.</p>
<p>Door dergelijke wreedheden hield Christiaan zijn aandenken bij de Zweden levendig; voor het overige toonde hij een onbegrijpelijke geringschatting voor hetzelfde rijk, waaraan hij nog kort te voren zooveel menschenlevens had ten offer gebracht. De aangelegenheden van zijn eigen land hielden hem bezig; daaruit alleen laat het zich verklaren, dat hij Wasa's voortgang niet krachtiger stuitte; en die aangelegenheden waren voorzeker verwikkeld genoeg.</p>
<p>Christiaan had, zooals uit het vorige blijkt, de gunst der kerk in hooge mate genoten en haar arm gebruikt. Hij had reden om haar te danken, maar zoo het gevaarlijk was hem tegenstand te bieden, het was tenminste even gevaarlijk hem te dienen. Zijn gunstelingen hebben óf ongenade óf het schavot gevonden<note n="2)" place="foot">Zie Holberg t.a. p. II. 104 vlg. Dalin t.a. p. II. 710. Schlegel t.a. p. 231 vlg. 240 vlg.</note>, want diep in zijn plannen ingewijd en hun bereidwaardig werktuig te zijn stond in zijn oog met een verklaring gelijk, dat zulk een persoon tot alles in staat was, en hen, die ijverig in zijn dienst waren, moest hij vreezen: want zijn dienst, dit wist hij, was een gevaarlijke school.</p>
<p>Uit het feit, dat de kerk hem rein van het te Stockholm vergoten bloed verklaren kon, trok hij enkel dit besluit, dat het lichaam, hetwelk dergelijke daden voor veroordeeling bewaren kon, gevaarlijk was en dus verzwakt moest worden.
<pb n="695"/>Hij kon geen hulp meer van Rome verwachten, maar wel tegenstand als diezelfde hulp eens aan anderen bewezen werd, en de kerk ondervond dus, wat ieder werktuig voor slechte doeleinden ondervinden zal, te worden weggeworpen als het doel bereikt is. Wie gewetenloos dient, mag zich nooit ontbeerlijk maken, want de eenige band, die zijn meester aan hem bindt, is voordeel; is deze weggevallen, dan blijft alleen de vrees over, die den lastigen getuige tot zwijgen wil brengen, en de verachting, die geen genade schenkt.</p>
<p>Christiaan was nauwelijks in Denemarken teruggekeerd, of hij begon zich ter gunste der hervormde denkbeelden in woord en daad uit te spreken. De geestelijkheid ontdekte met schrik, dat zij haar meester gevonden had. Zijn wetten verkortten haar privilegies, zijn handelingen bedreigden haar bestaan. De kerk had het hare gedaan; de denkbeelden van Luther konden hem nog nuttig zijn; het was dus in zijn belang, zich bij deze aan te sluiten, zonder evenwel met den paus te breken, want een dubbel spel was altijd zijn voorliefde geweest. Dat hij zelf de gevoelens der hervormden was toegedaan, is mogelijk, ofschoon de bewerker van het bloedbad te Stockholm, de moordenaar van onschuldige kinderen, de vervolger van dooden, zeker een slechte beoordeelaar van godsdienstige beginselen was, en de overtuiging van een leven, hetwelk niet met een bijzondere kerk, maar mct ieder godsdienstig beginsel in strijd was, weinig te beteekenen heeft<note n="1)" place="foot">Sommige Protestantsche schrijvers hebben zich door Christiaans bekeering tot een zachter oordeel laten bewegen. Zoo Münter t.a. p. III. 83, wanneer hij zegt: ‘De nakomelingschap noemde zijn naam met verwenschingen; eerst aan onze generatie is het weer vergund, bloemen op zijn graf te strooien.’ Dat de in zedeloosheid verzonken kerk haar straf en beperking verdiende, is zeker; maar niemand heeft nog den beul vereerd, omdat hij een rechtvaardig vonnis voltrok. Zoo Christiaan haar hulp gebruikte en haar dan om het loon bedroog, was haar dit te gunnen, want die hulp was een misdaad; maar de moordenaar, die later zelf den heeler van zijn schuld doodslaat, wischt zijn eersten moord daar niet mede uit. De vorst, die van zijn Katholicisme zulk een gebruik maakte, die, Protestant geworden, weer tot de Roomschen wilde terugkeeren, toen zijn belang het meebracht, dien, al stierf hij als hervormde, moeten de Protestanten afwijzen, zeggende: ‘zoo gij u een der onzen noemt, wij erkennen u
niet.’</note>. Niet de reinheid of onreinheid der nieuwe leer, de zaden der toekomst, die in haar besloten lagen, moesten
<pb n="696"/>een geest als Christiaan aantrekken. Hoe laag zijn gemoed stond, zijn verstand stond des te hooger, en de blik, waarmee hij staatkundige gebeurtenissen overzag, reikte verder dan zijn tijd; hij rustte op de toekomst en predikte zijn ervaringen aan een gedachteloos heden.</p>
<p>Reeds in 't begin zijner regeering had hij de overmatige privilegies van den adel trachten te verkorten, nu gaf hij eerst een geestelijk, daarna een wereldlijk wetboek. De bepalingen, die het bevatte, verdienen in vele opzichten Holbergs lof: ‘al zijn wetten zijn van dien aard, dat hij daardoor eer den titel: Christiaan de goede, dan Christiaan de booze verdiend heeft’<note n="1)" place="foot">T.a. p. II. 97. Bij dezen zijn de hoofdwetten van Christiaan te vinden.</note>. De boeren, die in sommige streken nog onder het juk der lijfeigenschap zuchtten, werden vrij verklaard, het uitsluitend handelsrecht des adels en der Hanzesteden gebroken, Koppenhagen tot algemeene stapelplaats gemaakt, en de koning zag reeds nu het onrecht van een zaak in, die zelfs nog in de vorige eeuw, in een zoo vrij en zijn tijd vooruitstrevend land als het onze, alleen tot den prijs van bloed kon worden opgeheven, het onrecht van het bezit van ambten, die men niet bekleedde, en waaruit men toch zijn voordeelen trok.</p>
<p>Aan al deze zaken maakte hij een snel einde, en 't zou onbillijk zijn hem daarin niet te prijzen, maar toch een algeheele lof mag hem niet gegeven worden. Het is zeker, dat de beste wetgever niet altijd de beste rechtsgeleerde is of behoeft te zijn, maar een koning doet wel, wanneer hij zijn eigen bezworen handvesten toch in zoover kent, dat hij, verklarende ze in niets te willen verzaken, geen bepalingen geeft, lijnrecht daarmee in strijd.</p>
<p>Daarenboven beging hij nog een andere fout. Wie te veel hervormt, hervormt in 't geheel niet, en meer te geven dan een tijd vraagt, is even gevaarlijk als haar behoeften niet te voldoen. Christiaan reformeerde à la Struensee, die 600 bepalingen op éénen dag gaf en verwonderd ontdekte, dat men voor zijn vijfhonderd ongevraagde zijn honderd doeltreffende geheel vergat. Door den adel alles tegelijk te willen nemen, ontnam hij hem niets: want voor een gering verlies waagt men weinig, maar waar alles op het spel staat waagt men alles.</p>
<pb n="697"/>
<p>Zoo ging 't ook hier. Lang haatten de edelen den koning, nu gaf zijn uitdaging hen tot een even krachtig antwoord moed. Het vuur had geruimen tijd gesmeuld, thans barstte de vlam uit. Wasa's geluk in Zweden, dat met den dag aangroeide, moedigde de Deensche ontevredenen aan. Er liepen geruchten, dat de koning ook hier als in Stockholm doen wilde. De toenemende hoogmoed van Sigbritta, twisten van den koning met Holstein, nieuwe belastingen, alles vereenigde zich en in Januari 1523 ontving hij van de standen den opzeggingsbrief.</p>
<p>Zij hadden recht om hem aan te klagen. In hun later gegeven verdediging staan zijne misdaden opgesomd<note n="1)" place="foot">Holberg II. t.a. p. 149.</note> en ze vormen een vreeselijke reeks. Maar toch had de koning zich niet zonder recht met de hulp van dien stand kunnen vleien, dien zijn wetten beschermd hadden, en in wiens belang zelfs zijne misdaden geweest waren. Dat echter is de straf der misdaad, dat ze eeuwig door zich zelf veroordeeld wordt; de boeren, die zijn wreedheden gezien hadden, geloofden ook in zijn weldaden slechts valstrikken te moeten zien, zij haatten hem niet, maar ze waren koud voor hem, toen het uur van den nood sloeg. Onder tranen smeekte hij om hun hulp; het ongewone van dit gezicht trof hen, doch ze bleven onverschillig, al werd ook hun verwondering geprikkeld. Misschien, dat vastberadenheid hem had kunnen redden en hun geestdrift nog ontvlammen, maar Christiaan toonde in dit uiterste niet de minste geestkracht. De uitputting der schuld was over hem gekomen. Hij had zooveel misdaden voor het behoud der heerschappij begaan, dat geen nieuwe meer vrucht scheen te beloven, en liefde, dit wist hij, schraagt geen troon meer, die op bloed en schrik gebouwd is. Doodsangst greep zijn hart bij dit nieuwe verzet aan. In benauwde droomen rezen de beelden zijner slachtoffers voor hem op, en daar hij tegen allen, 't zij reeds in daden, 't zij in gedachten, misdaan had, wantrouwde hij allen. Zijn werkeloosheid gaf aan den tegenstand dubbelen moed, want bij een oproer verkeert zich de wet der natuur en baart zwakheid kracht. Weldra zag hij zijn persoonlijke veiligheid bedreigd.</p>
<p>De gedachte eener vlucht won meer en meer de over-<pb n="698"/>hand in zijn verontrust gemoed. Nergens scheen hem meer zekerheid, in iederen blik las hij verraad, in iedere hand vreesde hij een dolk te zien flikkeren, en zoo liet hij dan heimelijk een schip in gereedheid brengen, waarop hij zijn goederen bracht, en in April verliet hij de Deensche kust. Sigbritta verzelde hem, maar zoo woedend was het volk, dat men haar in een koffer had moeten verbergen, om haar veilig over te brengen. Een somber zwijgen deed den koning uitgeleide, en alleen de eerbied voor Christiaans edele gemalin hield van erger terug. Deze schoone, beminnelijke vrouw, op wier onbesmet voorhoofd de Denen zoo gaarne hun kroon zouden gedrukt hebben, volgde ook nu den echtgenoot, die haar zoo vaak en zoo zwaar gekrenkt had, met onwrikbare getrouwheid in het ongeluk. Geen poging om haar terug te houden had mogen slagen, en haar liefde valt als de eenige lichtstraal in dit sombere tafereel van schuld en schande. Met te late erkenning van al wat door zijn willekeur verloren was, van het nutteloos gepleegde kwaad en het verzuimde, nooit meer in te halen goede dat gedaan had kunnen worden, verliet hij zijn land, en zette koers naar het vaderland zijner gemalin, waar hij in Mei 1523 aankwam.<note n="1)" place="foot">Over zijn verblijf in de Nederlanden heeft IJssel de Schepper in zijn: Lotgevallen van Christiérn II en Isabella van Oostenrijk in de Nederlanden, ons uitvoerig bericht. Isabella stierf reeds in Januari 1526 tengevolge der doorgestane angsten en ellende, ruim 24 jaar oud, algemeen beklaagd en bemind. Zie Hoofdst. IV. 163 vlg. In de bijlagen wordt ook nog van Sigbritta Willemsz. gewaagd, wier rol echter met Christiaans vlucht uitgespeeld was, en die thans weder even zoo in het niet verdwijnt als zij vroeger uit het niet was opgekomen. Noch over haar geboorte, noch over haar sterven heeft men eenige zekerheid kunnen erlangen.
<lb/>
Wat haar meester betreft, op wien zij een zoo schadelijken invloed uitgeoefend had, hij zou Denemarken alleen weerzien, om er een harden kerker te vinden. Toen hij later terugkwam, om zijn rechten op nieuw te doen gelden, vond hij zijn straf door aanwending van zijn eigen middelen. Men lokte hem met belofte van veilig geleide en nam hem toen gevangen. Zonder lucht of licht werd hij twaalf jaar in een vertrek opgesloten, dat geen andere opening had, dan die door welke men hem zijn voeding reikte, terwijl een dwerg, later een oud soldaat, zijn eenig gezelschap was. Dan eens in woeste vertwijfeling zijn vijanden wraak zwerend, en strafwerktuigen op de muren van zijn kerker teekenend, dan weer in sombere berusting bracht hij zijn dagen door. Na verloop van tijd werd hij zachter behandeld, maar tot aan zijn dood in 1559 bleef hij een gevangene, door 27 jaren van eenzaam leed zijn fouten boetend. Treffend zijn de woorden hem later in den mond gelegd door Gustaaf III (De Gustavianska Papperen I 14) ‘Où sont donc ces couronnes à mes armes soumis, Mes sujets, mes enfans, mes tresors, mes amis? Tout s'est évanoui, mes remords seuls me restent.’ Het was een tragische straf, dat niet de hand van een Zweed, die persoonlijke wraak kon bestuurd hebben, hem zijn misdaden vergold, maar zijn eigen volk ze door de hand van een bloedverwant voltrok, dien zijn tirannie alle banden van bloedverwantschap zoo had doen verbreken, als hij weleer alle banden der menschelijkheid verbroken had. Wel mocht Christiaan uitroepen: ‘ware ik in Sture's macht gevallen, hij zou mij ridderlijk en Wasa zou mij menschelijk behandeld hebben, maar die van één bloed met mij zijn kennen geen erbarmen.’</note></p>
<pb n="699"/>
<p>Zijn oom Frederik I werd in zijn plaats door de Denen gekroond, en gelijk dikwijls het geval is met de instellingen van een tiran, hief men, om de vele ellende, die zijn verkeerde gesticht hadden, ook zijn nuttige besluiten weder op. Alleen Christiaans tirannie bleef in het leed der slachtoffers zijn sporen nalaten; de heilzame wetten, die hij gegeven had, werden vernietigd, en een harde adelsheerschappij deed het land geen verlichting gevoelen, toen zijn harde koning het verlaten had; niet in Denemarken, in Zweden was het, dat de vrijheid haar zetel opsloeg.</p>
<p>Terwijl Christiaan in wanhoop zijn rijk ontvluchtte, was haar dageraad voor het zoo lang onderdrukte volk opgegaan. Sedert van Deensche zijde geen hulp meer opdaagde, was de vrees voor straf, die meer nog dan de ijver voor zijn zaak aan den koning had gehouden, tot onderwerping geneigd, en Wasa werd overal met blijdschap ingehaald. In April verliet Christiaan Koppenhagen en den 7<hi rend="sup">den</hi> Juni werd Gustaaf te Strengnäs tot koning verkozen. De vervolging der Denen tegen den adel was de beste hulp van hun tegenstander geworden. De grootste en machtigste geslachten waren van hun hoofden beroofd; daardoor verzette zich geen ijverzucht tegen Wasa's keus, en door de ervaring geleerd, gaf men hem een hoogere waardigheid dan die van rijksvoogd, die, hem beneden de Europeesche vorsten stellend, hem minder boven zijn edelen zou hebben verheven, wier bedwang een voorwaarde van Zwedens heil was. Reeds waren alle steden, behalve Stockholm, in zijn hand, en in Juli ging ook zij over. Jubelend ontving hem de burgerij der zwaar geteisterde hoofdstad, en de nieuwe Deensche koning, door gelijke vijandschap tegen Christiaan tot eendracht genoopt, verzette zich niet tegen Wasa's keus. De unie van Calmar
<pb n="700"/>was hiermede verbroken, om niet weer hernieuwd te worden. Zoo er nog eenige vrees in de harten der bevrijden woonde, dan was 't alleen die: zal hij, die ons de vrijheid gaf, zijn eigen geschenk eerbiedigen? zal hij zijn, wat Sture ons was? De uitkomst heeft een gunstig antwoord op die vraag gegeven. Hem ongelijk in vele opzichten, stond hetzelfde doel, waarnaar eens de rijksvoogd gestreefd had, ook den nieuwen koning voor oogen: Zwedens geluk, en zijn regeering bereikte het. Godsdienstige vrijheid, aanzien naar buiten en rust van binnen, dat waren de gaven, die Wasa aan zijn land schenken zou. Een tijd van glorie breekt met Gustaafs kroning voor Zweden aan, en wel mocht het met trots zeggen: ‘duur is de vrijheid gekocht, te heiliger zal zij ons blijven!’</p>
</div>
<div type="chapter">
<interpGrp>
<interp type="primair" value="brin017"/>
<interp type="secundair" value="neder01"/>
</interpGrp>
<pb n="701"/>
<head rend="h3">Nieuwe uitgaven.</head>
<head rend="h4">Henry Havard. La Hollande pittoresque. Les Frontières menacées. Voyage dans les provinces de Frise, Groningue, Drenthe, Overijssel, Gueldre et Limbourg. Paris E. Plon et Cie. 1876.</head>
<p>Ik aanvaard met genoegen de taak, om een woord te zeggen van een boek, dat reeds zijn weg gevonden heeft in de nederlandsche steden en dorpen, aan welker beschrijving het zich heeft gewijd.</p>
<p>Ik bedoel het nieuwe werk, door <hi rend="spat">Henry Havard</hi> voor eenige weken naar Nederland gezonden: ‘<hi rend="spat">La Hollande pittoresque</hi> - <hi rend="spat">Les frontières menacées</hi>’ - een vervolg inhoudend van zijne uitstekend geslaagde ‘<hi rend="spat">Voyage aux villes mortes du Zuiderzee</hi>’, in 1874 afzonderlijk in 't licht verschenen, na eerst bij gedeelten in de <hi rend="spat">Revue Brittannique</hi> bekend te zijn geworden.</p>
<p>Wij zijn sints vele jaren gewoon, dat men in Engeland, Frankrijk en Duitschland allerlei ongerijmdheden over Nederland zegt. Er bestaat eene verzameling legenden over ons vaderland in den vreemde, die ongeëvenaarde komische kracht zou bezitten, ware het niet zoo bitter treurig een der bloeyendste en beschaafdste landen van het europeesche vasteland steeds te zien miskend door buitenlandsche oppervlakkigheid. Maar er komt verbetering. Dr. <hi rend="spat">Sicherer</hi> heeft in 't Duitsch over Nederland geschreven en zeer naar waar-<pb n="702"/>heid, maar ik vrees, dat zijn boek meer aan deze dan aan gene zijde van den Rhijn is gelezen, daar de toon der duitsche geschriften in alles, wat Nederland betreft, uiterst zonderling mag genoemd worden. De hooge trots is soms kwetsend, de nederbuigende welwillendheid alles behalven vleyend. Engelsche bezoekers maakten het niet beter met Nederland. De korrespondent van ‘<hi rend="spat">the Times</hi>’ tijdens de leidsche jubelfeesten heeft er zich een gevestigden naam door gemaakt. Later heeft mr. <hi rend="spat">Frederic Spencer Bird</hi>, van het engelsche konsulaat te Rotterdam, zeer degelijke en goed geslaagde schetsen van ons volksleven in een aardig, klein boeksken uitgegeven, maar zou hij het britsche mededoogen met onze plompe kleinheid hebben gebroken?</p>
<p>De Franschen maakten het vroeger nog bonter, en dachten, dat Peking dichter bij Parijs lag dan Amsterdam. Maar juist in de laatste zes jaren is van fransche zijde een veel degelijker toon tegenover ons vaderland aangeslagen. Reeds had <hi rend="spat">Alphonse Esquiros</hi> - voor eenige dagen overleden - reeds had <hi rend="spat">Emile de Montégut</hi> zich de moeite getroost het geminachte en bespotte Nederland te bestudeeren, toen W. <hi rend="spat">Burger</hi> (<hi rend="spat">Thoré</hi>) onze kabinetten van oude schilderkunst bezocht en beschreef. De hollandsche meesters der XVI en XVII eeuw kwamen in de mode en menig fransche kunstkenner leerde op onzen bodem zijne vooroordeelen vergeten. Thands treft ons de frissche blik van een kunstbeoordeelaar als <hi rend="spat">Eugène Fromentin</hi>, die den Haag en Scheveningen bezoekt, al het eigenaardige waardeert en nergens een ‘mijnheer’, noch eenig Chinees op ons grondgebied uit den weg te ruimen vindt. Maar een der beste vrienden onzer natie toonde zich <hi rend="spat">Henry Havard</hi>, die sedert een vijftal jaren de vruchtbaarste studiën op onze kunst, onze historie en ons volksleven heeft voltooid.</p>
<p>Zijn jongste boek is er het bewijs van.</p>
<p>Men wijte het niet aan ingenomenheid met een geestig en goed vriend, zoo ik gaarne verklaar het uitgebreide reisverhaal door de provinciën Friesland, Groningen, Drenthe, Overijssel, Gelderland en Limburg met even veel belangstelling en genot te hebben gelezen, alsof het hier een der meesterstukken der romantische school gold. <hi rend="spat">Havards</hi> eerste reize met den schipper <hi rend="spat">Sluring</hi> in het kofschip door
<pb n="703"/>de Zuiderzee, toen onze gevierde marineschilder <hi rend="spat">Heemskerk van Beest</hi> hem vergezelde en de schoonste plekken voor hem in zijn schetsboek overbracht, heeft reeds een zoo groot aantal lezers - ook in de nederlandsche vertolking - gevonden, dat het overbodig is er verder over uit te weiden. Zijne tweede reis ging meest over land door de groene weiden van Friesland en Groningen, of met den knapzak op den rug door de heivlakten van Drenthe, of met spoorweg en stoomboot door de lachendste dreven van Gelderland en Limburg. Zijn reisvriend Baron <hi rend="spat">de Constant</hi>-<hi rend="spat">Rebecque</hi> schetste ditmaal de schoonste stadsgezichten en gebouwen en ook deze arbeid bracht niet weinig bij, om <hi rend="spat">Havards</hi> boek een aangenamen en vriendelijken indruk te doen maken.</p>
<p>Doch van waar de titel: ‘<hi rend="spat">Frontières menacées</hi>’ vraagt men willicht. <hi rend="spat">Havard</hi> had een aardrijkskundig handboek van de duitsche geografen: <hi rend="spat">Daniel</hi> en <hi rend="spat">Kirchhoff</hi> gelezen en vernomen, dat Nederland, Belgie, Luxemburg, Zwitserland en Denemarken eigenlijk tot Duitschland behooren - ‘<hi rend="spat">weil sie grössentheils innerhalb der natürlichen Grenzen Deutschlands liegen</hi>, <hi rend="spat">weil mit weinigen Ausnahmen diese Länder zum alten Deutschen Reiche</hi>, <hi rend="spat">theilweise bis 1866 zum Deutschen Bunde gehört haben</hi>.’ Hierop met fransche edelmoedigheid vuur vattend heeft <hi rend="spat">Havard</hi> zijn titel van ‘<hi rend="spat">Frontières menacées</hi>’ gekozen. Meermalen hebben duitsche geleerden van ons vaderland gesproken in den geest van de heeren <hi rend="spat">Daniel</hi> en <hi rend="spat">Kirchhoff</hi> - maar gelukkig is de fantazie van een duitsch professor nog geene bedreiging van een Kabinet. Mij dunkt het best is: te vertrouwen, dat men geenelanden wegrooft, geene natiën vernietigt op gezach van eene geleerde bespiegeling - en dat men ten onrechte van Duitschland steeds het ergste denkt.</p>
<p>Op zijne reize laat <hi rend="spat">Havard</hi> dit thema rusten. Hij bewijst alleen, dat in onze oostelijke provinciën hoegenaamd geen invloed wordt waargenomen van Duitschland, zelfs in het tegenover Embden liggend Delfzijl was alles zuiver nederlandsch op een paar porceleinen figuurtjens na bij een uitdrager - want die stelden een tweetal soldaten met speerhelmen voor. De zaak is gemakkelijk te verklaren, daar
<pb n="704"/>Oost-Friesland en Hannover veel meer volksgemeenschap met Nederland, dan met Oost-Duitschland bezitten.</p>
<p>De reis der beide vrienden vangt aan bij Harlingen, van waar onze toeristen zich met eene stoomboot naar Sneek inschepen. In elke stad begeeft <hi rend="spat">Havard</hi> zich naar de aanzienlijkste openbare en bizondere gebouwen, om er eene uitvoerige beschrijving van op te stellen. Vervolgens onderzoekt hij de lokale geschiedenis der stad en weet er immer eene treffende bizonderheid van mee te deelen. Aanstonds merkt hij op, dat de friesche steden rijk in banketwinkels en goudsmederijen zijn, daarbij worden de sneeker drabbelkoeken niet vergeten. In het aanhalen van sommige onzer auteurs komen de eigennamen niet altijd tot hun recht, 't geen verklaarbaar is, als men zich herinnert, dat <hi rend="spat">Havards</hi> boek te Parijs is gedrukt. Voor het overige is de meerderheid der termen en namen in onze taal volkomen juist gespeld, een lof, die men zeldzaam aan eenig fransch werk zal kunnen schenken.</p>
<p>Na Sneek volgt Bolsward, waar het monument van <hi rend="spat">Gysbert Japiks</hi> en de rijkdom van het schilderachtig stadhuis zijne aandacht trekken. De veenstreken, het sneekermeer, het Oranje-woud, en het Heerenveen, de stichting van de bedroefde stadhouderes <hi rend="spat">Albertina Agnes</hi> na den dood van Frieslands stadhouder <hi rend="spat">Willem Frederik</hi> - dit alles wordt in levendige kleuren geteekend. Van Leeuwarden - reeds vroeger in de <hi rend="spat">Voyage aux villes mortes</hi> beschreven - vernemen wij thands, dat het den wakkeren reiziger gelukt met hulp van eene aanbeveling - door onzen Minister van Justitie welwillend geschreven - in het Tuchthuis door te dringen. De netheid, de goede voorzorgen, de uitmuntende inrichting van het geheel worden door <hi rend="spat">Havard</hi> met warmte geprezen.</p>
<p>Over Dokkum stevenen de reizigers nu naar Schiermonnikoog, waar hunne komst op Zondag vrij wat onrust bij de eilandbevolking te weeg brengt.</p>
<p>Op den bodem van de provincie Groningen is de ontvangst niet zeer vriendelijk. De herbergier van de Zoutkamp wil hun nauw te woord staan. Gelukkig gaat het in de hoofdstad beter, waar een tal van monumentale gebouwen door <hi rend="spat">Havard</hi> beschreven en bestudeerd worden. Uitstapjens naar Delfzijl, Appingadam, Winschoten en Heiligerlee geven op
<pb n="705"/>nieuw de overtuiging, dat hoffelijkheid en beschaving ten groningschen plattelande tot heden toe nog wel iets te wenschen overlaten. Hoewel door den Kommissaris des Konings, Graaf <hi rend="spat">van Heiden Reinestein</hi> uitmuntend ontvangen en schriftelijk aanbevolen bij den burgemeester van Appingadam - blijft deze in gebreke zijne bezoekers een stoel aan te bieden en vertrekken de laatsten schaterend van lachen, daar de geachte magistraat in zijne hemdsmouwen een vrij droevig figuur maakt.</p>
<p>Zeer eigenaardig is de beschrijving van eene harddraverij te Appingadam. In vroegere jaren woonde ik er minstens een tiental van die groote feesten bij, zoodat het mij mogelijk is het verhaal van <hi rend="spat">Havard</hi> ten nauwkeurigste te toetsen.</p>
<p>- ‘De <hi rend="spat">Harddraverij</hi>, zoo als men met eenigen ophef deze soort van wedrennen noemt, had plaats op een rijweg, midden in eene groote vlakte. Al de voorbereiding bestond in het oprichten van twee masten met vlaggen, en in het spannen van een sterk touw in 't midden langs de baan. De masten gaven afrid en aankomst te kennen.’</p>
<p>Alles zeer juist. Een paar houten wachthuisjens voor de jury konden er bijgevoegd, terwijl er nog gewach zou kunnen gemaakt worden van een groote tent op het weiland naast den kleiweg, waar het publiek zich aan allerlei ververschingen kon te goed doen. <hi rend="spat">Havard</hi> vervolgt:</p>
<p>- ‘Te twee uren kwam de gemeenteraad op het terrein. Hij werd voorafgegaan door een afschuwelijk orkest’ - vóor drieentwintig jaren was het evenzoo - ‘waarin ieder kunstenaar, als om zijne onafhankelijkheid te toonen, op eigen hand en maat speelde. Ik geloof zelfs niet, dat zij allen dezelfde wijze speelden. Gehuld in de zonneschittering van plaatselijke hoogwaardigheid, rechts en links hunne beschermende blikken afzendend, schenen burgemeester en wethouders, met linten in 't knoopsgat, zich recht te goed te doen aan deze oorverscheurende kakofonie.’</p>
<p>‘Linten in 't knoopsgat’ - ‘<hi rend="spat">enrubannés et plaqués</hi>’ - dit is eene der nieuwe cierlijkheden, welke onze fransche vriend in 1875 waarnam. In 1853 zou zulk een tooi stellig nog tegenstand hebben gevonden, maar er is vooruitgang in alle dingen.</p>
<p>- ‘Nadat het gerucht door zoo gewichtig voorval ver-<pb n="706"/>wekt, een weinig bedaard was’ - gaat onze verhaler voort - ‘koos ieder eene plaats en de harddraverij begon. Reusachtige paarden door stevige klanten bereden, vingen aan zoo snel mogelijk te draven. Het moest minstens drie uren aanhouden en zal nog veel langer geduurd hebben, want elk oogenblik moesten de paarden ophouden om een sjais of boerenwagen door te laten, die ook van den weg wilde gebruik maken.’ Waarschijnlijk een vergissing van onzen geestigen vriend.</p>
<p>Zoo iets herinner ik mij nimmer te hebben opgemerkt. Doch een sjais met een paar keurmeesters kon allicht van het eene einde der baan zich naar den overkant hebben begeven en vandaar de verkeerde opvatting.</p>
<p>De heeren <hi rend="spat">Havard</hi> en <hi rend="spat">de Constant</hi>-<hi rend="spat">Rebecque</hi> verwijderden zich echter spoedig van het terrein, om naar Groningen terug te keeren en van daar met hunne voetreize naar Drenthe aan te vangen. Drenthe met zijne eindelooze heidevelden en talrijke hunnebedden vindt in <hi rend="spat">Havard</hi> een zorgvol opmerker. Hij wijdt zelfs met eenige geestdrift uit over de drentsche boeren-deernen, die hij in hare naïve pastorale frischheid boven de geoorijzerde groningsche schoonen stelt. Doch ook de voorkomendheid laat op het drentsche platteland soms te wenschen over, gelijk bleek na een dwaaltocht over de heide, toen onzen reizigers te Zweelo het vertoeven in den landelijken herberg geweigerd werd. De vriendelijke ontvangst van den predikant <hi rend="spat">Lesturgeon</hi> wischte echter dezen min gunstigen indruk aanstonds weder uit.</p>
<p>In Koevorden vindt <hi rend="spat">Havard</hi> weinig belangwekkends. Hij geeft evenwel eene zeer uitvoerige beschrijving van de geschiedenis der stad en vesting. Vooral de belegering van 1592 door Prins <hi rend="spat">Maurits</hi>, de versterking der vesting door <hi rend="spat">Coehoorn</hi> worden opzettelijk vermeld. Evenzoo wordt de verrassing in 1672 door <hi rend="spat">Rabenhaubt</hi> en de kloekheid van <hi rend="spat">Meindert van Thienen</hi> herdacht. Dat Koevorden geene vesting meer zijn zal en de versterkingen zullen worden weggeruimd, ontlokt onzen franschen reiziger eene klacht. Hij betreurt de vernietiging van <hi rend="spat">Coehoorns</hi> werken: ‘<hi rend="spat">véritables oeuvres d</hi>'<hi rend="spat">art</hi>.’</p>
<p>Schoon hem te Zwolle een allervleyendste ontvangst van den Kommissaris des Konings, Baron <hi rend="spat">Nahuys</hi>, ten deel valt, vernemen wij over de hoofdstad van Overijssel weinig,
<pb n="707"/>daar van deze reeds gehandeld was in de <hi rend="spat">Voyage aux villes mortes</hi>. De provincie Overijssel ontvangt echter hoogen lof en eer. Zij was de bakermat der salische Franken volgens <hi rend="spat">Hadrianus Junius</hi> en <hi rend="spat">Revius</hi>. De stad Oldenzaal (Salia vetus), het oude Salland en het dorp Salicum zouden dit bewijzen, zoodat <hi rend="spat">Guicciardini</hi> uitroept: ‘L'<hi rend="spat">isle de Crète glorieuse pour le berceau de Jupiter</hi>, <hi rend="spat">et la ville de Thèbes</hi>, <hi rend="spat">superbe par la naissance de Hercules</hi>, <hi rend="spat">doibvent à bon droit donner place à toi</hi>, ô <hi rend="spat">Over</hi>-<hi rend="spat">Issel</hi>. <hi rend="spat">Car</hi>....<hi rend="spat">en toy sont trouvez les sources et les parents de la très puissante et célèbre nation des Francs</hi>.’ <hi rend="spat">Havard</hi> laat deze verzekering in 't midden, maar getuigt, dat ‘<hi rend="spat">la politesse française</hi>’ zich nergens meer deed gevoelen dan bij de hartelijke ontvangst, die men hem overal in Overijssel had bereid.</p>
<p>Deventer wordt het eerst bezocht. Ook hier houden historische herinneringen onze toeristen bezig. Het verraad van <hi rend="spat">Stanley</hi> in 1587, de belegering van Prins <hi rend="spat">Maurits</hi> in 1591, de overgave van de fransche bezetting in 1814 worden kortelijk en puntig vermeld. Het Stadhuis met een voortreffelijk schilderij van <hi rend="spat">Terburgh</hi>, de bibliotheek van 't athenaeum met hare bibliografische schatten, den xylografischen <hi rend="spat">Donatus</hi> en den <hi rend="spat">Reynardus Vulpes</hi>, ontsnappen natuurlijk niet aan ons tweemanschap. Zaken van betrekkelijk minder gewichtigen aard trekken evenzoo hunne aandacht, de Deventerkoek en de ‘<hi rend="spat">fabriques de vin</hi>.’ Als Franschman heeft <hi rend="spat">Havard</hi> een zeer verklaarbaar genoegen in den term ‘onversneden’ wijn.....</p>
<p>Intusschen wordt de reis voortgezet. Een uitstapjen naar Apeldoorn en het Loo volgt. Groote ingenomenheid en bewondering voor het vorstelijk lusthof stralen uit elken regel, die <hi rend="spat">Havard</hi> aan dit bezoek wijdt. Maar belangwekkender nog is de ontmoeting onzer wakkere zwervers te Zutfen. Zij zaten aan den gastvrijen disch van het hotel: de hollandsche Tuin. Men sprak over staatkunde en natuurlijk - zoo als steeds aan herbergstafels - werd er gehandeld over Nederland en Duitschland. Een jong mensch, een zeer liberaal jongmensch, verklaarde aldaar, dat Nederland bij een aanval van Duitschland zich niet zou kunnen verdedigen, maar
<pb n="708"/>liever aanstonds kapituleeren moest, om betere voorwaarden te verkrijgen. Zeer opmerkelijk is het te lezen, wat door een Franschman over zoodanige taal wordt geoordeeld.</p>
<p>- ‘Ik luisterde’ - zegt <hi rend="spat">Havard</hi> - ‘met de uiterste verbazing naar deze woorden, zonder den spreker de beleediging aan te doen van zijne verklaring als ernstig gemeend op te vatten. Het wakker manneken hield eene paradox vol - het was duidelijk. Intusschen zaten er aan die tafel een dozijn Nederlanders, waaronder twee officieren....en de zaal had zeer breede vensters. Onder al deze goede luitjens was er niet een, die mijn wakker manneken bij de schouders greep om hem eenvoudig uit het raam te slingeren, ten einde kennis te maken met den vaderlandschen grond, waarvan ieder stofdeel besproeid is door het bloed zijner voorvaderen.’</p>
<p>Hoe weinig zal het personeel aan de zutfensche <hi rend="spat">table</hi>-d'<hi rend="spat">hote</hi> vermoed hebben, dat het nederlandsch gezwets van ‘het wakker manneken’ (<hi rend="spat">le brave garçon</hi>) een zoo krachtig protest bij den vreemdeling zou opwekken. <hi rend="spat">Havard</hi> beweert, dat zoo iets in Frankrijk nooit zou hebben kunnen voorvallen. Zelfs bij de grootste rampen van het vaderland, zou men in Frankrijk dergelijke woorden nooit hebben durven bezigen - want....doch de karaktervolle auteur spreke voor zich zelven: - ‘<hi rend="spat">Même au plus mauvais temps</hi>, <hi rend="spat">même aux plus sombres jours</hi>, <hi rend="spat">quand nous mangions ce pain sans nom</hi>, <hi rend="spat">auprès duquel celui des galériens semble être de la galette</hi>, <hi rend="spat">et même</hi>, <hi rend="spat">quand nous ne mangions plus</hi>, <hi rend="spat">personne n</hi>'<hi rend="spat">aurait osé en France tenir un pareil langage</hi>; <hi rend="spat">car si quelqu</hi>'<hi rend="spat">un avait pensé cela</hi>, <hi rend="spat">les paroles se seraient arrétées dans sa gorge</hi>...<hi rend="spat">ou si elles en étaient sorties</hi>...<hi rend="spat">eh bien</hi>! <hi rend="spat">les choses ne se seraient pas passées comme à Zutphen</hi>.’</p>
<p>Misschien zal de nobele geestdrift van een vurig Franschman als <hi rend="spat">Havard</hi> hier somtijds met dat smadelijk lachjen bejegend worden, waar mede enkele ‘<hi rend="spat">groote</hi>’ heeren ten onzent elke opwelling van een warm kloppend hart pogen te dooden; wat mij betreft, ik zou mij gaarne aan de zijde des vreemdelings hebben geschaard, zoo het vraagstuk geopperd
<pb n="709"/>ware wie het eerst de van verontwaardiging trillende hand zou hebben uitgestrekt naar den halskraag van het gezegde ‘wakker manneken’ aan de <hi rend="spat">table d</hi>'<hi rend="spat">hôte</hi> te Zutfen.</p>
<p>Nog eene andere opmerking van <hi rend="spat">Havard</hi> verdient behartiging. Het is eene klacht over den staat van verwaarloozing, waarin zich de kostbare boeken van de bibliotheek der Sint-Walburgskerk te Zutfen bevinden. De lessenaars, waaraan de zeldzame inkunabelen met ketens bevestigd zijn - onder anderen een Bijbel van 1469 gedrukt door <hi rend="spat">Petrus Schoiffer</hi> - wekken zijne belangstelling. Hij voegt er beteeknisvol bij: ‘<hi rend="spat">Les volumes pourrissent doucement</hi>, <hi rend="spat">feuilletés de loin en loin par quelques indifférents et par fois</hi>, <hi rend="spat">pourquoi le taire</hi>? - <hi rend="spat">lacérés et souillés par des mains sacrilèges</hi>.’</p>
<p>Na een uitstapjen naar ‘<hi rend="spat">Nederlandsch Mettray</hi>’ eene stichting voor den Franschman dubbel belangrijk, omdat ze naar het model van 't dicht bij Tours gelegen <hi rend="spat">Mettray</hi> is ingericht, bezoeken onze vrienden Almelo, Enschedé en Oldenzaal. Het <hi rend="spat">Volkspark</hi> te Enschedé verwerft hoogen lof. <hi rend="spat">Havard</hi> deelt eenige cijfers mee uit het <hi rend="spat">Verslag der kamer van koophandel en fabrieken</hi>, waaruit blijkt, dat in het Volkspark gedurende een tijdvak van 250 dagen verbruikt zijn 30.000 liters bier, 300 flesschen mineraal-water, 154 kilogram koffie en 500 ponden suiker. Glimlachend voegt hij er bij: ‘<hi rend="spat">Calculez un peu ce que ces deux derniers chiffres représentent de demi</hi>-<hi rend="spat">tasses</hi>.’</p>
<p>Te Almelo wordt het vraagstuk der betaling in duitsche pasmunt aangeroerd, de geschiedenis der bekende werkstaking meegedeeld, en warme ingenomenheid betoond voor de werkliedenbevolking, die liever schade leed, dan het zuur verdiende loon in duitsch zilver te ontvangen. Zeer eigenaardig verklaart onze edelmoedige vriend dit verschijnsel uit de welontwikkelde vaderlandsliefde der almeloosche fabriekarbeiders.</p>
<p>Weldra wordt de tocht naar Gelderland voortgezet. Doesborgh, Doetinchem, de inrichting voor jeugdige misdadigers, de Kruisberg, maar vooral Bronbeek ontvangen een bezoek. <hi rend="spat">Havard</hi> is vol bewondering voor dat invalidengesticht, waar ter zijner eer op den dag zijner komst de fransche vlag
<pb n="710"/>wapperde. De orde en de netheid treffen hem buitengewoon, hij looft de strenge discipline onder de invalieden uit zoo vele natiën bestaande. Hij verneemt met verbazing van den gastvrijen gouverneur, dat er dertig à veertig dagbladen gelezen worden, dat er gekegeld, gebiljart en van alle mogelijke spelen gebruik gemaakt wordt, dat er koncerten, tooneelvoorstellingen, zelfs <hi rend="spat">café</hi>-<hi rend="spat">concerts</hi> worden gehouden. Maar hij verneemt tevens, dat: ‘<hi rend="spat">pour ètre admis dans cette retraite</hi>, <hi rend="spat">il faut avoir au moins quarante années de service</hi>. <hi rend="spat">Or le service des Indes est affreusement pénible</hi>.’ En dit alles - het mag met nadruk herhaald worden - dit alles, de voortreffelijke inrichting van Bronbeek, het <hi rend="spat">Hotel des Invalides</hi> voor ons oost-indiesch nederlandsch leger - dankt ons vaderland aan het nobel initiatief van onzen Koning <hi rend="spat">Willem III</hi>.</p>
<p>Van Bronbeek leidt de weg onzer reizigers naar het nederlandsche Zwitserland, waarvan Rozendaal het middelpunt vormt. Al wat zich historiesch aan dit schoone oord vasthecht, wordt door <hi rend="spat">Havard</hi> vermeld, van de gevangenschap af door <hi rend="spat">Reinout III</hi> op 't voormalig kasteel geleden tot aan het lofdicht van den voortreffelijken predikant <hi rend="spat">Johannes d</hi>'<hi rend="spat">Outrein</hi>, die in 1699 zijn <hi rend="spat">Wegwijzer door de Heerlijkheid Roozendaal</hi> schreef. <hi rend="spat">Havard</hi> wijst op den druk van 1718 door platen luisterrijk vercierd, beginnende met den regel:</p>
<p>‘Roosendaalsche Tempé, o pronkcieraad der Hoven’ - een vers volkomen juist door hem ‘<hi rend="spat">ampoulé</hi>’ genoemd. De predikant <hi rend="spat">Johannes d</hi>'<hi rend="spat">Outrein</hi> behoorde tot die achttiende-eeuwsche grootheden van onnoembaren rang, welke hun leven lang het allerondankbaarste gerijmel bijeenknutselden en aardigheden in omloop brachten op hun eigen naam. Zoo voerde d'<hi rend="spat">Outrein</hi> de zinspreuk: <hi rend="i">Οὐ τϱεῖν</hi> (vrees niet), terwijl zijn vriend <hi rend="spat">Gerardus Outhof</hi> hem <hi rend="i">᾽Ιωάννης δ᾽ Οὐϑϱῆνος</hi> (zonder tranen) noemde.</p>
<p>Onze vrienden zijn inmiddels te Arnhem aangekomen - welke schoone stad door <hi rend="spat">Havard</hi> ‘<hi rend="spat">le buen retiro des Pays</hi>-<hi rend="spat">Bas</hi>’ wordt geprezen. De heldere kleur der huizen ‘<hi rend="spat">les toits en terasse</hi>’ de verandaas, de tuinen, de oostersche tint van stad en omstreken treffen hen levendig. Hij beweert,
<pb n="711"/>dat Arnhem een der weinige steden in Nederland is, ‘<hi rend="spat">où les promenades et les boulevards fassent spectacle aux yeux</hi>.’ De menigte van clubs en sociëteiten - onvermijdelijk sieraad der nederlandsche steden - <hi rend="spat">Musis Sacrum</hi> en de door <hi rend="spat">Outshoorn</hi> gebouwde buitensociëteit maken een aangenamen indruk. Zelfs het station getuigt van Arnhems levenslust. ‘Men behoeft de stad niet te bezoeken, men kan er langs reizen en telkens zal men aan het station een zwerm van schoone en blonde jonkvrouwen aantreffen, die een vriendin komen afhalen en begroeten.’</p>
<p>Noode verlaten onze toeristen Gelderlands hoofdstad, om met de stoomboot naar Nijmegen te stevenen. Het fraai panorama, 't welk de stad van de Waalzijde oplevert, treft <hi rend="spat">Havard</hi>, die met zijn goed historiesch geheugen terstond herinnert aan het verhaal door <hi rend="spat">Saint</hi>-<hi rend="spat">Didier</hi> in zijne <hi rend="spat">Histoire des négociations de la paix de Nimègue</hi> gegeven. De ambassadeurs, die in 1676 vrede kwamen maken binnen de oude stad van <hi rend="spat">Charlemagne</hi> trokken zeer de aandacht van de Nijmegenaars. De fransche gezanten verschenen wel incognito en zonder staatsie, maar voerden toch eene rij wagens met bagage binnen de stad, welke wagens ‘<hi rend="spat">tenoient depuis la porte de la ville jusque aux maisons des ambassadeurs</hi>.’ Nog andere historische reminiscenzen komen te Nijmegen op bij het bezoeken der plaats, waar eens het paleis der frankische koningen had gestaan en zich nu de resten van de oude karolingsche kapel bevinden. <hi rend="spat">Charlemagne</hi>, <hi rend="spat">Louis de Débonnaire</hi>, <hi rend="spat">Charles le Chauve</hi>, <hi rend="spat">Otto</hi> I, <hi rend="spat">Koenraad III</hi>, <hi rend="spat">Sigismond</hi>, <hi rend="spat">Karel de Stoute</hi>, <hi rend="spat">Karel van Egmond</hi>, <hi rend="spat">Maximiliaan van Oostenrijk</hi>, <hi rend="spat">Karel</hi> V, <hi rend="spat">Filips II</hi> zijn eenmaal bewoners of bezoekers van het grijze <hi rend="spat">Valkenhof</hi> geweest en treden op in de fantazie van onzen onvermoeiden vriend, die al zijne aandacht wijdt aan de beide kapellen, inzonderheid aan de achtkantige, welke hij onder geleide des heeren <hi rend="spat">Pabst van Bingerden</hi> - ‘<hi rend="spat">un aimable magistrat</hi>, <hi rend="spat">qui est en même temps un archéologue de mérite</hi>’ - eenvoudig voor een <hi rend="spat">baptisterium</hi> houdt.</p>
<pb n="712"/>
<p>Zeer behaagt hem het opschrift aan een der poorten van Nijmegen gevonden: ‘<hi rend="spat">Melius est bellicosa libertas quam servitus pacifica</hi>.’ Zelfs in de slotwoorden van zijn alleraangenaamst geschreven boek herinnert hij nog eens hoe deze woorden getuigen voor den onverzettelijken vrijheidszin onzer landgenooten.</p>
<p>Het stadhuis van Nijmegen, de oude Schepenbank in de vestibule, waar zich ook het merkwaardig uurwerk en het bekende ‘Raadsel van Nijmegen’ bevinden, de gemeenteverzameling van oudheden, niet het minst de ‘houten rokken’ vinden een dankbaar bezoeker in <hi rend="spat">Henry Havard</hi>, die ook de merkwaardige schilderijen van het Stadhuis prijst, inzonderheid de portretten der vredestichters van 1678, <hi rend="spat">Temple</hi>, d'<hi rend="spat">Estrades</hi>, <hi rend="spat">Willem van Haren</hi>, <hi rend="spat">Beverninck</hi> en <hi rend="spat">Bevilaqua</hi>. Als vriend onzer letteren durf ik bij deze gelegenheid <hi rend="spat">Havards</hi> aandacht vestigen op een meesterstuk van historische fantazie - de <hi rend="spat">Media</hi>-<hi rend="spat">Noche</hi> van onze beroemde landgenoote, mevrouw A.L.G. <hi rend="spat">Bosboom</hi>-<hi rend="spat">Toussaint</hi>. Begeert men een tafereel van den nijmeegschen vredehandel, men leze dit uitmuntende boek.</p>
<p>Even als de overgang van Groningen tot Drenthe is de verwisseling van geldersch grondgebied met Brabant en Limburg eene verrassing voor onze reizigers. Zij merken op, dat de bevolking geheel gewijzigd is. De boerinnen met hare groentemanden herinneren aan de ‘vloamsche Belle-Trezekens’ uit de Kempen of het Land van Waes. De eerste brabantsche stad is Grave, wier geschiedenis inderdaad tot hoogst belangwekkende herinneringen aanleiding geeft. In de eerste plaats lezen wij met groote voldoening de citaten uit de: ‘<hi rend="spat">Grande Chronique de Hollande et Zélande</hi>’ nopens de geschiedenis van <hi rend="spat">Aernout</hi> en <hi rend="spat">Adolf van Gelre</hi>. 't Is somtijds een aangename gewaarwording in eene vreemde taal bekende feiten uit onze nationale geschiedenis met schilderachtige bizonderheden te lezen. Zoo levert <hi rend="spat">Havard</hi> een levendig tafereel van het drama op het kasteel te Grave tusschen <hi rend="spat">Aernout</hi> en <hi rend="spat">Adolf</hi> voorgevallen. Na een partij schaak stelt <hi rend="spat">Adolf</hi> zijn vader voor: ‘<hi rend="spat">de danser avec les dames</hi>.’ Maar de oude hertog weigert en bij de dansmuziek dringen de saamgezworenen in
<pb n="713"/>zijn slaapvertrek. Eene merkwaardige beschrijving volgt. De geweldenaars kloppen luide aan het slaapvertrek des ouden hertogs - ‘<hi rend="spat">ils vont hurter si chauldement</hi>, <hi rend="spat">comme si eussent voulu enfondrer</hi> l'<hi rend="spat">huys</hi>. <hi rend="spat">Le duc leur crya de son lict</hi>: <hi rend="spat">Enfans laissez</hi>-<hi rend="spat">moi à repos</hi>, <hi rend="spat">ie ne scauroy dansez pour le présent</hi>, <hi rend="spat">une autre fois ie</hi> l'<hi rend="spat">amenderay</hi>.’ <hi rend="spat">Ce dit ils poussèrent</hi> l'<hi rend="spat">huys outre et avec des espées desgaignées</hi> s'<hi rend="spat">escrièrent qu</hi>'<hi rend="spat">ils se rendit prisonnier</hi>. <hi rend="spat">Le duc ce voyant demanda incontinent où estoit son fils car le povre home</hi>, <hi rend="spat">qui fort</hi> l'<hi rend="spat">aymoit</hi>, <hi rend="spat">avoit peur que mal lui fût advenu</hi>, <hi rend="spat">et que ce fussent ennemis venus pour les prendre tout deux</hi>. <hi rend="spat">Le prince survint disant</hi>: ‘<hi rend="spat">Mon père rendez</hi>-<hi rend="spat">vous prisonnier car il fáult maintenant qu</hi>'<hi rend="spat">ainsi ce fasse</hi>. <hi rend="spat">Le père regardant son fils tout esplouré et les larmes aux yeux</hi>, <hi rend="spat">luy répondit</hi>: ‘<hi rend="spat">Mon fils que me faictes vous</hi>?’</p>
<p>Te recht werd <hi rend="spat">Havard</hi> door den naïeven toon van dit verhaal aangetrokken. De gevangenneming van den ouden Hertog <hi rend="spat">Aernout</hi> is meermalen verteld, maar zeldzaam zoo eenvoudig en roerend. Ook de latere belegeringen van Grave geven aanleiding tot mededeeling van menig belangwekkend en minder algemeen bekend feit. Zoo is inzonderheid veel werk gemaakt van de verdediging der vesting door den franschen bevelhebber, den markies van <hi rend="spat">Chamilly</hi>, in het tijdvak 1672-1674. Uit het nauwkeurig bewerkte boek van P. <hi rend="spat">Hendrikx</hi>, <hi rend="spat">Geschied</hi>- <hi rend="spat">en aardrijkskundige beschrijving de</hi>r <hi rend="spat">stad Grave</hi>, (Grave 1845) zijn vele bizonderheden ontleend. In de eerste plaats komt de briefwisseling van <hi rend="spat">Rabenhaupt</hi> en <hi rend="spat">Chammilly</hi> bij het begin der belegering door de staatsche troepen. <hi rend="spat">Turenne</hi> had de stad in 1672 als bij verassing genomen - toen de fransche troepen terugtrokken uit onze Republiek, bleef aan <hi rend="spat">Chamilly</hi> de taak Grave te verdedigen. De beide tegenstanders wisselen brieven op hoffelijken toon. Nadat het bombardement door <hi rend="spat">Rabenhaupt</hi> is begonnen, vraagt <hi rend="spat">Chamilly</hi> aan zijn vijand vergunning, om de vrouwen en kinderen uit
<pb n="714"/>Grave te verwijderen. <hi rend="spat">Rabenhaupt</hi> weigert. <hi rend="spat">Chamilly</hi> andwoordt; ‘J'<hi rend="spat">avois permis aux femmes qui vouloient se retirer de sortir</hi>, <hi rend="spat">lesquelles vous avez renvoyées et que je reçois volontiers ne manquant de rien dans la place pour leur subsistance et la nôtre</hi>: <hi rend="spat">outre que nous nous trouvons assez de vigueur pour elles et pour nous</hi>, n'<hi rend="spat">ayant pas été surpris qu</hi>'à <hi rend="spat">votre âge vous ne les ayez pas vonlu recevoir</hi>.’</p>
<p><hi rend="spat">Willem III</hi>, die zijne schitterende bekwaamheden op eens sints 1672 ontplooide, was persoonlijk voor Grave met <hi rend="spat">Rabenhaupt</hi>, ‘<hi rend="spat">payant comme toujours largement de sa personne</hi>.’ Maar <hi rend="spat">Chamilly</hi> bleef zich dapper verdedigen. Eens des middags, gedurende den maaltijd werd hem bericht, dat de vijand zich van eene <hi rend="spat">tranchée</hi> had meester gemaakt. Aanstonds liet hij zich zijn degen geven en opstaande riep hij tot zijne officieren: ‘Mijne heeren! laat ons den vijand aanstonds verjagen straks zullen we terugkomen voor het dessert.’ En dit programma werd woordelijk uitgevoerd. Ten slotte moest <hi rend="spat">Chamilly</hi> op last van den briljanten zonnekoning <hi rend="spat">Louis XIV</hi> kapituleeren.</p>
<p>Het is geen kleine verdienste van <hi rend="spat">Havards</hi> onderhoudend boek, dat hij telkens het historiesch voorleden der door hem bezochte plaatsen raadpleegt en er uit mededeelt, wat hem eigenaardig en karakteristiek voorkomt. Van Grave vertrekt hij met een rivierstoomer naar Venlo en ziet Mook aan zijne rechterhand op de grenzen der Mooker-heide, ‘<hi rend="spat">nom lugubre surtout pour les oreilles néerlandaises</hi>.’ In Venlo erkent hij de eerste limburgsche stad met al hare provinciale eigenaardigheden. Zijne etymologie van Venlo, (ven = veen, lo = bosch) zou den heer <hi rend="spat">Buddingh</hi> hebben doen trillen van ergernis - den heer <hi rend="spat">Buddingh</hi>, die een gantsch leven van werkzame nasporing niet te kostbaar achtte, om te bewijzen, dat <hi rend="spat">Jacob van Maerlant</hi> in Brielle geboren was, en dat <hi rend="spat">Lo</hi> water beteekent. <hi rend="spat">Havard</hi> voert echter zeer ter snede aan, dat het oud-duitsche <hi rend="spat">lo</hi> in 't Midden-Latijn met <hi rend="spat">laia</hi> en in 't Fransch met <hi rend="spat">laye</hi> werd vertolkt, waardoor eene zeer aan-<pb n="715"/>nemelijke verklaring van plaatsnamen als Saint-Germain en Laye wordt verkregen.</p>
<p>Te Venlo worden onze reizigers na een ‘<hi rend="spat">détestable diner</hi>’ des avonds onthaald op een kopermuziek, die de vensterruiten van hun vertrek doet rinkelen en hen tot middernacht kwelt. Voor het overige biedt Venlo hun weinig merkwaardigs, dan eenige schilderijen ten stadhuize en in de hoofdkerk. <hi rend="spat">Roermond</hi> versterkt den indruk van Venlo: ‘<hi rend="spat">catholique et épiscopale à la manière flamande</hi>.’ Er wordt een bezoek gebracht aan het atelier van den kunstenaar <hi rend="spat">de Leeuw</hi>, die uit hout een wonderlijk kunstig miniatuur-portret onzer Koningin snijdt, met de gebeeldhouwde lijst slechts tachtig centimeters hoog.</p>
<p>De Munster van Roermond, ‘<hi rend="spat">une curiosité archéologique de premier ordre</hi>’, om haren romaansch-byzantynschen stijl, thands onder toezicht van onzen geachten landgenoot <hi rend="spat">Cuypers</hi> gerestaureerd wordend, wint om het schoone grafmonument van <hi rend="spat">Gerard III</hi>, graaf van Gelre en Zutfen, een onverdeelden lof. Tevens brengt <hi rend="spat">Havard</hi> hulde aan de gastvrijheid van de roermondsche bevolking en bereikt hij het einddoel zijner reize - Maastricht.</p>
<p>Daar de geschiedenis van Maastricht door den ijver des heeren <hi rend="spat">Franquinet</hi> ruimschoots is toegelicht, voegt <hi rend="spat">Havard</hi> er slechts eenige merkwaardige citaten aan toe, inzonderheid omtrent de belegering van 1675 door <hi rend="spat">Willem III</hi>. Madame <hi rend="spat">de Sévigné</hi> schrijft den 31 Juli van dat jaar, dat Prins <hi rend="spat">Willem</hi> met den degen in de vuist zijne soldaten aanvoerde tegen den uitvallenden vijand, dat hij aan den arm gewond werd en tot zijne officieren zeide, dewijl men eerst op de vlucht was geslagen: - ‘<hi rend="spat">Voilà</hi>, <hi rend="spat">messieurs</hi>! <hi rend="spat">comme il fallait faire</hi>, c'<hi rend="spat">est vous qui êtes la cause de la blessure dont vous faites semblant d</hi>'<hi rend="spat">être si touchés</hi>.’ De geestige briefschrijfster was destijds ‘<hi rend="spat">au mieux</hi>’ met <hi rend="spat">Pomponne</hi>, minister van buitenlandsche zaken, en dus zeer op de hoogte van alles wat er te Maastricht plaats greep.</p>
<p>Bij de beschrijving van de Sint-Servaas-kerk raadpleegt <hi rend="spat">Havard</hi> terecht de geleerde studiën van den abt <hi rend="spat">Willemsen</hi> en van den archaeoloog A. <hi rend="spat">Schaepkens</hi>. Voor de schildering van het eigenaardige maastrichtsche leven sluit
<pb n="716"/>hij zich terecht aan bij een artikel in onze <hi rend="spat">Letteroefeningen</hi> van Augustus 1856, geschreven door onzen degelijken vriend A. <hi rend="spat">Ising</hi>: ‘<hi rend="spat">Maastricht en het elfde nederlandsch landhuishoudkundig congres</hi>.’ - ‘Maastricht’, zegt <hi rend="spat">Ising</hi>, ‘is geene hollandsche stad. Men spreekt er Maastrichtsch, een taal op zich zelve, in de tweede plaats Fransch, in de derde Nederlandsch met een sterk akcent. Men betaalt met franken en belgische centen. De blauwe omnibus van monsieur A. Bonn kost niet een kwartje, maar een halven franc. Men koopt er de cigaren niet voor vier of vijf cent; of voor een dubbeltje, maar voor vijf of tien centimes het stuk. De mannen gaan gekleed <hi rend="spat">en blouse</hi> en de vrouwen dragen noch mutsen, noch kornetten, noch oorijzers, maar zakdoeken om het hoofd geknoopt.’</p>
<p>Bovenal bevalt aan <hi rend="spat">Havard</hi> de maastrichtsche sympathie voor Frankrijk en den uistekenden franschen wijn, dien de gastvrije bevolking er den vreemdeling aanbiedt. Van den Pietersberg brengt hij alleen de herinnering meê, dat de sabel van een pruisiesch officier er den naam van <hi rend="spat">Napoleon</hi> I van den wand heeft geslagen. Hij besluit zijn reisverslag met eene betuiging van verwondering, dat Maastricht niet meer wordt bezocht door noordelijker Nederlanders. Men kan er alles vinden wat men elders zoekt, schoone omstreken, fraaye wandelingen, eene vriendelijke bevolking, goede hotels, goedkoop leven, en toch schijnt men het buitenland te verkiezen, waar alles met grof geld moet betaald worden.</p>
<p>Even als aan 't slot van zijne ‘<hi rend="spat">Voyage aux villes mortes du Zuider</hi>-<hi rend="spat">Zee</hi>’ schrijft hij eenige zeer vleyende woorden na volbrachte reize, ditmaal in den vorm van een feestdronk bij een vriendenmaal na zijne terugkomst in den Haag.</p>
<p>‘Ik wijd dezen dronk aan Nederland’ - sprak <hi rend="spat">Havard</hi> - ‘aan het edelmoedige Nederland, zoo arbeidzaam, zoo achtenswaardig, - zoo gastvrij en boven alles zoo gehecht aan zijne onafhankelijkheid.</p>
<p>‘Wederom heb ik een reis volbracht door dit merkwaardig land. Van het noorden tot het zuiden, van Groningen tot Maastricht hebben wij uitstekende volksdeugden waargenomen - onkreukbare eerlijkheid, standvastige wilskracht voor het goede, waarachtige vaderlandsliefde als van ouds
<pb n="717"/>bij de eerste bewoners, de Bataven.’ En daarna zinspeelt hij weder op de zonderlinge aanmatiging van een duitsch geograaf, die Nederland, trouwens met Denemarken, België en Zwitserland, zou willen rekenen tot den echten duitschen bodem. Terecht wijst hij er op, dat het niet aangaat eene geheele natie bij den duitschen bond op te nemen, omdat een strookjen gronds áls Limburg tot op 1866 eenige verplichtingen bezat aan de groote konfederatie.</p>
<p>Bij dit alles blijkt overvloedig de warme genegenheid, die <hi rend="spat">Henry Havard</hi> ons vaderland toedraagt - de grondige studie onzer historie en archaeologie door hem ten tweede male aan den dag gelegd. Onlangs stierf <hi rend="spat">Alphonse Esquiros</hi>, die aan Nederland zulke eminente diensten bewees. Sints zijne brieven in de <hi rend="spat">Revue des deux Mondes</hi> over ‘<hi rend="spat">La Hollande et lavie hollandaise</hi>’ is de nevel, die voor de meeste fransche oogen ons vaderland bedekte, een weinig opgetrokken. Bleef <hi rend="spat">Esquiros</hi> zich tot het algemeene en nationale bepalen, <hi rend="spat">Henry Havard</hi> dringt in het provinciale en plaatselijke leven door en dit is geenszins de geringste verdienste van zijn uitmuntend geslaagden arbeid.</p>
<p>&nbsp;</p>
<p><hi rend="sc">Dr. Jan ten Brink</hi>.</p>
</div>
<div type="chapter">
<interpGrp>
<interp type="primair" value="jori007"/>
<interp type="primair" value="18760700"/>
<interp type="secundair" value="bran002leve02"/>
<interp type="secundair" value="vond001"/>
<interp type="secundair" value="vond001pala01"/>
<interp type="primair" value="olde006"/>
</interpGrp>
<pb n="719"/>
<head rend="h3">Palamedes-Oldenbarnevelt.
<lb/>
Door Dr. Theod. Jorissen.</head>
<p>De mythe van Palamedes is geboren in het na-homerisch tijdvak. De groote zanger van den Trojaanschen krijg vermeldt zijn naam niet, zwijgt over zijn heldendaden, en weet niets van zijn treurig lot te verhalen. Geen wonder, dat naar mate de mythe zich meer ontwikkelde, de bevreemding over dit stilzwijgen naar de reden deed vragen. Tal van redenen worden opgegeven; het meerendeel niet gunstig voor Homerus, die er gewoonlijk een veer bij laat. Volgens den een was hij zoo partijdig vooringenomen voor de Grieken, dat hij niets vermelden wilde, wat hun ongunstig was: en de gemeene bejegening van een zoo verdienstelijk man als Palamedes kon toch moeilijk hun tot roem worden gerekend. Volgens den ander was Homerus, toen hij het plan had opgevat om den Trojaanschen oorlog te bezingen, naar Ithaca gereisd. Daar had hij de schim van den ouden Ulysses uit de onderwereld opgeroepen, om van hem het een en ander nopens Troje en de Grieken te vernemen. De oude vijand van Palamedes had volgaarne aan het verzoek van den dichter voldaan, doch uitdrukkelijk de conditie gesteld, dat Homerus geen de minste melding van den Koning van Eubea zou maken, ja zelfs zijn naam niet noemen. Zoo alleen zou de gepleegde misdaad voor het nageslacht verborgen blijven. De voortreffelijke Homerus had bon-<pb n="720"/>gré mal gré, indien hij Ulysses' inlichtingen wenschte, ze voor dit vrij hooge loon moeten koopen. Met verontwaardiging verwerpen anderen dit verhaal, als schandelijken laster tegen den dichtervorst, van wien zij zelfs een gedicht, dat Homerus uitsluitend tot lof van Palamedes zou geschreven hebben, weten aan te voeren.</p>
<p>De legende intusschen heeft zich al zeer weinig om Homerus' stilzwijgen bekommerd. Indien de slimme koning van Ithaca had kunnen voorzien, hoezeer zijn vijanden juist het ergste van hem zouden vermoeden, omdat Homerus over deze zaak zweeg, hij zou den dichter waarschijnlijk een lezing van zijn gedrag hebben aan de hand gedaan, die ten minste iemand in staat stelde zijn partij op te nemen. Maar nu hebben zijn tegenstanders alleen het woord en de sluwe Ulysses is eigenlijk alleen de dupe. Want de ontwikkeling der mythe heeft Palamedes tot een schuldeloos slachtoffer van zijn schurkerij geidealiseerd; en hij zelf is zulk een ellendeling geworden, dat slechts de inblazing van helsche wezens zijne zwarte plannen en gruweldaden behoorlijk schijnt te verklaren.</p>
<p>De mythe van Palamedes dankt vooral zijn ontwikkeling aan de tragische dichters. Aeschylus, Sophocles, Euripides hebben allen de stof, door de epici en lyrici hun aan de hand gedaan, voor een tragedie gebezigd. De laatste, zegt men, zou Palamedes tot onderwerp hebben gekozen, ter wille van de overeenstemming, die er tusschen diens lot en dat van Socrates bestond. Xenophon voert dan ook Socrates in, zich zelven met Palamedes vergelijkende: ook Plato trekt evenzoo een lijn van vergelijking tusschen beiden. Sinds bleef Palamedes een geliefkoosde figuur, door rhetoren en dichters van alle landen als 't beeld van vervolgde onschuld, ‘vermoorde onnoozelheid’, geteekend.</p>
<p>Palamedes - zegt de mythe - stamde uit Eubea, waar zijn vader Nauplius koning was. Neptunus was zijn grootvader; bij Amymone, eene der Danaiden, die, door een Satyr vervolgd, Neptunus' bijstand had ingeroepen en door den god gered, aan zijn liefkoozingen geen weerstand had kunnen bieden, had hij hem verwekt. Palamedes had één broeder, Oeax, volgens anderen nog een tweeden, Nausimedon geheeten.</p>
<p>Cheiron, de zoon van Kronos en van Philyra, een Centaur, die de natuurlijke ongepolystheid van zijn geslacht had
<pb n="721"/>overwonnen en uitmuntte door zedelijkheid en kennis, was de beroemde opvoeder en leeraar van de meest beroemde helden der oudheid. Achilles, zoowel als Kastor en Pallux dankten aan hem hun uitgebreide kennis en beschaafde manieren. Aan dezen werd ook Palamedes toevertrouwd. Wat wij van zijn jeugd vernemen, bewijst dat de kalme, rustige wijsheid, die een der voornaamste trekken van den legendairen Palamedes is, ten minste niet met hem geboren was. Toen Cheiron hem de geneeskunde wilde leeren, weigerde zijn overmoedige leerling hem aan te hooren, zeggende: ‘zoo de medische wetenschap niet bestond, zou ik haar wel willen uitvinden; maar nu ze er is, wil ik ze niet leeren.’ Doch het is in dit verhaal niet te doen om den overmoed van Palamedes, maar om zijn goed geluk en zijn zelfbewust vermogen van uitvinden in de oogen te doen schitteren. Want zijn naam als uitvinder van kunsten en wetenschappen evenaart zijn roem als dapper en beleidvol krijgsman.</p>
<p>Toen Paris de schoone Helena had geroofd, en Menelaus, die te Creta bij Idomeneus vertoefde, de noodlottige tijding ontving, geleidde Palamedes hem naar huis terug. Hij behoorde tot het gezantschap, dat naar Troje werd gezonden, om de geroofde koningin terug te eischen. Als de commissie onverrichter zake was weergekeerd, was het vooral Palamedes, die de gemoederen tot den krijg aanzette en de wapening der Grieken tegen Troje doordreef. Hij was het, die Ulysses, toen deze zich als krankzinnig wilde voordoen, om zijn jonge vrouw niet te verlaten, ontmaskerde, door den kleinen Telemachus hem voor de ploeg te werpen. Als Achilles door zijn moeder Thetis onder de dochters van koning Lykomedes op Skyros in vrouwenkleederen wordt verborgen gehouden, is het Palamedes die hem ontdekt<note n="1)" place="foot">Gewoonlijk wordt dit aan Ulysses toegeschreven: maar Tzetses schrijft het hem toe. Verg. <hi rend="i">Otto Jahn</hi>, <hi rend="i">de Palamede</hi>, p. 21.</note>. Naar den koning van Cyprus wordt ook hij gezonden, om dien vorst tot deelneming aan den krijg te bewegen.</p>
<p>Zoo is reeds Palamedes een der eerste mannen onder de strijdgenooten, nog voordat de kamp op Trojaanschen bodem aanvangt. Met Ulysses voert hij het opperbevel over de in 't legerkamp vergaderde troepen, die aan zijn beleidvolle zor-<pb n="722"/>gen en schrandere uitvindingen groote gemakken danken. Zijn meerdere kennis voorkomt bezwaren, uit onwetendheid en ijdele vrees voortspruitende. Als de Grieken in Klein-Azië zijn aangekomen, worden zij verontrust door een zonneklips. Het was Palamedes, die hen door zijn wetenschap gerust stelde, gelijk ook hij het was, die de nadering van een pest hun voorspelde en de middelen aanwees, om het gevaar te ontgaan. Ook een dreigende hongersnood werd door zijn beleid voorkomen. Hoe hoog zijn aanzien en invloed in 't leger gestegen was, kan men opmaken uit het verhaal van Ptolemaeus, dat hij in plaats van Agamemnon het opperbevel heeft gevoerd. Met Achilles onderwierp hij de naburige steden, verwoestte hij de landen, en verwierf hij zich door menig heldenfeit grooten militairen roem, zoodat zijn naam, als die van Thetis' zoon, ver boven de andere vorsten, zoowel door dapperheid als door wijsheid, uitblonk en algemeen werd genoemd.</p>
<p>Dit groote aanzien en die roem waren de oorzaken van Ulysses' haat en van Agamemnons jaloezie. De eerste, die het niet vergeten was dat hij in slimheid voor Palamedes, die zijn zoon hem voor de ploeg wierp, had moeten onderdoen, wilde niet in roem van persoonlijken moed en dapperheid door hem overtroffen worden. De laatste, die Palamedes' intellectueele superioriteit, zijn aanzien bij het volk, en zijn rustig steigenden invloed vreesde, werd door de angst gejaagd, dat hij eenmaal door den koning van Eubea van het opperbevel zou worden beroofd. Tot zijn val werd besloten, maar de vriend van Achilles kon niet worden getroffen, zoolang deze aanwezig was. De laster zou afstuiten op het schild van Achilles' getuigenis: en het volk tegen Palamedes' deugd niet in beweging zijn te brengen, als Achilles persoonlijk tot zijn verdediging optrad. Achilles werd verwijderd. Ulysses verborg goud in de tent van Palamedes en verdichtte een brief van koning Priamus, waarin over het verraad werd gehandeld. Die brief, nadat de brenger, een gevangen slaaf, was gedood, diende tot bewijsstuk tegen den aangeklaagde. Door den krijgsraad ter dood veroordeeld, werd Palamedes gesteenigd: doch slechts de soldaten van Ithaca en die van Cephalonia, dat ook aan Ulysses behoorde, worden gezegd de steenen te hebben geworpen.
<pb n="723"/>Agamemnon verbood den doode te begraven; doch Ajax en Achilles verachtten 's konings toorn en schonken hun vriend een eervolle begrafenis. Goddelijke eer viel den gevallene ten deel, en een stad in Troas werd naar hem Palamedium geheeten.</p>
<p>Aan Palamedes wordt, ten spijt van Kadmus, de uitvinding der letters toegeschreven; doch, zeggen sommigen, het zijn er slechts vier geweest, die nog aan het alphabet van Kadmus ontbraken. Ook de rhetorica zou de menschheid aan hem te danken hebben: een minder roemwaardige gave. Verschillende uitvindingen betreffende militaire onderwerpen, de rangschikking in slagorden enz. worden hem toegekend. Ook allerlei andere zaken van meer algemeen nut. Nevens het alphabeth noemt men nog de verdeeling van 't jaar, de kunst van tellen, het munten van geld. Ook het meten en wegen met maten en gewichten, het spelen met dobbelsteenen, en dergelijke zaken meer vindt men tot Palamedes teruggebracht.</p>
<p>Wat zijn uiterlijk voorkomen aangaat, Philostratus teekent ons hem als een jong man, in de volle kracht van leven en gezondheid. Van grootte - zoo wordt Protesilaus sprekende ingevoerd - was Palamedes gelijk aan den anderen Ajax; in schoonheid wedijverde hij met Achilles. De jeugdige baard groeide fijn uit en vertoonde aanleg tot krullen; de wenkbrauwen, fijn en recht, liepen naar de neus ineen, die aan alle eischen der schoonheid voldeed. In den strijd was de glans en schittering der oogen schrikwekkend, in rust waren zij vriendelijk, lieftallig in 't gesprek. Men zegt, dat hij van alle oogen de grootste oogen gehad heeft. Zijn lichaamsbouw was krachtig: het midden houdende tusschen dien van een zwaar en dien van een licht gebouwd atheet. Dikwijls overnachtte hij, als de kamp hem niet bezig hield, op de hooge toppen van den Ida, waarheen de beschouwing der sterren hem lokte. Een type van kracht, gezondheid, leven en wijsheid valt Palamedes, als ‘vermoorde onnoozelheid’, in den vollen bloei van den mannelijken leeftijd.</p>
<div type="section">
<head rend="h4">I.</head>
<p>Tusschen dezen Palamedes der legende en den Palamedes van Vondel zijn groote verschilpunten. Al het krachtvolle,
<pb n="724"/>dat den eerste eigen is, is bij den laatste weggevallen.</p>
<p>Reeds dadelijk valt het verschil van leeftijd en uiterlijk voorkomen in 't oog. Vondels held is een oud man, met zilveren haren:</p>
<lg type="poem">
<l rend="; 1tab">terstond verging hem 't blincken</l>
<l>Van 't eerlyck zilverhayr,</l>
</lg>
<p>verhaalt de bode<note n="1)" place="foot">vs. 1974.</note>, die zijn vermoording heeft bijgewoond. Een menschenleven lang heeft hij voor den staat gearbeid: vandaar zijn vraag<note n="2)" place="foot">vs. 1882. verg. vs. 116.</note>:</p>
<lg type="poem">
<l rend="; 1tab">wat is dit voor een wijs,</l>
<l>Dat veertigjaerge dienst, en zoo veel slavernijs,</l>
<l>Met stortinge van bloed vergolden werd in 't ende?</l>
</lg>
<p>Deze slaapt niet op de toppen van den Ida, maar is levensmoede; een</p>
<lg type="poem">
<l>afgesloofde Palamedes<note n="3)" place="foot">vs. 1430.</note>;</l>
</lg>
<p>Ulysses getuigt:</p>
<lg type="poem">
<l>Mijn vijand staat versuft en dut en is versaeght,</l>
<l>Hij vind sich raedeloos...</l>
</lg>
<p>en teekent hem als een zwakken krachteloozen grijsaard, die te vergeefs<note n="4)" place="foot">vs. 422; 433-448.</note> den verbitterden opperbevelhebber door smeeken tracht te verbidden:</p>
<lg type="poem">
<l>Hij, siende dat zyn pleyt en rolle liep nae 't end,</l>
<l>Den veldheer gistren nog quam smeeken in zyn tent,</l>
<l>En bad, hy wilde hem doch syn' gunstige ooren leenen:</l>
<l>Ophaelende wat dienst, dat Argos en Mycenen</l>
<l>Ontfangen hadden eer door sijn getrouwen plicht.</l>
<l>De koning beet hem toe, vergramt in 't aangesicht:</l>
<l>‘Ik heb gedienstigheen, ik ken 't, door u genooten:</l>
<l>‘Maar eene ontfangen spyt my schendigh heeft verdrooten.</l>
<l>‘d'Atryden zullen u vermorselen tot gruys,</l>
<l>‘Of ghy zult hen tot stof verdelgen met hun huys.</l>
<l>Dit dreigement hem trof; hij antwoorde al verslagen:</l>
<l>‘Mycenen heeft zich oyt beleefdelyck gedraegen,</l>
<l>En met genade altyd zyn vyanden ontmoet:</l>
<l>Dies bidde ik, dat uw toorn niet al te hevigh woed.’</l>
<pb n="725"/>
<l>Dus scheide hy, maer beducht, zoo 't bleeck aan syn manieren,</l>
<l>Voor Agamemnons grim en spits der helbaerdieren.</l>
</lg>
<p>Zoo teekent Ulysses hem: en zoo beschouwt hij hem ook waarlijk. Het is geen grootspraak van hem, die zich in beschimping van zijn vijand uit, want als hij alleen is en niemand te bedriegen heeft, denkt hij ook zoo over hem. Dit blijkt uit zijn geheel voorbijzien van Palamedes, waar hij in de eerste plaats aan hem denken moest. Als Ulysses in zijn tent gezeten het plan, tegen Palamedes hem ingeblazen, overweegt, dan roemt hij, dat 't stuk ‘met zulk een list is bestreken en vermomt’,</p>
<p>Dat Nestors wijze tong daar teegens moet verstommen<note n="1)" place="foot">vs. 412.</note>.</p>
<p>&nbsp;</p>
<p>Nestors wijze tong....en Palamedes zelf dan? Wordt Palamedes voor niets meer gerekend? Palamedes, die den jongen Telemachus voor Ulysses in de voren heeft gelegd, was Palamedes' schranderheid niet meer te duchten? Zou de wijze, schrandere man, die zich zelf had te verdedigen, het sluw bedrog niet het eerst doorzien, het helderst weten aan te wijzen?</p>
<p>Zoo zou het geweest zijn, jaren vroeger. Nu niet meer. Palamedes is ‘afgesloofd’.</p>
<p>Dit zien wij, als wij hem handelende zien optreden. Doch neen - Palamedes treedt niet handelende, slechts pratende, op. Hij is passief, van het begin tot het einde. Hij ziet het noodlot dreigende naderen, en ondergaat het, zonder dat ergens een woord of daad zou doen vermoeden, dat hij een man van kracht verdient te heeten of door iemand geacht wordt. Met de breedsprakigheid, die een oud man eigen is, ontwikkelt Palamedes herhaaldelijk in monologen de moeielijke positie, waarin hij telkenmale verkeert. Maar nergens sprekende of zwijgende doet of zegt hij iets, waardoor hij ook maar den minsten invloed op de ontwikkeling der gebeurtenissen uitoefent. In den monoloog, die den eersten handel opent, bewijst hij breedvoerig met zijn eigen voorbeeld, dat:</p>
<pb n="726"/>
<lg type="poem">
<l rend="; 1tab">Die sorght en waeckt en slaeft en draeft en ploeght en sweet</l>
<l>En tot 's lands oorbaar vast een lastig ampt bekleed,</l>
<l>En waent de menschen aen zijn vroomheid te verbinden:</l>
<l rend="; 1tab">Die sal sich jammerlijck in 't end bedrogen vinden</l>
<l rend="; 1tab">Van 't wispelturigh volck: dat veel te los van hoofd,</l>
<l rend="; 1tab">Genooten dienst vergeet en leyder! 't quaed gelooft...</l>
</lg>
<p>In 't fier gevoel van zijn onschuld en verdiensten, daagt hij de ‘reuckeloose schaar’ uit, om met hem in 't gericht te treden. Punt voor punt gaat hij alle beschuldigingen na en weerlegt ze; hij wijst de boosaardigheid zijner vijanden aan, en geeft zich helder rekenschap, dat men ‘na zijn leven staat’. Natuurlijk verwacht men nu het kloek besluit, om niet dan met de wapenen in de hand te vallen. Ofschoon van de nutteloosheid overtuigd, kan toch een held als Palamedes, zoo zou men meenen, er niet aan denken om zonder verzet zich over te geven. Doch men vergist zich. De oude man heeft zich in woorden uitgeput, en door de levendige voorstelling van het dreigende gevaar zich zelven beangstigd. Hij overlegt</p>
<lg type="poem">
<l rend="; 1tab">waer of ick best verschuyl?</l>
<l>Wie blijft die lijd gevaer: wie vlught dien schout men vuyl.</l>
</lg>
<p>Tegen de juistheid dezer laatste opmerking is niets in te brengen; maar niettemin hindert zij ons in zijn mond. De staatsman, de krijgsman, die zoo breedvoerig ons zijn verdiensten en de laagheid zijner vijanden heeft uiteengezet, ergert ons, als wij hem in een dergelijk overleg zien verzonken. Dit moest beneden zijn waardigheid zijn: andere overleggingen behoorden hem te vervullen. Wij hadden het ook niet van hem verwacht, wij dachten, dat hij krachtiger was. Maar in de plaats van een kloek besluit, zien wij hem besluiten niet, om verzet te bieden, maar om niet te vluchten. Hiertoe beperkt zich zijn moed: aan verzet heeft hij blijkbaar geen oogenblik gedacht. Vluchten of blijven, dit was het alternatief, dat hij zich stelde. Van een derde was geen sprake.</p>
<p>Men ziet, Ulysses heeft hem hier ten minste niet belasterd, als bij hem ‘versuft en versaeght’ noemt.</p>
<p>Palamedes zal blijven en het ongeluk, dat hij voorziet, afwachten en ondergaan. Zonderling is de herinnering aan
<pb n="727"/>zijn vader en de eer van zijn naam, waarmede hij zich zoekt te troosten:</p>
<lg type="poem">
<l>Heer vader, die mij erft den zegen van uw kroon,</l>
<l>Het ga met mij zoo 't wil: ick blijf uw echte soon</l>
<l>Van bloed en van gemoed, en sal u niet ontaerden</l>
<l>In vroomigheyd, in trou, in 't midden van de swaerden,</l>
<l>In 't midden van de nijd en lasteringen, daer</l>
<l>Mijn goede naem en faem me word bedruckt soo swaer.</l>
<l>Ick weet waer op ick steun. Mijn ongekrenckt geweten</l>
<l>En is niet quaeds bewust, noch heeft sich noyt vergeten</l>
<l>Aen eenigh schendigh feyt: en soo ick daerom lij,</l>
<l>Soo wasch mijn edel bloed eens anders schelmerij.</l>
</lg>
<p>Indien vader Nauplius die toespraak van zijn zoon heeft gehoord, heeft hij zeker zijn hoofd geschud: ‘dat heb ik u niet geleerd, want dat zijn mijn principes niet. Ik ben niet voor de leer, dat mijn edel bloed een anders schelmerij moet wasschen. Passieve onderwerping aan hun vijanden is volstrekt niet een hoofdkenmerk mijner echte zonen’.</p>
<p>En vader Nauplius sprak de volle waarheid. Hoort slechts hoe hij zich later wreekte over de moordenaars zijns zoons; laat de dichter<note n="1)" place="foot">Vs. 2088 verv.</note>, die het met zijn geestesoog heeft aanschouwd, het u verhalen:</p>
<lg type="poem">
<l>Des vaders Nauplius met smart verkropte siel,</l>
<l>Die op d'Eubeer kust 't weerkeeren van de Greecken</l>
<l>Alree geroken heeft, een fackel doet ontsteecken,</l>
<l>En licht in zee van 't slot: dat steyl en hooghgebout,</l>
<l>Op 's bergs verheven kruyn, van wederzijds beschout</l>
<l>Een baere zee: wier diepe en holle watren woelen,</l>
<l>d'Eylanden allesins en vasten grond bespoelen.</l>
<l>De stuurlien van de vloot, verlockt door deze toorts</l>
<l>Sich geven derwaerts aan; daerse al te samen voorts,</l>
<l>In plaetse van de nood en lijfsgevaer t' ontslippen,</l>
<l>Vervallen in 't gedruys der Caphareesche klippen,</l>
<l>En 't luydende gehuyl van soo verbolgen vloed,</l>
<l>Die stadigh barnt en op de blinde klippen woed.</l>
<l>Daer houd gerechte wraeck d' ontrampeneerde schepen</l>
<pb n="728"/>
<l>Verlet, door 't scharp gesteent als van haere hand gegrepen,</l>
<l>Of met een dyck bewelt van sand, dat hallef drijft</l>
<l>En door gebreck van vloed hen sloopt en stucken wrijft;</l>
<l>Of achter driftigh, voor gestrand op harde kayen:</l>
<l>Of stootse aan splinters door den draaistroom in het swayen..</l>
</lg>
<p>Dit is de wraak van Vader Nauplius over den moord van zijn zoon Palamedes. Kende de laatste den eerste zoo weinig, dat hij voor zijn blinde onderwerping op de goedkeuring van zulk een vader kon hopen?</p>
<p>Nadat wij van Palamedes de uiteenzetting van den stand der partijen, en van de lasteringen, die hem vervolgen, vernomen hebben, verliezen wij hem een tijdlang uit het oog. Wij zien zijne vijanden hun booze plannen beramen en uitvoeren. Als het goud onder de tent van den Eubeer is gevonden, en een brief in handen van den gedooden slaaf, door Priamus aan hem geschreven, wordt Palamedes in den raad des vorsten ontboden. Het gevaar stijgt: de crisis nadert. Hij zegt zelf:</p>
<p>Men vordert me in den raad: hoe derf ik mij vertrouwen?</p>
<p>Het is op my gemunt, daar is wat quaeds gebrouwen;</p>
<p>Men mompelt allerleyds: men stroyt een valsch gerucht.</p>
<p>Met spanning slaan wij hem gade: wat zal hij doen in dit oogenblik van beslissing? welk een houding zal hij aannemen? wij, die de gevaren kennen, die den dapperen krijgsman en wijzen staatsman bedreigen, wij zien met belangstellende deelneming naar de waardigheid van karakter uit, die hij zeker betoonen gaat.</p>
<p>Maar wij wachten te vergeefs:</p>
<lg type="poem">
<l>Men raedme dat ick vlught,</l>
</lg>
<p>is alweer het eerste<note n="1)" place="foot">vs. 1053.</note>, wat wij hooren. Het schijnt, dat vluchten voor een makker van Achilles een bijzonder aantrekkelijke zaak is: wij wisten niet, dat het in 't Grieksche kamp voor Troje zoo in de mode was geweest. Op nieuw heeft hij twintig regels noodig, om zich te bemoedigen. Schoone gevoelens, in schoonen vorm uitgedrukt, hooren wij hem hier uitboezemen: zoo zij niet waren in dienst van een argumentatie, die ons ergert, wij zouden beide kunnen genieten.</p>
<pb n="729"/>
<p>Op nieuw is het besluit: Palamedes zal blijven. Maar nu is de vraag niet langer: hoe te ontwijken? maar: zal hij verzet bieden of zijn noodlot ondergaan.</p>
<p>Eigenlijk is het stellen der kwestie zelfs reeds onbegrijpelijk. Achilles trok zich om een slavin, die hem ontnomen werd, in zijn tent terug. Geen enkele traditie van den Trojaanschen krijg wettigt de voorstelling van zulk een passieve onderwerping van een Grieksch vorst aan zijne vijanden. Er moet dus een bijzonder ernstige, zwaarwichtige reden voor zijn. Te meer, omdat Palamedes zelf ons mededeelt, dat het aan machtige bondgenooten en medestanders, zoo hij zich verdedigen wil, niet ontbreekt: geen mindere helden dan Ajax en Achilles bieden zich aan, ja dringen zich aan hem op, om hem te verdedigen:</p>
<lg type="poem">
<l>De maght ontbreecktme niet, om dit gevaer t' ontgaan.</l>
<l>Jupyns manhafte soon, sijn neef de Peleaan</l>
<l>Erbieden zich om strijd, met hooge en haylige eeden</l>
<l>Te keeren 's veldheers grim en ongerechtigheden:</l>
<l>En mijn onnooselheyd, in spijt van logentael</l>
<l>En siedendheete wraeck door wapenen en stael</l>
<l>Te vrijen wettelijck<note n="1)" place="foot">vs. 1030.</note>:</l>
</lg>
<p>Maar Palamedes wil zich niet van hun hulp bedienen; hij wil zich niet verdedigen, en ziehier, waarom niet:</p>
<lg type="poem">
<l rend="; 1tab">maer als ick 't overwege</l>
<l>'t Is beter dat ick lij, dan dat ick mijne sege</l>
<l>Met burgermoord bevleck, en om hun onverstand</l>
<l>Grieck tegens Grieck, en standaers tegen standaers kant;</l>
<l>'t Is beter dat me' een siel verdelge van der Aerde</l>
<l>Als 't euvel uitwasch met den schitterenden zwaerde.</l>
</lg>
<p>Er is geen twijfel aan, deze woorden voegen volstrekt niet in den mond van den Griekschen held. Zij, die zijn leven belagen, kennen hem niet als zoo teerhartig of bevreesd om bloed te vergieten, als zoo genegen, om alles langs zijn kant te laten gaan: zoo hij minder krijgshaftig ware geweest,
<pb n="730"/>minder de echte makker van Achilles, hij zou dat groote aanzien en dien grooten invloed niet verworven hebben. In een oorlogskamp zijn aanbidders van den vrede, en angstvalligen om bloed te storten, zelden populair.</p>
<p>Ook die vreemde leer:</p>
<lg type="poem">
<l>'t Is beter, dat me een siel verdelge van de Aerde,</l>
<l>Als 't euvel uitwasch met den schitterende zwaerde,</l>
</lg>
<p>klinkt zonderling van zijn lippen. 't Is waarschijnlijk, dat de bekende woorden: het is nut, dat één mensch voor 't volk sterve, dan dat het geheele volk verloren ga<note n="2)" place="foot">Joh. XI. 50.</note>, den dichter voor den geest hebben gestaan, maar zij voegen niet overal en in ieders mond.</p>
<p>Indien de vriend van Menelaus, die den beleedigden echtgenoot naar zijn woning terugleidde, er tegen was, dat het kwaad met het zwaard werd gestraft, hij zou de Grieksche hoven niet zijn rondgereisd, om de vorsten tot den krijg tegen Troje op te wekken.</p>
<p>Doch de Palamedes van Vondel is met zijn antwoord op deze bedenking gereed: dat heb ik niet gedaan, integendeel ik heb den vrede lief gehad. Dit wordt mij juist verweten:</p>
<lg type="poem">
<l>Ghij seght, als nu de wraeck, om Trojen omtekeeren</l>
<l>Onledigh hiel den raed der koningen en heeren:</l>
<l>Dat ick gedagvaert quam, en schoon sij altemael</l>
<l>Besloten 't eerloos feyt te rechten met het stael,</l>
<l>Noch seide ick, ‘'t was bij hen te heftigh opgenomen</l>
<l>En dat men tijds genoegh sou tot het uiterst komen.’</l>
<l>Waer uit men vaten moght, dat ick 't meyneedigh ryck</l>
<l>Meer gunst toedroegh als ons, gequetst door 't ongelyck.</l>
<l>Ick antwoord: ‘het besluit is licht om wederleggen,</l>
<l>Vermids dit geensins volght uit het voorgaende seggen:</l>
<l>Maer eer het tegendeel: want dat ick liever sagh</l>
<l>De saeck in vree beslecht, bij middel van verdragh,</l>
<l>Is waer en lovensweerd: en wie ontkend wat plaegen</l>
<l>Bellone met sich sleept, met droeve neederlaegen</l>
<l>Gevaerlyck voor 't gemeen, wiens welvaert men met druck</l>
<l>En angst siet hangen in de weegschael van 't geluk?</l>
<l>Dat ick Priaem dan noo' met krijgh sagh aengegrepen,</l>
<pb n="731"/>
<l>Was om der Phrygen torts te weeren van ons schepen:</l>
<l>Was om Achilles niet met Hector onverveert</l>
<l>Te worstlen doen om 't ramp of hun of ons bescheert’.</l>
</lg>
<p>Men hoort het - Vondels Palamedes is een vredelievend grijsaard, die slechts onwillig tot den strijd is toegetreden, en schroomt om bloed, zoowel dat van vijanden als van burgers, te vergieten.</p>
<p>Dit klinkt ons wondervreemd in de ooren. Want van dezen Palamedes hebben wij nooit gehoord. Wij meenden een oud bekende te ontmoeten, en het is een vreemde, dien wij zien. De verrassing is te sterker, omdat de uiterlijke levensomstandigheden zeer veel gemeens hebben met dien van den ouden, welbekenden Palamedes. Het blijkt nu, dat er een naamgenoot van dezen in 't Grieksche leger is geweest: niet jong, maar oud; niet strijdlustig, maar vredelievend; doch ook een vriend van Achilles en een vijand van Ulysses. Als de burgerlijke stand voor Troje in orde was geweest, en de registers bewaard waren, zouden wij de familierelatie der heeren kunnen nagaan.</p>
<p>Doch, hoe dit ook zij, als wij over de verrassing heenzijn, berusten wij er gemakkelijk in. Ook een vreemde kan interessant zijn. Nu wij weten, dat deze Palamedes zich, ter wille van wat hij het algemeene best acht, aan zijn noodlot onderwerpen wil, slaan wij hem met nieuwe belangstelling gade en volgen hem op zijn schreden. En het loont ruimschoots de moeite: den man, die toevallig ook Palamedes is geheeten, zien wij met het vaste besluit,</p>
<lg type="poem">
<l>Ick stap mijn dood te moet! sy streck 't gemeen tot baet,</l>
<l>Als ick mijn bloed vergiet ten offer voor den staet,</l>
</lg>
<p>zich opmaken, om in den raad der vorsten, die hem ontboden, te verschijnen. Hij dwingt ons bewondering af, door de waardige houding, die wij hem tegen Agamemnon zien aannemen. Men gevoelt het, terwijl men hem hoort: daar is geen aarzeling, geen weifeling in hem: hij heeft zijn partij gekozen: vrijwillig onderwerpt hij zich aan den dood, die hem wacht. Tegenover den hartstochtelijken beschuldiger blijft hij, zoo al niet kalm, dan toch bedaard, de verwijten met
<pb n="732"/>koele waardigheid of stilzwijgen beantwoordende. Hij treedt niet in breedvoerige betoogen, maar munt in korte, kernachtige replieken uit;</p>
<lg type="poem">
<l rend="; 1tab">d'Onnoosle te betygen</l>
<l>Was oyt geringe kunst en sotte kinderklap;</l>
<l>Daer 't overtuygen is een hoogre wetenschap.</l>
<l>Wij hebben niets gemeens met dat meineedigh Trojen.</l>
<l>&nbsp;</l>
<l>Maeckt de lastering dan vrome luyden schuldig?</l>
<l>&nbsp;</l>
<l>Onseker landgerucht moet logen zijn of waerheid.</l>
<l>Dat elck 't bedencken schorte, en wacht op meerdre klaerheid.</l>
</lg>
<p>en op den aandrang van Agamemnon:</p>
<lg type="poem">
<l>Spreeck waerheyd, meld ons flucx wat in dien boezem steeckt,</l>
</lg>
<p>klinkt het fiere woord:</p>
<lg type="poem">
<l>Een vroom en oprecht hart, dat ware deugden queeckt,</l>
<l>Dat noyt en was gekrenckt door koninklijke giften.</l>
</lg>
<p>Wie zou, als hij Palamedes voor den raad der vorsten<note n="1)" place="foot">vs. 1150 en vervolgens.</note> ziet en hoort, in hem een zoo breedsprakigen grijsaard gissen, als wij in de voorafgaande monologen leerden kennen? Het is, alsof wij een krachtig man hooren, die onbeschroomd zijn vijanden te gemoet treedt. Niemand die hem hoort, zou vermoeden, dat het denkbeeld van vluchten ooit bij hem is opgekomen. Oogenschijnlijk is deze Palamedes een andere, dan die der monologen. Zelfs zoozeer, dat het schijnt, dat zelfs de aanval hem geheel nieuw is: men zou denken, deze Palamedes is overrast door een plotseling gevaar, waarvan hij niets heeft gehoord. Hij staat toch verstomd over beschuldigingen, die hij reeds lang kende en zelf in zijn monologen had besproken en weerlegd.</p>
<p>Als Agamemnon hem vragend verwijt:</p>
<lg type="poem">
<l>Heeft Paris met een g'lay u niet aan boord gelegen?</l>
</lg>
<pb n="733"/>
<p>staat hij als 't ware overweldigd door een aanklacht, die hem vreemd en nieuw is, zoodat de opperbevelhebber juichend uitroept:</p>
<lg type="poem">
<l>Siet daer, hy staet verstomt; hy heeft er op geswegen;</l>
<l>Hij zet zijn doodverw; hij besterft in 't aengesicht;</l>
<l>Het quaed gèweten wroegt;</l>
</lg>
<p>En Palamedes bevestigt dien schrik, maar verklaart hem,</p>
<lg type="poem">
<l>Niet schellems sta ick toe, nocht ben in 't minst bewust</l>
<l>Van meyneed of verraed, noch innerlijk ontrust.</l>
<l>Neen Agamemnon, neen; maer ben al heel verwondert</l>
<l>Om dees' beschuldiging, die in mijn ooren dondert.</l>
</lg>
<p>Die groote verwondering bevreemdt. Of was het niet Palamedes zelf, die, toen wij hem 't eerst in zijn tent hoorden<note n="1)" place="foot">vs. 101.</note>, ons verhaalde:</p>
<lg type="poem">
<l>Maer 't is te schandeloos en strijd met al mijn daeden</l>
<l>Dat ick ben omgekocht, om 't leger te verraeden:</l>
<l>Dat Paris, om met mij te handlen van die moord,</l>
<l>Lagh 's nachts met een galeij met goud gelaen aen boord.</l>
</lg>
<p>Indien dit dezelfde man is, hoe komt hij dan zoo overrast, zoo verschrikt door het oud en welbekend verwijt? Het uit den mond van Agamemnon te hooren, kan de reden niet zijn: want hij wist sedert lang, dat Laertes'-zoon en Calchas, die hem deze moeite brouwden, slechts ‘op een grootren bouwden<note n="2)" place="foot">vs. 140.</note>’, steunden: en sinds de scherpe woordenwisseling met Agamemnon, die Ulysses ons heeft verhaald, kon hij er op rekenen, dat de opperbevelhebber niet rusten zou, voordat hij hem verdorven had. Noch de persoon, die het uitspreekt, noch het verwijt zelf verklaart die verstomming van Palamedes over een oude, sinds lang bekende beschuldiging.</p>
<p>Te meer jammer is deze diepe indruk van een oud verwijt, omdat nieuwe, waarlijk onbekende beschuldigingen niet
<pb n="734"/>dieper kunnen treffen. Een vrouw kan flauw vallen, zoo men wil. Een man verstomt van schrik. Dit is al wel. Vandaar dan ook, dat Palamedes, als Ulysses hem het goud, dat, naar hij zegt, onder zijne tenten is gevonden, voor de voeten werpt, en jammerend uitroept:</p>
<p>Ach, dat een grootse siel sich selve dus vergeet; niet anders kan antwoorden, dan</p>
<p>Ick hoor, ick denck, ick sie....</p>
<p>en zijn onschuld poogt te staven door een beroep op de Godheid:</p>
<lg type="poem">
<l rend="; 1tab">Jupyn, ghij kent mijn wit,</l>
<l>Soo deedge, o Themis, oyt, die voor sijn voeten sit:</l>
<l>Wiens Godsspraeck ick bezweer in dese mijn verkleening,</l>
<l>Datse in Boeotien van mijne oprechte meening</l>
<l>Getuygenisse geef; soo lang haar Godheid spreeckt,</l>
<l>En langs haere haylge kerck Cephisus stroomt en leeckt...</l>
</lg>
<p>Doch, al zij uit dit oogpunt het feilen van Palamedes' geheugen te betreuren, van den anderen kant strekt het zeer om zijn zwakheid, zijn ‘afgesloofdheid’ beter te doen uitkomen: de memorie wordt hem reeds ontrouw. Al zou de spierkracht der uitdrukkingen een minder afgesloofd man doen vermoeden, al is zij weinig in overeenstemming met de woordenrijkheid, die hem anders eigen is, zij sterkt de overtuiging van het vrijwillige der opoffering. Als wij Palamedes hier gadeslaan voor den opperbevelhebber, zijn korte antwoorden hooren, en opmerken dat er geen enkele poging door hem beproefd wordt, om door toelichtingen of inlichtingen of het vragen van nieuw onderzoek, of het doen hooren van getuigen zijn onschuld te bewijzen, dan begrijpt men, dat het zijn wil is, om te sterven voor het volk. Wie het leven wil redden, stelt zich niet tevreden met op iedere beschuldiging kortaf <hi rend="spat">neen</hi> te zeggen, en zich op de goden te beroepen. Alle middelen van verdediging zijn hier niet verwaarloosd, maar eenvoudig ongebruikt gelaten.</p>
<p>&nbsp;</p>
<p>Deze beide trekken, afgesloofdheid en zelfbewuste kracht om vrijwillig te lijden, moest het beeld van Palamedes vertoonen, zoo het voor Vondel bruikbaar zou zijn. Want om
<pb n="735"/>den held der legende was het hem niet te doen. De Grieksche Palamedes is slechts een prête-nom voor den lands-advokaat. De bejaarde Oldenbarneveld kon niet worden voorgesteld, zoo men hem in het kleed der verdichting herkennen zou, als een man in de volle kracht des levens. De gelijkheid zou er door schade lijden. Van den anderen kant mocht de afgesloofdheid van den staatsman niet zoo overweldigend zijn, dat zij de waarde van zijn ramp, als vrijwillig offer ten dienst van den staat gebracht, wegnam. Kenden wij Palamedes alleen, gelijk zijn beeld uit de alleenspraken zich vormen laat, dan zou de hooge waardeering en felle vijandschap zijner tegenstanders ons volkomen raadselachtig zijn. Men zou niet kunnen begrijpen, hoe hij voor de Grieken</p>
<p>De Phoenix, daer hun heyl en zegen in bestaat, kon zijn: en evenmin, dat zij</p>
<lg type="poem">
<l rend="; 1tab">met zijn sterven</l>
<l>Ook zijn manhaftigheid en raad en wijsheid derven.<note n="1)" place="foot">Verg. bovendien de hooge lofspraak van Nestor vs. 1770.</note></l>
</lg>
<p>Maar de koele toon en waardige houding, door hem tegenover Agamemnon bij het verhoor aangenomen, neemt dat raadselachtige eenigszins weg. Deze man kon misschien nog gevaarlijk zijn, gelijk de landsadvokaat voor zijne tegenstanders. Maar gevaarlijk alleen door zijn staatsmansbeleid, niet door oproerige bewegingen te veroorzaken. Palamedes mocht niet ernstig aan gewelddadig verzet denken, omdat Oldenbarneveld den weg van geweld niet heeft bewandeld of willen bewandelen. Eerbied voor de wetten, het handhaven van de rechten der 's lands vorsten - de Souvereine Staten - is zijn verdienste en zijn misdaad, in de oogen van zijn voorstanders en van de aanhangers van den Prins. De voorstelling van Palamedes, die over verdediging met de wapenen niet dan in 't voorbijgaan een paar woorden spreekt, omdat het denkbeeld geen oogenblik ernstig in hem heeft post gevat, is daaraan te danken. De Grieksche held, zegt de mythe, viel getroffen alleen door de steenen van de volgelingen van Ulysses, de soldaten die van Cephalonia en van Ithaca kwamen: hij heeft dus ook zijne aanhangers gehad, die hem zeker niet onverdedigd hebben prijs gegeven, maar voor de overmacht
<pb n="736"/>zijn bezweken. Waarom heeft Vondel dezen trek ongebruikt gelaten? omdat elke zweem van geweld aan het beeld van Palamedes-Oldenbarnevelt vreemd moest blijven. Deze held mocht niet, als de oorspronkelijke, mededinger naar het oppergezag zijn: zelfs de beschuldiging, dat hij de macht van den opperbevelhebber des legers had willen besnoeien, moest onwaar zijn. Voor de juistheid der analogie moest Palamedes vrij zijn van alle schuld, die hem door zijn belagers en moordenaars werd aangewreven, en vallen als het onschuldige slachtoffer van vorstelijke willekeur en heerschzucht, die geen bestaande rechten of wetten erkent, maar onbeschroomd de leer verkondigt:</p>
<lg type="poem">
<l rend="; 1tab">de vorsten vol en droncken</l>
<l>d' Handvesten nu en dan de Griekse steden schoncken:</l>
<l>Hij neemtse diese gaf den volken in eygendom;</l>
<l>'t Is heerengift: een heer, die eyschte wederom.</l>
<l>Indiense ons dienstig syn, wij willen datse spreecken:</l>
<l>Maer swijgen, soose ons 't hoofd met tegenstribben breecken.</l>
</lg>
<p>Als zoodanig was ook, naar Vondel achtte, Oldenbarnevelt bezweken: het slachtoffer van Maurits' streven naar absolute macht.</p>
<p>&nbsp;</p>
<p>Het is een juiste opmerking van van Lennep, dat men de hoofden der Contra-Remonstrantsche partij niet beoordeelen mag naar de teekening van Vondel. Maar zeker is het niet minder waar, dat om billijk over Palamedes te oordeelen, de persoon van Oldenbarnevelt niet uit het oog mag verloren worden. Zoo wij de eerwaardige gestalte van den landsadvokaat niet achter den Griekschen grijsaard zagen oprijzen, het oordeel over den laatste zou niet gunstig kunnen zijn. Al overtuigt ons zijn waardige houding voor Agamemnon, dat hij krachtig zijn kan, hij treedt nergens krachtig op. Hij oefent door woord noch daad invloed op zijn eigen lot uit. Er is nergens een schijn van tragische schuld, die het noodlot, dat hem treft, onvermijdelijk doet zijn. Palamedes heeft geen enkele wet, onverschillig door wie, goden of menschen, gesteld, geschonden. Hij is eenvoudig een heilige. Dit moge met het apologetisch doel van den dichter volkomen overeen-<pb n="737"/>komstig zijn, het maakt, dat hij het lot van alle heiligen deelt. Hij verveelt. Zijn passiviteit maakt ongeduldig: die lange redevoeringen, hoe schoon ook van vorm en van gedachte, kunnen niet vergoeden, wat wij missen. Die overmaat van deugd, van zelfopoffering is voor gewone menschenkinderen al te veel. Hij houdt op een hunner te zijn, omdat hij te ver boven hen staat. Waarin het klassieke en moderne drama ook verschille, de oude eisch van Aristoteles geldt altijd. ‘Volstrekt deugdzame lieden mogen niet uit geluk in 't ongeluk vervallen, want het wekt noch onze vrees noch ons medelijden op, maar boezemt ons slechts afschuw in. Evenzoo mogen slechte menschen niet van het ongeluk tot het geluk opklimmen, want dat is geheel ontragisch. Evenmin mag een zeer boos mensch uit het geluk in 't ongeluk worden gestort, want ook dit is niet in staat onze vrees en medelijden op te wekken. Medelijden hebben wij alleen met den onschuldig lijdende: vrees gevoelen wij slechts bij een ongelukkige van ons gelijke. Als tragische held
blijft ons slechts een derde soort van menschen over: de middensoort, die tusschen de beide uitersten instaat. Als zoodanig kan optreden een persoon, die noch in deugd en rechtvaardigheid uitmunt, noch ook door zijne ondeugd en boosheid ongelukkig wordt, maar die door zekere soort van misdaad, waaraan de grooten onderhevig zijn, in een onzaligen staat vervalt, gelijk bijv. Oedipus en Thyestes, en andere doorluchtige personaadjes uit dergelijke huizen’. Het monopolie van tragische helden is aan de vorstenhuizen ontnomen, maar de hoofdeisch van Aristoteles in deze regelen is gebleven. Het ongeluk, dat deugdzame menschen geheel onverdiend treft, is geen stof voor een treurspel; want het is afzichtelijk, hatelijk. De tragische held mag niet de maat der gewone menschenkinderen of ten goede of ten slechte zoover overschrijden, dat alle analogie wegvalt.</p>
<p>Vandaar dan ook de koelheid, waarmede wij Palamedes gadeslaan. Wij bewonderen den heilige, gelijk wij het absolute doen: maar zijn onverdiend ongeluk wekt meer wrok, dan medelijden en vrees op. Het ware medelijden komt niet in ons op, omdat zijn passiviteit onzen wrevel wekt. Wij kunnen ons niet verplaatsen in zijn positie, ons niet denken, dat wij zoo weinig tegenstand zouden bieden. Als bij de hei-<pb n="738"/>ligen der kerk en bij groote schurken wordt hier de sympathie gemist. Deze deugd is te groot, om algemeen menschelijk te zijn. Palamedes ondergaat alles, zonder eenige schuld. Hij is slachtoffer, maar geen held, schoon een heilige.</p>
</div>
<div type="section">
<head rend="h4">II.</head>
<p>Bij een dergelijke volmaakte deugd, als het karakter van Palamedes vertoont, kan van ontwikkeling weinig sprake zijn. De gedachte, die hem beheerscht en doet handelen, is van den aanvang even sterk en krachtig: van een ernstigen strijd in zijn gemoed is geen sprake. De gedachte aan vluchten houdt hem wel even bezig, maar geen enkel woord, vroeger of later, verraadt geneigdheid er toe.</p>
<p>Geheel anders vertoonen zich zijn tegenstanders Ulysses, Diomedes, Agamemnon. Bij den eenen meer, bij den ander minder nemen wij ontwikkeling waar. Wij danken daaraan karakterschilderingen, die wat diepte en fijnheid betreft verre die van den hoofdpersoon overtreffen. Trouwens, geen dezer karakters is zoo eenvoudig, zoo weinig gecompliceerd als dat van Palamedes.</p>
<p>Nog voordat Agamemnon optreedt, kennen wij reeds 't geheim van zijn wrok tegen den Eubeer. Ulysses<note n="1)" place="foot">vs. 504-508.</note> heeft het ons verraden:</p>
<lg type="poem">
<l>De weereld geensins lijd twee schitterende sonnen:</l>
<l>Zoo duld geen heerschappij twee hoofden in een rijck,</l>
<l>Geen vorst syn wederga, geen koning sijns gelijck.</l>
<l>D'Eubeër is te hoogh in mogentheyd gestegen,</l>
<l>En aenzien bij 't gemeen: dit 's Agamemnon tegen.</l>
</lg>
<p>Jaloesie op den invloedrijken vorst vervult den opperbevelhebber; jaloesie, met vrees gemengd, omdat hij in Palamedes den man ziet, die zijn eerzuchtige plannen tegenwerkt<note n="2)" place="foot">vs. 581-583.</note> en zal doen mislukken: want</p>
<pb n="739"/>
<lg type="poem">
<l rend="; 1tab">Palamedes oogh sijn gangen onderschept,</l>
<l>En is voor hem gereet, en waekt eer hy sich rept.</l>
</lg>
<p>Eerzucht, die eigen grootheid zoekt ten koste van de rechten of belangen van anderen, wordt niet weerhouden door 't gevoel van persoonlijke verplichting, integendeel er door geprikkeld:</p>
<lg type="poem">
<l rend="; 1tab">'t is Agamemnons aerd,</l>
<l>Dat sijn' gedachtenis geen weldaed lang bewaert:</l>
<l>Maer 't aengedaene leet en d' eens gelede smarte</l>
<l>Schiet diepe wortelen in sijn wraeckgierigh harte,</l>
<l>Al 't onversoenelijck<note n="1)" place="foot">vs. 573-577.</note></l>
</lg>
<p>Wel onversoenelijk! tot welk een hoogte van heftigheid Agamemnons verbittering gestegen is, begrijpen wij, als wij hem hooren zweren<note n="2)" place="foot">vs. 511-516.</note> ‘hoogh en dier:’</p>
<lg type="poem">
<l>Bij sijnen gordels draek, bij 't kronkelen der slangen,</l>
<l>Waarmé de Gorgon is sijns beuckelaers behangen,</l>
<l>En bij den stafs sijns rijks van Mulciber gesmeed:</l>
<l>Dat hij sich wreecken sal van 't aengedaenen leet:</l>
<l>Dat d' eylander niet lang syn' Majesteit sal benglen:</l>
<l>Al zou hij d'oppergoon met d'onderaerdsche menglen.</l>
</lg>
<p>Wij verwonderen ons dan ook niet, als wij dien heftigen, hartstochtelijken man zich zien verlagen, om de bondgenoot te worden van de ware vijanden van zijn vorstelijk gezag. Palamedes heeft steeds de leer voorgestaan,</p>
<lg type="poem">
<l rend="; 1tab">dat 't gesagh op 't heyligdom alleen</l>
<l>Der sceptren toebehoort en vorstelijcke banden.</l>
<l>En dat geen tempelier sijn vingers en sijne handen</l>
<l>Sal schenden aen dien toom en teugel, als een recht</l>
<l>En hoogheid, aen 's lands staet onscheydbaar vastgehecht<note n="3)" place="foot">vs. 1070-74.</note></l>
</lg>
<p>En met zoo veel kracht en goed geluk heeft hij haar doorgezet, dat voortaan</p>
<pb n="740"/>
<lg type="poem">
<l rend="; 1tab">geen gemijterd hoofd</l>
<l>Sou spreecken in den raed, of met de vorsten stemmen.<note n="1)" place="foot">vs. 543.</note></l>
</lg>
<p>Door wrok verblind, ziet Agamemnon dezen grooten dienst voorbij en verbindt zich tegen Palamedes met de geestelijkheid<note n="2)" place="foot">vs. 584-589.</note>. Hij</p>
<lg type="poem">
<l rend="; 1tab">om hem te betraepen,</l>
<l>Misbruyckt den ouden haet der Grieksche legerpaepen,</l>
<l>Bedienaers van de nood en noyt verbeden dwang.</l>
</lg>
<p>Maar als ieder staatsman, die zich aan haar vertrouwt, wordt hij haar dupe en werktuig:</p>
<lg type="poem">
<l>Die doen hem 't koude zweet afloopen, door 't gedrang</l>
<l>Der lasteraeren.....</l>
</lg>
<p>Men ziet, Agamemnon is het door hartstochtelijke wrok verblinde legerhoofd, die zich door de geestelijkheid laat gebruiken, om den staat aan de kerk te onderwerpen. De leugens, die de priesters hem aangaande hun staatkundigen tegenstander op de mouw spellen, gelooft hij, omdat hij een persoonlijken vete heeft tegen den belasterde. Zijn vooringenomenheid belet hem den leugen te ondertasten. Meesterlijk is deze mengeling van drijfveren en beweegkrachten, die zijn gedrag regelen, volgehouden, waar wij hem handelende zien optreden.</p>
<p>Als de aanslag, door Ulysses op 't touw gezet, is uitgevoerd, en de brief, dien Priamus aan Palamedes zou geschreven hebben, aan Agamemnon is ter hand gesteld, roept hij de vorsten bijeen. Van het plan heeft hij niet geweten: hij is niet medeplichtig aan dit bedrog, maar hij wordt er de eerste dupe van. Zijn vooringenomenheid tegen Palamedes is zoo groot, dat hij onmiddellijk diens schuld aanneemt en den Eubeervorst buitensluit buiten de vergadering der vorsten. Hij denkt er niet aan, dat iemand de zaak met een ander oog kan bezien. Als de vorsten bijeenzijn, geeft hij hun een
<pb n="741"/>kort verslag van het gebeurde en leest den gevonden brief voor, maar voegt er geen woord van toelichting bij. Dit is niet de voorzichtige berekening van een vijand, die, om zeker te gaan, onpartijdig wil schijnen, want daarvoor is Agamemnon te hartstochtelijk; maar het eenvoudig gevolg van zijn eigen, stellige convictie. Twijfel is onmogelijk: ieder ander zal gelijk hij overtuigd zijn, als hij de stukken inziet. De zaak is te duidelijk. In den twijfel, dien Ajax het eerst uit, ziet hij dan ook niets dan een gewone proeve van Ajax' lompheid: de jonge man zondigt wel eens meer tegen de voegzaamheid:</p>
<lg type="poem">
<l>Nu, Ajax, geef gehoor, en wees niet ongeregelt,</l>
</lg>
<p>vermaant hij kalm den jongen driftkop.</p>
<p>Nestor vraagt eenige inlichting: en Agamemnon geeft ze in ruime mate, en wijst daarbij, geheel onnoodig, zelf op het vele gebrekkige, dat het bewijsstuk, in de oogen van ieder ander, van alle kracht berooft<note n="1)" place="foot">vs. 781-785.</note>:</p>
<lg type="poem">
<l rend="; 1tab">De brief was toegezegelt</l>
<l>Met 's konings eigen ring: doch 't waepen is mislukt</l>
<l>In 't seeglen, en zijne hand in 't schrijven wat gedruckt.</l>
<l>Mistrout ghy aen mijn woord, geloof uw eigene oogen,</l>
<l>Daar vader, lees den brief.</l>
</lg>
<p>Het is duidelijk, hij hecht aan die kleinigheden niet; hij vreest geen onderzoek. Geen oogenblik komt de gedachte in hem op, dat anderen aan zulke beuzelingen meer waarde zullen hechten; hij vestigt er zelf de aandacht op. Als het anders uitvalt, als het blijkt, dat anderen die gebreken van den brief niet van zoo ondergeschikte beteekenis achten, kan hij er zich geen rekenschap van geven; hij ziet er kwade wil, gebrek aan waarheidsliefde in. De vooringenomen man vindt de zaak zoo eenvoudig.</p>
<p>De voorzichtige Nestor uit schoorvoetende zijn twijfel:</p>
<lg type="poem">
<l>‘'t Schrift <hi rend="spat">swijmt</hi> na Priams hand, zoo doet de druck van</l>
<l rend="; 1tab">'t wapen’,</l>
</lg>
<pb n="742"/>
<p>zegt hij, en blijft zwijgende het stuk beschouwen: een enkel onvoorzichtig woord kan Palamedes verderven. Maar de driftige Ajax weet zich minder te beheerschen, of liever hij denkt niet aan de gevolgen. Hij heeft nauwelijks een vluchtigen blik op den noodlottigen brief geworpen, of schimpt hem</p>
<lg type="poem">
<l rend="; 1tab">een dochter van de logen</l>
<l>Een vondeling van 't hof, een basterd van de nijd,</l>
<l>En overjaerden wrok, 't uitbraaksel van de spijt.</l>
</lg>
<p>Het zou niet te verwonderen zijn geweest, als Agamemnon op die schampere woorden een heftigen uitval had gedaan, maar hij houdt zich in en poogt de tegenspraak tot zwijgen te brengen, door te wijzen op, in zijn oogen afdoende, bewijzen. Maar als Ajax schimpende voortvaart en met bijtenden ironie de schuld schijnt toe te geven, opdat Palamedes zou kunnen vermoord worden:</p>
<lg type="poem">
<l>Ja Palamedes is 't, die brouwt ons dit verraad,</l>
<l>De booswicht moet van kant....</l>
</lg>
<p>weerhoudt Agamemnon, die zich nu persoonlijk gekwetst voelt door die vermoedens, zich niet langer, maar barst uit:</p>
<lg type="poem">
<l>Hier geld geen lochenen. 't Zij hoe men 't wend of keert</l>
<l>'t Is Priams teekening. Wij twijflen nu niet langer,</l>
<l>Of Palamedes gaet van deze boosheid swanger.</l>
</lg>
<p>Noodlottige woorden! die hem het terugkeeren tot een kalm onderzoek onmogelijk maken. De opperbevelhebber kan noch wil ongelijk krijgen. Ajax' kwetsende tegenspraak heeft hem geprikkeld en doet hem de volheid van zijn wrok, van zijn haat tegen Palamedes onbeschroomd, doch onbewust betoonen. De vrienden van den schuldige willen de schuld niet erkennen: welnu, de rechter wordt thans op zijne beurt partij:</p>
<lg type="poem">
<l>Hij merckt de misdaad licht, diese anders mercken wil,</l>
</lg>
<p>snauwt hij hem toe, zonder dat hij in zijn hartstochtelijke verblindheid gevoelt, hoezeer hij met die woorden zijn eigen
<pb n="743"/>veroordeeling uitspreekt. Want van een onpartijdig onderzoek is geen sprake geweest, en alles wat om den twijfel te rechtvaardigen wordt aangevoerd, beantwoordt hij, de schouders minachtend ophalende:</p>
<lg type="poem">
<l>Soo soumen alles wel in twijfel konnen trecken.</l>
</lg>
<p>Hij is vast overtuigd van de oneerlijkheid zijner tegensprekers: voert hij niet argument op argument tegen Ajax aan? En wat weet deze te antwoorden? niets dan gissingen, zonder bewijs, en personaliteiten: bijv. als Agamemnon wijst op de verdenking, die al lang op den Eubeer rust,</p>
<lg type="poem">
<l>Die mensch was lang verdacht,</l>
</lg>
<p>antwoordt Ajax met de beschuldiging van logen:</p>
<lg type="poem">
<l rend="; 1tab">Soo was de valsche tong</l>
<l>Des grooten logenaars.</l>
</lg>
<p>Geen opperbevelhebber behoeft dergelijke beleedigingen toe te laten. Daarom: de vrienden van Palamedes, die den schuldige willen redden, zullen, zoo zij voor de waarheid niet willen bukken, het voor zijn gezag moeten doen. Een oogenblik drijft Nestor hem in de engte, maar Ajax' drift redt hem. Agamemnon zal het recht handhaven, tegen allen. Nestors' tusschenkomst houdt hem wel terug, om zijn zwaard met dat van Ajax, gelijk hij in een oogenblik van drift heeft gedreigd, te meten: die korsele, jonge man staat, in leeftijd en in rang, toch ook te ver beneden hem en kan, zoo hij wil, vertrekken - maar daarom zal hij aan Nestor het recht van den staat niet prijs geven, en ook tegenover hem zijn gezag als opperbevelhebber handhaven: de stichters van 't verraad moeten gestraft worden, en de staat mag niet door slapheid worden verkort. Daarvoor zal hij waken:</p>
<lg type="poem">
<l>Wat Agamemnon drijft, dat moet voor al geschien,</l>
<l>'t Betaemt den minderen voor meerdre maght te duycken.</l>
</lg>
<p>Te vergeefs merkt Nestor op:</p>
<pb n="744"/>
<lg type="poem">
<l>Een koning kan seer licht d' ontvange maght misbruycken.</l>
</lg>
<p>Agamemnon kent aan niemand het recht van controle toe:</p>
<lg type="poem">
<l>Dat oordeel staet aan hem...</l>
</lg>
<p>De loop, die de discussie in den vorstenraad genomen heeft, is beslissend voor Agamemnon's houding. Niet, dat hij, toen hij hem bijeen riep, er aan dacht, dat hij van Palamedes' onschuld kon overtuigd worden, want hij heeft geen oogenblik de schuld betwijfeld. Maar de twist met Ajax en de minder heftige, maar ernstige woordenwisseling met Nestor brengen een geheelen omkeer im hem te weeg. Hij heeft nu opentlijk uitgesproken, wat tot dusver hij slechts zich zelven had bekend: zijn haat tegen Palamedes. Hij heeft de booze vermoedens en beschuldigingen, die waar moeten zijn, zoo zijn wraak mogelijk zal zijn, niet kunnen bewijzen. In deze positie, gevoelt hij, kan hij zich aan 't hoofd van 't leger niet staande houden, zoo hij niet zegeviert. De Eubeer moet vallen; ook al is hij wellicht onschuldig, fluistert een demonische stem in zijn hart. Met de ontwikkeling der misdaad wijkt ook de zelfverblinding. Wie den Agamemnon van den vorstenraad en dien van het verhoor met elkander vergelijkt, voelt dat er iets veranderd is. In den eerste is de opperbevelhebber wel vijand, maar met een deel goede trouw. Als hij Palamedes verhoort, is alle goede trouw voorbij. Hij begaat een misdaad en zal er meer begaan, zoo noodig, mits hij slechts zegeviere.</p>
<p>Met welk een wellust ontvangt hij het bericht, dat het goud gevonden is. Nu is hij van zijn zaak zeker. Hoort hem slechts het verhoor van den beschuldigde afnemen. Hij speelt met hem, als de kat met de muis. Hij heeft volstrekt geen haast, om hem de jongste aanklacht mede te deelen. Hij zal hem eerst de gelegenheid geven, om zich ernstig te compromitteeren. Hij moet zich in zijn eigen woorden verstrikken. Des te vernielender zal de werking zijn, als straks de ontdekking van Ulysses en Diomedes hem voor oogen zal gesteld worden. Hoe zal de verrader beschaamd staan!</p>
<p>Met een algemeene aanduiding van de verdenking, die op Palamedes rust, vangt het verhoor aan. De beschuldigde
<pb n="745"/>antwoordt vol kalmte, in even algemeene termen als de verdenking algemeen wordt uitgesproken. Een bepaald feit wordt niet genoemd en behoeft dus niet ontkend te worden. Minachtend is in den aanvang de toon van den rechter; maar langzamerhand komt er gloed en warmte in. Agamemnon wordt boos over de koppigheid van den schuldige, die alles ontkent: Agamemnon zal aan die fiere houding wel een eind maken. Heeft, vraagt hij eindelijk:</p>
<lg type="poem">
<l>Heeft Paris met een g'lay u niet aan boord gelegen?</l>
</lg>
<p>Agamemnon heeft goed gerekend; de fiere Palamedes is op eenmaal zijn zelfbeheersching kwijt. Als een schuldige staat hij doodsbleek, als van den donder getroffen, voor dien rechter, die zijn vijand is. Triomfantelijk wijst<note n="1)" place="foot">Vs. 1180-1184.</note> de opperbevelhebber de andere vorsten op deze verouderde houding:</p>
<lg type="poem">
<l>Siet daer, hij staet verstomt, hy heefter op geswegen:</l>
<l>Hy set zyn doodverw: hy besterft in 't aengesicht:</l>
<l>Het quaed geweten wroeght: het schellemstuck betight</l>
<l>Syn eygen meester,</l>
</lg>
<p>Maar even weinig als Palamedes is Agamemnon zich meester. De diepe indruk van de aanklacht overrast hem blijkbaar: zoo diep had hij dien zich niet voorgesteld. Des te beter, juicht hij, er niet aan denkende, hoe hij zijn geheimen haat verraadt, des te beter, juicht hij hartop:</p>
<lg type="poem">
<l rend="; 1tab">Soo, soo sal ick 't kluwen krijgen,</l>
<l>Wy hebben 't end alree: hy staettet toe met swijgen.</l>
</lg>
<p>Wat moeten die vorsten denken, die deze beide mannen tegenover elkander zien? Palamedes verstomming moet zelfs Nestor verbazen, die even goed als ieder ander kan berekenen, dat deze beschuldiging, die volstrekt niet nieuw is, den Eubeer niet onbekend kan gebleven zijn. Agamemnon gevoelt het groote voordeel, dat de zwakke houding van den beschuldigde hem schenkt, en wil er dadelijk gebruik van
<pb n="746"/>maken. Hij bedreigt hen met de pijnbank om hem tot bekentenis te dwingen. Slechts met moeite laat hij zich door Nestor bewegen, om het verhoor voort te zetten, doch zonder dat hij zijn plan geheel prijs geeft:</p>
<lg type="poem">
<l>Maar of hij 't loochnen dorst, al waarder blijck en schijn,</l>
<l>Sou dan de pijnbanck niet ons' jongste toevlught sijn?</l>
</lg>
<p>Nestor geeft het niet toe, maar dringt er op aan, dat men alle verdere pourparlers spare, en rechtstreeks tot de zaak kome, die aan de orde is. Het geschiedt:</p>
<lg type="poem">
<l rend="speaker">Agamemnon.</l>
<l>Sleept hier den dooden spie,</l>
<l rend="; 1tab">Wat dunkt u van dien man?</l>
</lg>
<lg type="poem">
<l rend="speaker">Palamedes.</l>
<l>Het is een sielloos lijf.</l>
</lg>
<lg type="poem">
<l rend="speaker">Agamemnon.</l>
<l rend="; 1tab">Dat is 't niet datwe vraegen</l>
<l>Is 't niet de spie die vaeck het leger quam belaegen?</l>
</lg>
<lg type="poem">
<l rend="speaker">Palamedes.</l>
<l>'t Waer mooglijk.</l>
</lg>
<lg type="poem">
<l rend="speaker">Agamemnon.</l>
<l rend="; 1tab">'t Is hy zelf, die dikwils was gewent</l>
<l>Te duycken in de schaeu van Palamedes tent.</l>
</lg>
<lg type="poem">
<l rend="speaker">Palamedes.</l>
<l>Myn aangesight dien mensch met kennis nog aanschoude.</l>
</lg>
<pb n="747"/>
<lg type="poem">
<l rend="speaker">Agamemnon.</l>
<l>Uwe oogen sagen hem, toen ghy hem toevertrouwde</l>
<l>'t Geheym van brief aen brief; of als hy van Priam</l>
<l>U schriften bragte en groete in 's grysen konings naem.</l>
</lg>
<lg type="poem">
<l rend="speaker">Palamedes.</l>
<l>Mijn hayr moet als Megeer van swarte slangen krielen:</l>
<l>Mijn schimme naemaels draegen alleen, 't geen alle sielen</l>
<l>In d' onderaerdschen poel van Dis is toegedoemt:</l>
<l>Mijn naem die sij een vloeck waer dat hij word genoemt:</l>
<l>Of als Prometheus moet ick 't levenpicken lijen:</l>
<l>Indien ick kennis heb aen dees verraderijen.</l>
</lg>
<lg type="poem">
<l rend="speaker">Agamemnon.</l>
<l>Spaer uw meyneedigheid, o boos verraeders hart!</l>
<l>Hoe dat ghij hooger sweert, hoe dieper ghy verwart.</l>
<l>Lees self den loosen brief van 's konings ring gesegelt,</l>
<l>Geteeckent met syne hand, en vloeck niet ongeregelt.</l>
</lg>
<lg type="poem">
<l rend="speaker">Palamedes.</l>
<l>Het schrijven is Priaem nocht Hector niet verboôn.</l>
<l>Noch streckt my tot geen vlek.</l>
<l rend="; 1tab">ghy kentet, goede Goôn,</l>
<l>Die veer syt van 't bedrogh in uwen troon geseten</l>
<l>Hoe suyver dat ick ben, en heyligh van geweten.</l>
</lg>
<lg type="poem">
<l rend="speaker">Agamemnon.</l>
<l>Nu Diomedes tygh.</l>
</lg>
<p>En nu verhaalt Diomedes hoe hij een spion, die de drager van een brief van Priamus was, heeft betrapt en bij vergissing den hals afgesneden. Ulysses stort daarop voor de vorsten het goud uit, onder Palamedes tent gevonden. Nu is in waarheid de Eubeervorst verstomd. Hij kan niet dan stamelen:</p>
<pb n="748"/>
<lg type="poem">
<l>Ick hoor, ick denk, ick sie....</l>
</lg>
<p>Hij richt de handen omhoog en smeekt de goden om voor zijn onschuld te getuigen:</p>
<lg type="poem">
<l rend="; 1tab">Jupyn, ghy kent mijn wit!</l>
<l>Soo deedge, o Themis, oyt, die voor sijn voeten sit:</l>
<l>Wiens Godspraeck ick besweer in deze mijn verkleening,</l>
<l>Datse in Boeotien van mijne oprechte meening,</l>
<l>Getuygenisse geef: soo lang haer Godheyd spreeckt,</l>
<l>En langs haere haylge kerk Cephisus stroomt en leeckt.</l>
</lg>
<p>Het is onloochenbaar - Palamedes kon geen houding aannemen, die meer dienstig is voor Agamemnons plannen. Hij verschrikt vreeselijk over een beschuldiging, die oud is voor iedereen, ook voor hem. Tegenover de wilde drift van Agamemnon wordt hij kalm, zoo kalm zelfs dat hij een leukheid betoont, die verbazing wekt: op Agamemnon's vraag</p>
<lg type="poem">
<l>Sleept hier den dooden spie</l>
<l rend="; 1tab">wat dunckt u van dien man?</l>
</lg>
<p>antwoordt hij koeltjes:</p>
<lg type="poem">
<l>Het is een sielloos lijf.</l>
</lg>
<p>Maar als hij eindelijk de geheele aanklacht in al zijn deelen, den gedooden spion, den brief, het goud, overziet, dan verliest hij zijn kalmte - om zich met warmte te verdedigen, denkt ge. O neen, om een beroep op de Goden te doen. Geen woord van verdediging, geen enkel beroep op getuigen, zelfs niet tegenover den dooden spion op de levende getuigen, de wacht, die zijn tent sedert geruimen tijd bewaakt<note n="1)" place="foot">vs. 1115.</note>, komt er van zijn lippen. 't Is als bewaart hij den rijkdom van zijn argumenten en woorden voor de eenzaamheid van zijn tent.</p>
<p>Tegenover een beschuldigde, die zich zoo zwak toont, heeft Agamemnon vrij spel. Geen rechter zal hem euvel duiden, dat hij over al die beroepen op de Goden de schouders ophaalt: welke rechtbank zal zich door zoodanige praatjes van
<pb n="749"/>den weg laten brengen? De zwaarste misdadigers gaan gewoonlijk het meest met ‘den rechtvaardigen God’ en den ‘God der onschuld’ om: ten minste, zij beroepen zich het meest op hem. Agamemnon gelast Palamedes, in hechtenis te gaan.</p>
<p>Doch hoe gunstig die zwakke houding van Palamedes, waarvan wij de reden kennen, voor Agamemnons plannen ook zij, de opperbevelhebber zou ook buitendien zijn wil hebben doorgezet. Hij had besloten, Palamedes in 't verderf te storten. Indien hij verzet had geboden, en zijn houding minder krachteloos ware geweest, zou Agamemnon krachtiger hebben doorgetast.</p>
<p>Hij had zijn besluit genomen, en zou voor niets en niemand zijn teruggedeinsd. De wijze, waarop hij 't verhoor leidt en Palamedes behandelt, doet het zien. Maar ten overvloede spreekt hij het duidelijk uit. Toen hij de vorige maal met de vorsten vergaderde, had hij in 't gesprek met Nestor uitdrukkelijk verklaard:</p>
<lg type="poem">
<l>'t Waer dolligheid het recht uit haet en nijd te buygen;</l>
<l rend="; 1tab">Ick salniet wetteloos bestaan door onbescheyd<note n="1)" place="foot">vs. 872-74.</note>;</l>
</lg>
<p>Nu verklaart hij even nadrukkelijk het tegenovergestelde. Nestor en de andere vorsten moeten het weten, dat hij geen plan heeft zijn wil aan eenig recht of wet te onderwerpen. Onbepaalde gehoorzaamheid vordert hij:</p>
<lg type="poem">
<l rend="; 1tab">Geen oorlooghsvorst sich keert</l>
<l>Aen yemands recht of wet. De vorsten vol en dronken</l>
<l>d' Handvesten nu en dan de Griecksche steden schonken:</l>
<l>Hij neemtse, diese gaf den volcke in eigendom:</l>
<l>'t Is heerengift, een heer die eyschtse wederom,</l>
<l>Indiense ons dienstig zijn, wij willen datse spreecken:</l>
<l>Maar swijgen, sooze ons 't hoofd met tegenstribben breecken.</l>
</lg>
<p>Het is niet alleen voor Palamedes bestemd, al is 't tot hem, dat Agamemnon zegt:</p>
<lg type="poem">
<l>Wij staan op 's vijands boôm, mijn willen, mijn believen</l>
<l>Is aller Griecken wet, acht yemand mijne stem<note n="2)" place="foot">vs. 1202-1208. - vs. 121-169.</note></l>
<pb n="750"/>
<l>Een krachteloozen galm, mijn degen geeftse klem.</l>
</lg>
<p>Een ieder zij gewaarschuwd. Een ieder was gewaarschuwd. Nestor, de eenige van Palamedes' vrienden die over was, zag de gevangenneming aan. Palamedes had als 't ware een beroep op de vorsten gedaan door zijn protest:</p>
<lg type="poem">
<l>‘Dit's openbaar geweld’.</l>
</lg>
<p>Ulysses, Diomedes - zijne vijanden trokken natuurlijk geen partij voor hem. En Nestor? de oude man vond het het best toe te zien:</p>
<lg type="poem">
<l>‘Een die niet dencken derf is wonder bloode en bang’.</l>
</lg>
<p>Agamemnon heeft zijn doel bereikt en is thans van zijn zege zeker. Zijn vijand is in hechtenis en wacht het vonnis van de rechtbank, wier leden door hem worden aangewezen. Dat de drie gedelegeerden den Eubeervorst niet het leven zullen redden, daarop is hij volkomen gerust. Zoo gerust zelfs, dat hij, om den schijn van onpartijdigheid te redden, geen oogenblik aarzelt, als de vrienden van Palamedes den ouden Nestor tot vierde lid der rechtbank wenschen. Hij lacht in zijn vuistje,</p>
<lg type="poem">
<l>Zij waenen ons het werck met listen 't onderkruipen</l>
<l>Maar 't is de doodsnack, 't zijn d'Eubeers laatste stuipen,</l>
<l>De saeck is zoo doornaeyt, en zoo bezet in all's</l>
<l>Hij raekter eer niet af 't en kost hem sijnen hals.</l>
</lg>
<p>En in dit vooruitzicht verlustigt hij zich. Het is hem een aangenaam denkbeeld dat hij eindelijk ontslagen zal zijn van dien lastigen man, die hem altijd en overal in den weg trad.</p>
<p>Het moet nu ook eindigen: het heeft reeds al te lang geduurd. Wat zal hij een rust hebben, als die vijand gevallen is! En in den geest ziet hij hem vallen:</p>
<lg type="poem">
<l>Ick sie, ick sie den beul 't swaerd trekken wt der scheyde;</l>
<l>Den ouden hondsvot vast staen sidderen voor de slagh;</l>
<pb n="751"/>
<l>Daer leyd de gryse kop, 's lands uitgedient gesagh.</l>
</lg>
<p>Deze laatste trek, die wellustige voorstelling van de vermoording van zijn vijand, doet de volle diepte van Agamemnons hartstochtelijken haat peilen. Die haat was zijn demon: hij beheerschte hem, en maakte hem tot een koninklijken schurk.</p>
</div>
<div type="section">
<head rend="h4">III.</head>
<p>Niet alzoo Ulysses. Een zoo hartstochtelijke natuur als Agamemnon komt slechts langzamerhand tot zelfbewustheid. Met de koele berekening, die Ulysses kenmerkt, is zelfverblinding, zelfs niet tijdelijk, vereenigbaar.</p>
<p>De Ulysses van Homerus is een schrander, vindingrijk man, die zijne groote scherpzinnigheid ten dienste des Griekschen legers, van het vaderlandsch belang op vreemden bodem aanwendt. De Ulysses van Vondel is een geslepen intriguant, die zijn sluwheid slechts bezigt tot bevrediging van zijn persoonlijken haat, zonder zich om het belang des legers, van zijn vaderland te bekommeren. Geen consideratien of van algemeenen aard of van persoonlijke waardigheid komen in hem op, leiden of weerhouden hem. Elk middel is hem goed, zoo het doeltreffend is. Geen middel te slecht of te laag, zoo het baten kan. Het plan, dat hij uitvoert, is zoo zwart, zoo verachtelijk, dat het in letterlijken zin een helsch plan moet genoemd worden. Slechts helsche machten kunnen het uitdenken en inblazen: zelfs de veroordeelden in den Styx schrikken er voor terug, schamen zich er over. Als Sisyphus de opdracht ontvangt het aan zijn afstammeling in te blazen, roept zelfs hij, die voor geen misdaad is teruggedeinsd, vol ergernis<note n="1)" place="foot">vs 393-395.
<lb/>
Hoe van Lennep in deze woorden lezen kan, dat Sisyphus in dezen last zich <hi rend="i">verheugt en er roem op draagt.</hi> is mij onbegrijpelijk.</note> uit:</p>
<lg type="poem">
<l rend="; 1tab">Ben ick de beste dan</l>
<l>Dien d'afgrond tot dit snood bedryf uitbraecken kan?</l>
<l>Is niemand bet bequam tot schelmerij gevonden?</l>
</lg>
<pb n="752"/>
<p>Ulysses was sedert lang overleggende, hoe hij Palamedes ten val zou brengen: maar hij was er nog niet in geslaagd een plan te bedenken, dat hem tevreden stelde. Zijn</p>
<lg type="poem">
<l>Schalkheyd hapert, om bedriegelyck en valsch</l>
<l>Den soon van Nauplius te brengen om den hals;<note n="1)" place="foot">vs. 389, 398, 410, 414.</note></l>
</lg>
<p>Als de geest van Sisyphus hem in den droom verschijnt, siddert hij<note n="1)" place="foot">vs. 389, 398, 410, 414.</note> wel voor de aanraking met de geestenwereld:</p>
<lg type="poem">
<l>Als hij myn geest vernam, dan was zyn geest verschrikt;</l>
<l>Syn sweet brack uit van angst; syne hairen schielijk resen...</l>
</lg>
<p>Maar het aangewezen plan is hem welkom:</p>
<lg type="poem">
<l>Ick heb hem na syn' wensch den kortsten weg gewesen,</l>
</lg>
<p>verhaalt Sisyphus zelf. En Ulysses bevestigt het: een schim of een droom, onverschillig wat, zegt hij,<note n="1)" place="foot">vs. 389, 398, 410, 414.</note></p>
<lg type="poem">
<l rend="; 1tab">droegh mijn aanslagh gunst en holpme 't feit bekleen,</l>
<l>En 't stuck met sulck een list besteecken en vermommen,</l>
<l>Dat Nestors wijze tong daer tegens moest verstommen.</l>
</lg>
<p>Diomedes, die hem zooeven verlaten had, laat hij onmiddelijk ontbieden, want ‘'t en is geen marrens tijd<note n="1)" place="foot">vs. 389, 398, 410, 414.</note>’).</p>
<p>De vriend en makker, de dienstwillige medehelper komt. In den tusschentijd heeft Ulysses het gevaar, waaraan hij zich blootstelt, nog eens gewikt en gewogen: hij is te nuchter, te koel om het zich te ontveinzen<note n="2)" place="foot">vs. 420, 449.</note>:</p>
<lg type="poem">
<l>Vaeck schijnt ruym in 't eerst, 't geen scherp valt in 't voltrecken</l>
</lg>
<p>Doch het schrickt hem niet af:</p>
<lg type="poem">
<l>Maar de aanslagh niettemin moet eenmaal zijn gewaegt.</l>
</lg>
<p>Tot zijn eigen bemoediging herinnert hij zich de radeloos-<pb n="753"/>heid van zijn vijand, de verbittering van Palamedes en den steun, die ‘de waereldlijke machten en geestelijke arm’ hen schenkt. Het resultaat<note n="1)" place="foot">vs. 420, 449.</note> is bevredigend:</p>
<lg type="poem">
<l>Nu 't gader mede hoe 't wil, 't kan anders niet als wel,</l>
<l>‘Ik ben het niet alleen; de grootste zijn in 't spel’.</l>
</lg>
<p>Als Diomedes binnentreedt, is Ulysses besloten.</p>
<p>Dezen makker moet hij overreden, om mede te doen: want hij heeft zijn hulp noodig. Maar Diomedes mag daarom zijn eigen wankeling en aarzeling niet bemerken: dit zou hem ongeneigd maken om zich te wagen.</p>
<p>Het gesprek tusschen Ulysses en Diomedes<note n="2)" place="foot">vs. 455-605.</note>, waarin de eerste den laatste overreedt, is een der schoonste, bijna schreef ik, het schoonste deel van Vondels schepping. In fijnheid en diepte van karakterteekening is het door den dichter zelven niet overtroffen. Hoe meer men het ontleedt, hoe hooger de bewondering voor de rijke menschenkennis stijgt, die dit tooneel schiep.</p>
<p>Diomedes is een ruw soldaat, maar een zwak karakter, die door geen gewetensbezwaren van slechte handelingen wordt teruggehouden, zoodat een vriend, wien hij bewondert wegens zijn slimheid, hem verleiden kan, maar zonder dat hij er toch het ware pleizier in heeft. Ik, zegt hij zelf,</p>
<lg type="poem">
<l>Ick ben een man in 't veld, om op een moedigh paard</l>
<l>Dat schuimbeckt, briescht en krapt, en stof werpt met syn' voeten,</l>
<l>Mijn vijand voor de vuyst, met sweerd en speer t' ontmoeten.<note n="3)" place="foot">vs. 503-506.</note></l>
</lg>
<p>Hij voelt zich niet thuis in de kronkelpaden, die Ulysses bewandelt; in een open strijd moedig en daartoe steeds bereid, is hij angstvallig om in de duisternis Ulysses te volgen. Maar hij ziet te veel tegen hem op, bewondert te zeer in hem wat hem zelven ontbreekt, slimheid, berekening, overleg, dan dat hij hem weerstand bieden kan.</p>
<p>Als hij op het opontbod van Ulysses komt aanloopen, is hij blijkbaar een weinig uit zijn humeur; hij vraagt met knorrigen haast:</p>
<pb n="754"/>
<lg type="poem">
<l>Wat onrust drijft uw geest? wat houd uw sinnen wacker.</l>
<l>Dus in de middernacht?</l>
</lg>
<p>Ulysses' antwoord, dat het nu het oogenblik is, om den aanslag te beginnen, stelt hem blijkbaar te leur. Moest hij daarvoor opstaan, nadat men nog voor weinige uren er lang en breed over gesproken had? Hij antwoordt knorrig: ik weet er geen weg op. Ulysses doet eenvoudig, alsof hij niets van dien boozen luim bemerkt: ‘Gij behoeft het ook niet te weten; wil u daarmee niet kwellen’, - voegt hij hem toe. Diomedes is verwonderd: het was meer een uitdrukking van onwil, dan dat hij het als bezwaar had willen opwerpen: nu Ulysses het ernstig opneemt, moet ook hij het ernstig behandelen, en met nadruk herhaalt hij: ‘ik weet geen geschikt plan, en zoo lang ik dat niet heb, doe ik niet mede’.</p>
<p>Ulysses weet, wat de knorrigheid van zijn vriend beteekent. Hij ontwikkelt hem daarom het plan, dat hij gevormd heeft: men zal onder de gisteren door Palamedes verlaten tent goud verbergen, en Diomedes zal bij de nachtronde een slaaf dooden, in wiens zak hij een valschen brief van Priamus aan den koning der Eubeers vinden zal. Zoo zal Palamedes kunnen veroordeeld worden, wegens verraderlijke verstandhouding met den vijand.</p>
<p>Gelijk Ulysses heeft gerekend, komt 't uit. Diomedes is met bewondering voor het sluwe plan vervuld:</p>
<lg type="poem">
<l>'t Is recht Ulysses vond....</l>
</lg>
<p>maar hoe vernuftig hij het ook vindt, hij vindt het niet vrij van groote bezwaren:</p>
<lg type="poem">
<l rend="; 1tab">als ick 't ernstig wick</l>
<l>Het stuck is vol gevaars, laet dezen raad besterven.</l>
</lg>
<p>Deze voorslag van uitstel bewijst, dat Ulysses er ditmaal niet, als anders, in geslaagd is, om zijn vriend door blinde bewondering tot blind volgen te bewegen. Hij moet hem dus van een anderen kant aanvatten. En de ruwe, maar dappere krijgsman heeft zwakke zijden genoeg. Aan zijn moed mag niet getwijfeld worden, dit is zijn point d'honneur. Juist daarom twijfelt Ulysses en beschuldigt hem van lafheid:</p>
<pb n="755"/>
<lg type="poem">
<l>Ick vreese, uw' bloodigheid die sal de saeck bederven</l>
<l>Hoe stouter aangevat, hoe lichter uitgevoert.</l>
<l>De kans moet sijn gewaeght.</l>
</lg>
<p>Diomedes is lang zoo schrander niet als zijn vriend; maar hij begrijpt toch heel goed, wat de bedoeling dier woorden is, en wordt er geen dupe van. Zij hinderen hem wel, maar hij wil er toch niet om toegeven, en houdt vol:</p>
<lg type="poem">
<l rend="; 1tab">Waar 't schaekspel, waar het boert.</l>
<l>Best dat men 't wat vertreck. De tijd is niet geboren.</l>
</lg>
<p>Ulysses moet een stap verder gaan en den onwilligen medehelper, dien hij niet missen kan, het vuur nader aan de scheenen leggen. Op de beschuldiging van lafheid is Diomedes, wetende dat zijn aanklager er zelf niet aan gelooft, voor 't uiterlijke ongevoelig gebleven. Nu verwijt hem Ulysses, dat hij, Diomedes, eigenlijk de schuld is, dat Palamedes nog leeft:</p>
<lg type="poem">
<l>Daer is met sammelen tot noch toe meer verloren,</l>
<l>Meer schade als winst gedaan.</l>
</lg>
<p>Dergelijke verwijten zijn gemakkelijk en treffen gewoonlijk, omdat de onwaarheid bijna nooit te bewijzen is. Wie zal het bewijs leveren, dat de loop der gebeurtenissen dezelfde ware gebleven, ook indien wij anders hadden gehandeld? De probabiliteit is voor het tegendeel: en steunt de verwijten van hen, die ons den tegenwoordigen staat van zaken als de vrucht onzer handelingen, die in doen of in laten hebben bestaan, voor de voeten werpen.</p>
<p>Wat Ulysses beoogt, bereikt hij. De krijgsman, die niet verantwoordelijk wil zijn en wien al die verwijten ergeren, begint zijn ongeneigdheid, om Ulysses' plan te volgen, te verdedigen, door de kansen van slagen te gaan berekenen. Nu is Ulysses de sterkste en heeft hij vrij spel. Als 't op redeneeren aankomt, zijn weinigen tegen hem bestand. Als hij geen argumenten heeft, staan hem sophismen, zoo veel hij behoeft, ten dienste. Wie hem hier hoort, begrijpt niet hoe 't mogelijk is te aarzelen, of welke reden er zijn zou, om
<pb n="756"/>aan gevaar te denken. De koele nuchterheid van Ulysses verdrijft alle wolken. Wie is zwakker, dan Palamedes, wiens positie geheel ondermijnd is, en wien de hoofden des legers vijandig zijn gezind? Meesterlijk is de teekening, die hij van zijne bondgenooten geeft; de sluwe verleider is zich zijn overwicht over den ruwen, maar zwakken Diomedes te goed bewust, dan dat hij er aan denkt om zich te beheerschen.</p>
<p>Minachting spreekt er in de schildering van Agamemnons hartstochtelijke wraakzucht en ondankbaarheid, maar honend en kwetsend is de teekening der geestelijkheid, haar gewetenloosheid, haar schurkerij, en haar beheersching van 't domme, onkundige volk. Deze stof, zegt hij, d.i. de twist met de kerkelijken,</p>
<lg type="poem">
<l rend="; 1tab">deze stof</l>
<l>Soodanigh is van aerd, dat allerley' krackeelen,</l>
<l>Dat sucht tot eyge baet en staet hier onder speelen:</l>
<l>En alle schelmerij, die slechts een schijngestalt</l>
<l>Van hayligheid ontleent, licht door dien trechter valt.</l>
<l>Men hitst 's volcx harten op tot dolligheid door 't krijten,</l>
<l>En d' allersterckste past den zwacksten wt te bijten.</l>
<l>&nbsp;</l>
<l>Al hebt ge 't heyligdom met vadermoord bevlekt:</l>
<l>Uw susters schaemte ontbloot in 't aensicht van uw swager,</l>
<l>Ja selfs den blixemdrigh gekroont tot hoorendrager,</l>
<l>Verkraght syne eegemael, en schencker Ganimeed:</l>
<l>Ten word niet eens gemerckt, als maer een outerkleed</l>
<l>Die grouwelen bedeckt, ten strecken dan geen sonden.</l>
</lg>
<p>Zoodanig zijn de bondgenooten: wie, wat is de tegenstander, de vijand, dien men in 't verderf wil storten?</p>
<p>Ulysses haat Palamedes, maar zijn haat is koel, berekenend, niet hartstochtelijk als die van den opperbevelhebber. Hij haat hem, maar miskent hem niet. Agamemnon kan van den ‘grijzen hondsvot’ spreken: Ulysses niet. Zijn haat is dieper en gevaarlijker; maar zij verblindt hem niet, om een Palamedes een ‘hondsvot’ te schelden. Hij blijft nuchter in zijn beoordeeling ook van zijn vijand, terwijl hij bezig is zijn ondergang voor te bereiden. Meesterlijk is de herinnering aan de verschillende gelegenheden, waarbij Palamedes met den priester Calchas om 't gezag als 't ware heeft geschaakt
<pb n="757"/>en hem vast gezet. Ulysses geniet nog bij 't herdenken: hij zal Palamedes ten val brengen, maar hem daarom de erkenning zijner talenten en verdiensten niet weigeren:</p>
<lg type="poem">
<l rend="; 1tab">hoe geestigh sagh men schaecken</l>
<l>Den tabbaerd met de kap...</l>
</lg>
<p>Het oog van den slimmen koning van Ithaca schittert van genot, een fijne glimlach speelt om zijn dunne lippen, als hij 't talent van zijn slachtoffer vermeldt. Den man haat hij, maar zijn intellectueele superioriteit bewondert hij.</p>
<p>Hij duidt hem ook zijn strijd tegen de priesters niet euvel; integendeel, hij is het met hem eens, al gebruikt hij ook nu die priesters tegen hem. Breedvoerig, niet uit ingenomenheid, maar uit minachting en bespotting, om den onzin goed te doen uitkomen, somt hij de schimpredenen tegen Palamedes op, die komen uit den mond der</p>
<lg type="poem">
<l rend="; 1tab">lasteraren, die staegh liegende onverboden</l>
<l>Geen misdaed reecknen 't quaed, 't geen streckt tot dienst der Goden.</l>
</lg>
<p>Tegen over ieder ander zou een dergelijke openheid, een zoo duidelijke uiting van zijn ware meening over de bondgenooten onvoorzichtig en gevaarlijk zijn. Tegenover Diomedes niet. Ulysses weet, dat zijn makker hem doorziet; door eerlijkheid alleen kan hij hem voor zijne plannen winnen. Huichelarij tegenover Diomedes baat hem toch niet: integendeel, zij zou hem gevaar doen loopen, dat zijn anders zoo volgzame vriend weigerde hem te helpen. Rondborstigheid is het sterkste wapen bij hem: daartegen is Diomedes niet bestand. Ook nu niet. Als Ulyssses zijn teekening van de bondgenoten besluit met de bepaalde uitnoodiging:</p>
<lg type="poem">
<l rend="; 1tab">ick ernstig bid,</l>
<l>Dat uwe dapperheyd dit heldenstuk verselle.</l>
</lg>
<p>geeft hij zonder verder verzet toe, maar alleen om Ulysses' wil; niet omdat de zaak hem aangenaam is. Hij wil Ulysses wel een plezier doen; maar daarvoor moet hij ook een kleine
<pb n="758"/>genoegdoening hebben: hij moet, als 't ware tot verontschuldiging van zijn eigen zwakheid, en tot geruststelling aan zijn conscientie, Ulysses een beetje mogen uitschelden. Ulysses heeft er niets tegen; hij laat hem vrijelijk zijn gang gaan, en hoort hem bedaard aan, zonder eenige ergernis te gevoelen:</p>
<lg type="poem">
<l>Ik heb uw veinzerij, Ulysses, lang verleert.....</l>
</lg>
<p>Laat een ander dat den koning van Ithaca eens zeggen: of hij op zal vliegen, zoo zijn belang het hem vergunt, en rekenschap van den vermetelen schimper vorderen! Maar de beschuldiging uit Diomedes' mond hoort hij met een glimlach aan: het is een ingewikkelde hulde aan zijn meerdere scherpzinnigheid, die hem niet onaangenaam aandoet. En verre van zich gekwetst te gevoelen, belooft hij Diomedes, dat hij voor hem waken zal en zorgen, dat het gevaar, waaraan hij zich blootstelt, zoo gering mogelijk zij:</p>
<lg type="poem">
<l>Laat Diomedes slechts die sorgh aen my bevolen,</l>
<l>Het moet er doncker sijn daer d'Ithakois sal dolen.</l>
</lg>
<p>Uitnemend past de ijdele zelfverheffing, die uit deze woorden spreekt, in Ulysses' mond, bij 't eindigen van 't gesprek. De toestemming van Diomedes is eindelijk verkregen: zal hij dan in andere plannen, die ook moeilijk zijn, niet slagen? Diomedes' voorbeeld is een goed voorteeken, dat hem, Ulysses, vertrouwen geeft in den afloop der onderneming. Bij 't begin van 't discours zou Ulysses die woorden niet gesproken hebben, want toen voelde hij zich nog niet zoo zeker van zijn zaak als nu. Terwijl hij Diomedes bezwaren wegcijferde, heeft hij zich zelven moed gegeven, en nu, als zijn vriend zich door hem laat overreden en toegeeft aan zijn wensch, vallen die overmoedige woorden hem als van zelven uit den mond. En zij oefenen denzelfden wondervollen invloed uit, dien ieder zelfvertrouwen, op menschenkennis gebouwd, op zwakke gemoederen heeft. Diomedes bukt voor den krachtigen man, die een veinzer moge zijn, maar een scherp en helder inzicht in toestanden en personen heeft, wiens verstand hij bewondert, zonder eerbied te hebben voor zijn hart. Doch aan dit laatste gevoelde hij ook geen behoefte. Hij geeft zich
<pb n="759"/>blindelings over, behoudens ééne conditie: nu men het spel waagt, moet men het winnen:</p>
<lg type="poem">
<l>Welaen, ick ben 't getroost: doch eer wy 't stuck bestaen,</l>
<l>Soo sal 't hooghnoodigh syn ons wyders te beraen:</l>
<l>Opdat men 't schandelijk ten halven niet laet steecken.</l>
</lg>
<p>Het is het gewone voorbehoud van den zwakke, die wel schijnen wil te wagen, maar zekerheid van welslagen vordert.</p>
<p>Niemand, die Ulysses en Diomedes de tent ziet binnengaan, die er aan twijfelt, dat de laatste volkomen tevreden gesteld en bemoedigd den geslepen vorst van Ithaca zal verlaten. Wij verwonderen ons dan ook niet, als wij Diomedes het plan van Ulysses zien volvoeren, en het lijk van den gedooden slaaf zien slepen voor den opperbevelhebber: hij is het gewillig en willenlooze werktuig van zijn doortrapten vriend en laat zich tot alles gebruiken. Gelijk hij diens voorschrift volbrengt, bauwt hij zijn woorden na. Als in den vorstenraad Ulysses jammert:</p>
<lg type="poem">
<l>Verdelghse o Juno doch, die naar ons leven dorsten!</l>
</lg>
<p>is hij zijn echo, zij het ook een zwakke,</p>
<lg type="poem">
<l>Ontdeckse, o Hecate! die naar den ondergang</l>
<l>Van onze tenten staen<note n="1)" place="foot">vs. 772-4.</note>.</l>
</lg>
<p>Als in de rechtbank<note n="2)" place="foot">vs. 1704-6; vergelijk vs. 941 en vs. 1758.</note> Ulysses opmerkzaam maakt op het gevaar, dat zij, zoo zij Palamedes verschoonen, beschuldigd zullen worden, ‘aansienders van persoonen’ te zijn, stemt Diomedes in:</p>
<lg type="poem">
<l>Daer dient wel opgelet, het geen Ulysses seyd</l>
<l>Is niet dan al te waer.</l>
</lg>
<p>Hy spreekt en zwygt, wanneer zijn meester spreekt en zwygt: en heeft geen eigen opinie meer.</p>
<pb n="760"/>
<p>De koning van Ithaca trouwens is niet alleen de meester van dezen volgeling, maar van den geheelen aanslag. Het plan, dat van hem uitgaat, laat hij door anderen uitvoeren, maar hij waakt zorgvuldig, dat de richting, die de zaak neemt, aan zijn wensch beantwoorde. Hij treedt niet op den voorgrond, houdt zich in den regel ter zijde, en komt slechts te voorschijn, waar het noodig is te waken, dat de gang dien de zaak moet nemen, overeenkomstig is met zijn wensch.</p>
<p>Als Agamemnon de vorsten heeft bijeengeroepen, om hun den gevonden brief, die door Priamus, zoo 't heet, aan Palamedes is geschreven, mede te deelen, neemt Ulysses het eerst van allen het woord, om kort en scherp met een enkelen trek de beteekenis van den brief vast te stellen.</p>
<p>Ziehier<note n="1)" place="foot">vs. 761-770.</note> dien brief:</p>
<lg type="poem">
<l>‘Neptunus waarde soon, die uw grootvaders stad</l>
<l>Begunstight waer ghy mooght: de letters van dit blad</l>
<l>Betuygen mijne gonst, waer door ick ben genegen</l>
<l>Te strecken over u mijn' koninglycken zegen.</l>
<l>Dat ghy ontfangen hebt 't jongst toegezonden goud</l>
<l>Ick uit den spie verstond: wiens mond ghy toevertrout</l>
<l>'t Geheymnis van uw hart. Ik heb alree genoten</l>
<l>De vruchten van 't bestand voor luttel tijds beslooten,</l>
<l>En wacht op 't uiterst vast. Is ergens gunst te koop</l>
<l>Om goud, zoo spaar geen' munt. Ick Priaem leve op hoop.’</l>
</lg>
<p>Uit dezen brief is niets op te maken dan dit:</p>
<p>Priamus heeft goud aan Palamedes gezonden om onder de Grieken voorstanders te werven, voor een vredesverdrag met Troje<note n="2)" place="foot">verg. 1125, waar Palamedes zelf de beschuldiging vermeldt:
<lg type="poem">
<l>Dat wij de schatkist van 's lands middelen uitputten,</l>
<l>Waar door sich 't weerloos heyr niet langer kan beschutten,</l>
<l>Ja loopt geen klein gevaar van droeve nederlaegh,</l>
<l><hi rend="spat">Tenzij men met Priaem sich schandelijck verdraegh</hi>,</l>
<l>Is logen en versiert.</l>
</lg>
</note>. Maar Ulysses geeft dadelijk een veel algemeener beteekenis aan het schrijven:</p>
<pb n="761"/>
<lg type="poem">
<l>Verdelgse o Juno doch, die <hi rend="spat">naar ons leven dorsten</hi>.</l>
</lg>
<p>In den brief is van omkooperij sprake: neen, zegt Ulysses, het is een aanslag op ons leven. Omkooperij was na te gaan: de algemeene beschuldiging van Ulysses onweerlegbaar, gelijk zij onbewijsbaar was. Het doet er weinig toe, dat ook in geval van omkooperij de straf dezelfde zou zijn: Ulysses voorkwam door zijne kwaadwillige karakteristiek elk ernstig onderzoek.</p>
<p>Met welk een boosaardig genot moet de sluwe man den kluwen hebben zien afloopen, waarvan hij de eerste draden in handen had, en in wiens strikken alle vorsten verward raken:</p>
<p>Agamemnon, die in zijn drift beschuldigingen uit, wier waarheid hij niet bewijzen kan, maar slechts door den ondergang van den beschuldigde, in de oogen van de groote menigte, die naar de uitkomst oordeelt, staven. Ajax door zijn heftigheid zich zelven van de gelegenheid beroovende, om zijn vriend verder van eenigen dienst te zijn. Nestor, door zijn warm dispuut met den opperbevelhebber, afgetrokken van de hoofdzaak en goedkeurende het onderzoek naar het goud, ofschoon hij, die de echtheid van den brief niet aanneemt, en het vermoeden van verdichting heeft uitgesproken, natuurlijk evenmin aan het goud als aan den brief bewijskracht kon toekennen.</p>
<p>In den geheelen twist van Agamemnon met de vorsten heeft Ulysses geen enkel woord meegesproken: hij heeft stil toegeluisterd. Welk een koele spot ligt er in zijn woorden, als hij, wanneer de twist op 't hoogst gestegen is, tusschen beide komt:</p>
<lg type="poem">
<l>Ick spreeck er soo veel in: men houd het mij ten goede....</l>
</lg>
<p><hi rend="spat">Ick spreeck er soo veel in</hi>. Ulysses is overtuigd, dat geen dier driftigen het zal opmerken, hoe hij, die geen woord gezegd heeft, hen voor den gek houdt. Maar verder gaat hij niet: hij is niet driftig, maar heel nuchter zijn doel op 't oog houdende. Doch om het te bereiken, moet hij het niet verraden als het zijne. Zijn voorslag, om naar het goud te zoeken, wordt aangenomen. Aan wie zal die last worden op-<pb n="762"/>gedragen? Natuurlijk valt die taak den voorsteller en Diomedes ten deel. Maar Ulysses spartelt tegen: het moet den schijn hebben dat hij slechts onwillig, op hooger bevel het doet.</p>
<lg type="poem">
<l>‘Het waer ons aengenaemst, indien het andre deden’,</l>
</lg>
<p>zegt hij tot Agamemnon. Wie kan nu Ulysses beschuldigen het gezocht te hebben? wie kan hem nu verdenken van kwade bedoelingen? Hij bukt slechts voor Agamemnons gezag, die hem antwoordt:</p>
<lg type="poem">
<l>‘Volbrenght ghij mijn bevel’.</l>
</lg>
<p>Ulysses is gedekt tegen elke beschuldiging van vijandschap tegen den aangeklaagde en Palamedes is verloren.</p>
<p>Het goud wordt gevonden; Palamedes ontboden voor de vorsten, om zich te verantwoorden. Op nieuw hoort Ulysses zwijgende aan, hoe willekeurig Agamemnon het verhoor leidt en handelt. Hij komt niet tusschen beide, als Nestor. Doch niemand mag hem daarom beschuldigen van partijdigheid, want als Agamemnon eindelijk, op Nestor's aandrang, tot den slaaf en den brief en het goud komt en aan Ulysses gelast,</p>
<lg type="poem">
<l rend="; 1tab">Ulysses, doe ons open,</l>
<l>En toon' waarmeê men tracht den krijgsraed om te koopen;</l>
</lg>
<p>is de gemoedelijke man onwillig, om den beschuldigde te bezwaren. Hij poogt aan het vreeselijke bevel te ontsnappen:</p>
<lg type="poem">
<l>‘Ick bidde ontschuldight mij’.</l>
</lg>
<p>Niet waar, dat is niet de bede van een vijand, die Palamedes wil verderven en de middelen in handen heeft?</p>
<p>Wijt het dan ook dezen edelen man niet, zoo hij gehoorzamen <hi rend="spat">moet</hi>, zijns ondanks, aan het strenge bevel van den opperbevelhebber, die tot zijn eigen rechtvaardiging de blootlegging der bewijsstukken gelast:</p>
<lg type="poem">
<l rend="; 1tab">‘Voorts open ons den schat,</l>
<l>‘Opdat de sacke blijcke, eer yemand ons beklad.</l>
</lg>
<pb n="763"/>
<p>Hij moet gehoorzamen. Is 't wonder, dat nu het hem niet vergund is het goud te verbergen en te zwijgen, de verontwaardiging over het medelijden zegeviert en uitbarst in de woorden:</p>
<lg type="poem">
<l>‘Daer sietge, o vorsten, 't goud tot ons bederf beschoren:</l>
<l>‘Wiens glans het oogh verblinde, en schendigh dorst bekooren</l>
<l>‘De vaeckbeproefde trou, tot soo vervloekt een feyt,</l>
<l>‘Als oijt is in Euroop bejammert en bescheyd;</l>
<l>‘'t Meyneedigh Troje voed met sulck een lockaes wolven,</l>
<l>‘En tijgers is ons heyr.</l>
<l rend="; 1tab">‘Dit heeft men opgedolven</l>
<l>‘Daer Palamedes korts sijn leger had gespreed.</l>
<l>‘Ach! dat een grootse siel sich selve dus vergeet.</l>
</lg>
<p>Gij hoort het - zijn hart bloedt over den val van deze ‘grootse siel.’ Is 't zijn schuld, dat hij in den gloed zijner verontwaardiging de misdaad zoo scherp heeft gekarakteriseerd, dat de misdadiger er zijn doodvonnis in hooren kan? Gij zoudt den edelen Ulysses, die tot spreken gedwongen werd, miskennen, zoo gij meendet, dat hij opzettelijk met dien stempel van landverraad het gevonden goud en Palamedes had gebrandmerkt. 't Is zoo, ook nu wordt een nader onderzoek, of dit goud van Griekschen of Trojaanschen oorsprong is, of het een deel van den gemaakten buit of eigendom van een der Grieken was, door Ulysses' woorden afgesneden, want niemand denkt er meer aan om 't voor te stellen - maar wie is onbillijk genoeg dit aan de edele verontwaardiging van den vorst van Ithaca te wijten? Niemand, die het gissen - niemand, die het uitspreken durft. Zelfs de grijze Nector niet, hoe rijk ook aan levenservaring, hoe hoog ook in aanzien. ‘Een die niet dencken derf, is wonder bloode en bang,’ is alles, wat hij gissen, denken, zeggen durft en mag.</p>
<p>&nbsp;</p>
<p>Tot dusver zagen wij Ulysses in de schaduw van zijn tent, of in den vorstenraad, op den achtergrond weggescholen, slechts een enkel oogenblik op den voorgrond tredende. Verdenking kan op hem rusten: maar Diomedes alleen weet het
<pb n="764"/>ware. Misschien, als hij, het voorzitterschap van de rechtbank vervullende, in 't volle licht treedt, dat hij zich verraadt, en aan allen het aanzienlijk deel, dat hij aan de vervolging van Palamedes heeft, duidelijk zal worden.</p>
<p>Wie het meent, kent Ulysses niet. Agamemnon verraadt in het verhoor van Palamedes van het eerste oogenblik zijn vijandige gezindheid. Niemand, die er aan twijfelt, dat hij dien man kwaad wil. Maar Ulysses? geen woord zal hem ontvallen, dat hij niet verdedigen kan. Hij zal, nu ja, de terdoodbrenging van den beschuldigde voorstaan, maar hij zal het doen op gronden van zoo deugdelijken aard, dat, misschien wel hun toepasbaarheid in dit geval, maar zeker niet hun waarheid in 't algemeen kan worden ontkend. Wie, die recht en wet lief heeft, is het niet met hem eens, dat de hooge stand van den beschuldigden vorst geen grond van verontschuldiging mag zijn, en dat het volk anders het recht zou hebben hen van aanzien des persoons te beschuldigen. Laten wij, zegt<note n="1)" place="foot">vs. 1691-1704.</note> hij,</p>
<lg type="poem">
<l rend="; 1tab">laeten 't recht geschien</l>
<l>‘En niemands bloed noch stam nocht mogendheyd ontzien:</l>
<l>‘Want sooge dese straf wilt swacken door verschooning,</l>
<l>‘En door de vingers sien, die 't outer en de woning</l>
<l>‘Uit goudsucht heeft belaeght, en draegen u als tolck</l>
<l>‘Van sulck een schendigh stuck: gewisselijck het volck</l>
<l>‘Sal t'samenrotten en vergaeren in veele hoopen</l>
<l>‘En morren: ‘dat men laet de grootste schelmen loopen,</l>
<l>En die handdadigh syn aen kleene sonden, hard</l>
<l>Ter straffe vordert en de goe gemeente zart,</l>
<l>En als bij d'ooren treckt.’ Het krijgsvolck sal ons hoonen</l>
<l>‘En roepen: dat wij sijn aensienders van persoonen.</l>
<l>‘Of dat wij 't met hem staen, die sulcke netten breyd.</l>
</lg>
<p>Heeft hij ongelijk? Is het niet een gewone klacht van den arme, dat de justitie slechts de bondgenoot van den rijke is?</p>
<p>Evenmin - weer is er niemand, die het niet met hem eens is - evenmin mogen vroeger bewezen diensten strekken, om
<pb n="765"/>later bedreven misdaden over 't hoofd te doen zien of onstrafbaar te doen achten.</p>
<lg type="poem">
<l>‘Voorgaende deughden met een schelmstuck te vergoeden</l>
<l>Is Griecken ongewent. Een schandelijcke daed</l>
<l>Wischt alle weldaen uit. Voorleden vroomheyd baet;</l>
<l>Geen mensche, die van aerd verwssielt en verwandelt,</l>
<l>Sich aen 't gemeen vergrijpt en met den vijand handelt</l>
<l>Noch reecx van oud geslacht, nocht stam nocht adeldom,</l>
<l>En word hier aengezien noch buyght de wetten krom:</l>
<l>Want, raeckte dit in swang en waer die dagh geboren,</l>
<l>Wat sonder tegens staan, soo liep de stad verloren<note n="1)" place="foot">vs. 1722-1730.</note>.’</l>
</lg>
<p>Wie kan in abstracto tegen dergelijke beginselen hebben? De leer moge wat hard in de ooren klinken, zoo de rechtspraak zich door dergelijke beginselen laat besturen, zal zij geen vonnissen vellen, waarbij ter wille van personen zware misdaden ongestraft blijven. Gij zegt: een onberispelijk levensgedrag en bewezen diensten kunnen toch tot verzachtende omstandigheden dienen. Ah ja - maar daarover - let wel op - spreekt Ulysses niet. Hij zegt alleen, dat de misdaad van dit oogenblik niet ophoudt misdaad te zijn om de deugd van gisteren. En dit zijt gij met hem eens? Welnu - zoo besluit hij - als de misdaad misdaad blijft, wat er ook vroeger geschied zij, dan dient zij als misdaad gestraft te worden. Gij gevoelt u verrast, ingewikkeld in het woordennet. Maar daarom hebt gij geen recht, Ulysses te beschuldigen of iets te verwijten. Dit is het eigenaardige van het absolute, dat het ontoegankelijk is en onontleedbaar, maar voor ieder bijzonder geval, naar verkiezen, pasklaar te maken.</p>
<p>Welk een tegenstelling met Agamemnon! Ulysses is altijd even kalm, koel redeneerend; geen schimpend woord komt van zijn lippen. Het feit, de misdaad, die gestraft moet worden, noemt hij ‘een vervloekt feit’, maar geen enkel epitheton kwetst den persoon, of diens vrienden. Thersites scheldt op Palamedes: een ‘landverrader,’ een ‘schelm’ enz. noemt
<pb n="766"/>hij hem. De koele Ulysses wondt niet met woorden. Zijn stoot is vaster en zekerder.</p>
<p>Ulysses heeft natuurlijk zijn eigen meening, maar hij dringt die niet op, als Agamemnon. Hij eerbiedigt de vormen: de vrijheid van discussie handhaaft hij. Hij laat den wijzen Nestor naar hartelust pleiten, bespreekt zijn argumenten ernstig en kalm, en geen onvoegzaam woord ontsnapt hem. Als de lompe Thersites Nestor beleedigend tot zwijgen wil brengen, treedt hij met vastheid tusschenbeide en handhaaft het goed recht van den ouden man, om zijn gevoelen te zeggen:</p>
<lg type="poem">
<l>Thersites, hou gemack, en spreeck op uwe beurt.</l>
</lg>
<p>Die voorzitter smoort toch zeker de vrijheid van discussie niet. Dat hij het niet met u en mij eens is, is een geheel andere zaak: wij mogen het betreuren, maar de vrijheid, om een afwijkend gevoelen van 't onze te hebben, kunnen wij hem toch niet betwisten.</p>
<p>Ulysses' houding als rechter en voorzitter is volkomen onberispelijk. Men kan gissen, maar hem bewijzen niets. De sluwe koning is zich zelf ten allen tijde meester. Gedachtig aan den ouden regel, dat ‘wie over anderen wil heerschen, beginnen moet met zich zelven te beheerschen’, blijft hij zich meester in alle omstandigheden. Niets verraadt de hand, die den geheelen aanslag heeft geleid. Ook thans als voorzitter, gelijk vroeger in den vorstenraad, waakt hij zorgvuldig, dat men hem niets kunne verwijten. Hij past wel op dat hij het verwijt op zich lade, door overhaasting Palamedes ongelukkig te hebben gemaakt: zelfs waar men verwacht, dat van hem als voorzitter het initiatief zal uitgaan, laat hij liever anderen handelen. Als de overwegingen der rechters worden afgebroken door 't binnenstroomen van 't volk, en Nestor, vol verontwaardiging uitroept:</p>
<lg type="poem">
<l>o Goddeloose treken!</l>
</lg>
<p>is het niet Ulysses, die antwoordt; en niet Ulysses, de voorzitter, vraagt het oordeel der menigte: hij zou haar moeten gelasten om heen te gaan; maar hij laat zich door Thersites voorkomen, die iets anders zegt en iets anders vraagt. De
<pb n="767"/>voorzitter mag niet beschuldigd worden, het volk recht tot beslissing boven de rechters te hebben gegeven; maar hij kan wel bezwijken, gelijk en met zijne ambtgenooten, voor een hooger gezag.</p>
<p>Thersites vraagt:</p>
<lg type="poem">
<l>‘Wat seydter 't leger toe? Koomt, geeft uw oordeel dra.</l>
<l>‘Sal Palameed de landverraeder sterven?</l>
</lg>
<p>Ja, schreeuwt het opgestookte volk. Maar Ulysses antwoordt niet: de volksstem alleen is hem geen genoegzame beschutting. Eerst moet de priester verklaren:</p>
<lg type="poem">
<l>‘Dit is de stemme Gods. Ghij rechters, neyght uwe ooren,</l>
<l>‘En stemt met uw gemeent, of vreest der Goden tooren.</l>
</lg>
<p>Dan eerst stemt Ulysses:</p>
<lg type="poem">
<l>‘Men geve hem den volcke.</l>
</lg>
<p>En zijne ambtgenooten stemmen in, met uitzondering van den ouden Nestor. Wie zal nu Ulysses meer dan zijne ambtgenooten beschuldigen! Wie zal hem in 't geheel beschuldigen? Hij heeft gebukt voor 't gezag der kerk, d.i. voor de stemme Gods. Is het zonde, of plicht voor den mensch?</p>
<p>&nbsp;</p>
<p>Ulysses is het meest geacheveerde karakter van Vondel's drama: tot in de details is het fijn uitgewerkt.</p>
<p>Geen enkele trek der teekening is te veel; en geen enkele trek, die onmisbaar was, ontbreekt. Er is de soberheid in, die de meesterhand kenmerkt. Ulysses juicht niet, als Agamemnon over den val van zijn vijand. De voldoening der dierste wenschen, 't zij edel of onedel, maken zoo diepe karakters, als Ulysses, niet spraakzaam. De innigste vreugde, gelijk de innigste smart verstomt.</p>
</div>
<div type="section">
<head rend="h4">IV.</head>
<p>Veel minder breed ontwikkeld, dan de karakters van Agamemnon en Ulysses, zijn die van Palamedes' vrienden en
<pb n="768"/>verwanten. Slechts een drietal treedt op. Achilles wordt genoemd, maar verschijnt niet ten tooneele. Volgens de juiste opmerking van van Lennep, omdat de aureool, die zijn hoofd omgeeft, niet toelaat, dat hij slechts een ondergeschikte, een tweede rol zou vervullen: en toch geen andere kan hem ten deel vallen, waar Palamedes de hoofdpersoon moet zijn. Nestor, Ajax en Oates zijn de vrienden en verwanten, die wij voor Palamedes optreden en werkzaam zien.</p>
<p>De grijze Nestor is hier, als in de Homerische traditie, de wijze, rechtvaardige held, van wiens lippen woorden, zoeter dan honig, druppen. Maar tevens is hij de bezadigde en krachtige verdediger van onschuld en recht, die eerlijk en trouw verstandigen raad geeft, doch machteloos is tegenover het helsch bedrog, dat hij siddert om in te denken.</p>
<p>Het helderste licht valt op hem, als wij hem vergelijken met Ajax, die in dezelfde omstandigheden met hem verkeert. Nestor en Ajax zijn het eens in hun beschouwing der zaak: zij zijn beide overtuigd, dat er onrecht wordt gepleegd, schoon zij de draden er van niet in handen hebben. Maar terwijl Nestor met kalmte en voorzichtige waardigheid het dreigend onheil poogt af te wenden, is Ajax de driftige man, die zijn verontwaardiging niet weet te bedwingen, maar onverholen lucht geeft en door zijn heftigheid Palamedes meer schaadt, dan hij hem door zijn onvoorzichtige oprechtheid kan baten. Men ziet en hoort het aan hun houding en woorden: Nestor heeft steeds het oog gevestigd op den bedreigden vriend, Ajax op den verachtelijken, sluwen vijand.</p>
<p>Als Agamemnon de vorsten heeft bijeengeroepen en den brief van Priamus hun medegedeeld, geven beide, Nestor en Ajax, in bijna gelijkluidende bewoordingen hun twijfel te kennen. Maar als Agamemnon vraagt,</p>
<lg type="poem">
<l rend="; 1tab">Wie twijffelt aen de klaerheyd</l>
<l>Van 't goddeloos verraed?</l>
</lg>
<p>is het Ajax, niet Nestor, die zich haast te antwoorden:</p>
<lg type="poem">
<l rend="; 1tab">Ick twijffel met verloff,</l>
<l>Die alle streken ken en saussen van het hof.</l>
</lg>
<pb n="769"/>
<p>Doch het is Nestor, niet Ajax, die zijn twijfel op gronden, welke anderen kunnen overtuigen, wil doen rusten en daarom onderzoekt:</p>
<lg type="poem">
<l>Is 't koning Priams merck?</l>
</lg>
<p>Omgekeerd is 't weer Ajax, niet Nestor, die 't eerst met zijn oordeel klaar is. Hij heeft nauwelijks den brief ingezien, of hij roept uit:</p>
<lg type="poem">
<l rend="; 1tab">Een dochter van de logen</l>
<l>Een vondeling van 't hof, een basterd van de nijd</l>
<l>En overjaerden wrok, 't wtbraecxsel van de spijt.</l>
</lg>
<p>Al gelooft Nestor hetzelfde, hij is te beraden om het uit te spreken. Zulk een scherp oordeel kan Palamedes slechts schaden: want het verzacht niet de vijandschap, maar maakt ze onverzoenlijk. Voor 't oogenblik stelt hij zich tevreden met de voorzichtige woorden,</p>
<lg type="poem">
<l>'t Schrift <hi rend="i">swijmt</hi> na Priams hand, soo doet de druck van 't wapen.</l>
</lg>
<p>Een <hi rend="spat">zweem</hi> van overeenstemming is geen gelijkheid. Doch, hoe voorzichtig ook, Nestor aarzelt daarom niet, als 't noodig is, zijn volle denkbeeld uit te spreken. Maar ook dan doet hij het in algemeene woorden, zonder het hof, of iemand in 't bijzonder, 's konings omgeving en vertrouwde vrienden en dienaren te beschuldigen:</p>
<lg type="poem">
<l>Die yemand hatigh is zeer licht een brief kan dichten,</l>
<l>Dat is wel eer gebeurt.</l>
</lg>
<p>Niemand behoeft zich die algemeene bewoordingen aan te trekken, want er wordt niemand aangeduid, dan ‘die yemand hatigh is’. En nu spreekt het toch wel van zelf, dat men niet uit vriendschap een brief verdicht, die een ander op 't schavot kan brengen.</p>
<p>Ajax, de eerlijke, driftige Ajax, denkt aan geen voorzich-<note n="1)" place="foot">vs 747 en vervolgens.</note>
<pb n="770"/>tigheid, aan geen overleg. Ook hij wil Palamedes redden, maar met geweld, in spijt van zijn vijanden, door hen van schurkerij te beschuldigen. Hij vergeet, dat hij daarvan vast overtuigd kan zijn, maar dat hij geen enkel bewijs heeft. Hij prikkelt Agamemnon en raakt met hem in een heftige woordenwisseling, die Nestor slechts een oogenblik kan afbreken, door zelf er zich in te mengen. Diens toon is kalmeerend, verzoenend. Zij zou geen uitwerking missen, zoo het de tegenstanders om waarheid en recht te doen was. Maar Agamemnon, die aan Ajax' bitsheid heeft weerstand geboden, wil niet buigen voor de kalme bezadigheid van Nestor: want eigenlijk zou dan Ajax toch gelijk krijgen. Hij worstelt tegen Nestor, die hem overtuigen wil, dat er eigenlijk geen bewijs is, en overreden om af te wachten, tot er meer licht komt:</p>
<lg type="poem">
<l rend="; 1tab">Wij stemmen 't all' te saemen,</l>
<l>Maar waer de boosheid schuylt, schijnt doncker om te raemen.</l>
<l>Men stel dan 't oordeel uyt, totdat het yeder blijck.</l>
</lg>
<p>Nestor brengt het zoo ver, dat de opperbevelhebber ernstig protesteert tegen het denkbeeld, als wilde hij</p>
<lg type="poem">
<l>het recht uit haet en nijd buygen,</l>
</lg>
<p>Hij is gedwongen zich te verdedigen: de ongunstigste positie voor een aanvaller. Wie weet, hoe ver hij nog, aan de hand van den bereidvollen en levenswijzen heerscher in Pylos gebracht wordt: hoe ver van zijn aanvankelijke partijdigheid en vooringenomenheid!</p>
<p>Maar de driftige Ajax komt hem te hulp, en bederft, wat er te bederven is. Hij valt schimpende de sprekers in de reden,</p>
<lg type="poem">
<l rend="; 1tab">Och waren noyt mijn schepen</l>
<l>Verseylt van Salamin in d' haven Tenedos!</l>
</lg>
<p>Agamemnon is gered: hij mag weer driftig worden en achter boosheid over Ajax zijn machteloosheid om Nestor te weerleggen, zijn wrok tegen Palamedes verbergen! De be-<pb n="771"/>leedigde opperbevelhebber neemt een hoogen toon, ook tegen Nestor, aan en is onverzettelijk. In dit oogenblik, waarin alle gemoederen op 't hoogste gespannen zijn, komt de sluwe Ulysses met zijn voorstel voor den dag, om de tent te onderzoeken. Nestor, die den brief voor verdicht houdt, kan aan het onderzoek naar het goud, hoe het ook uitvalle, geen waarde hechten. Op 't gevaar af alleen te staan, moet hij reeds vooraf alle bewijskracht aan de proef ontzeggen. Maar hij denkt er niet aan, vervuld als hij is met de gedachte aan de theorie van absolute macht, die Agamemnon zich toekent. Hij geeft toe en spreekt de op zich zelf ware, maar hier zoo onvoorzichtige woorden:</p>
<lg type="poem">
<l>Oprechte munt de proef gewilligh lijden kan,</l>
<l>Soo sal 't navorschen oock geen eerlijck man beschaemen<note n="1)" place="foot">vs. 942-944.</note>.</l>
</lg>
<p>Die noodlottige woorden bevatten den sleutel van Nestors houding, als 't goud gevonden is. Hij heeft de bewijskracht van het onderzoek toegegeven, en is door de uitkomst geslagen. Hij kan ze niet ontkennen, en wat hij er ook van denke, hij zwijgt er over. Het eenige, wat hem overblijft, is te waken voor de regelmatigheid van 't rechterlijk verhoor. Als Agamemnon met de pijnbank dreigt, treedt hij tusschenbeide, en dwingt hem door zijn moreele autoriteit om zich van alle gewelddadigheid te onthouden. Geen marteling, noch met de pijnbank noch met woorden, is jegens een aangeklaagde geoorloofd: slechts een ondervraging op den hoofdinhoud der beschuldiging:</p>
<lg type="poem">
<l>'t Geen blijckt, dat spreeckt van self! wie vuyl is moet sich schaemen,</l>
<l>Daer vele teekenen een' saeck bestemmen tsamen.</l>
<l>Men neem soo kort een wegh, alsme' immer neemen kan<note n="2)" place="foot">vs. 1252-54.</note>.</l>
</lg>
<p>'t Is alsof Nestor gevoelt, hoe veel Palamedes lijden moet, overgeleverd als hij is aan den overmoed zijner vijanden. De afgematte grijsaard moet zelf verlangen, dat er een
<pb n="772"/>einde, welk ook, aan de marteling kome. Agamemnons houding toch bewijst, dat de ondergang van zijn vriend is besloten. Nestor heeft hem tegen de dreigende gewelddadigheid beschut, maar ziet geen kans hem voor alle willekeur te vrijwaren.</p>
<p>Wat zal het hem baten tegen de gevangenneming van een onafhankelijk vorst, als Palamedes is, te protesteeren?</p>
<lg type="poem">
<l rend="; 1tab">Mijn willen, mijn believen</l>
<l>Is allen Griecken wet,</l>
</lg>
<p>heeft Agamemnon verklaard. Misschien, zoo Nestor zich verzet, verzwaart hij het lot van zijn vriend, en gaat de opperbevelhebber tot nog erger willekeur over. Met een bang voorgevoel ziet Nestor zwijgende 't aan, hoe zijn vriend wordt weggeleid:</p>
<lg type="poem">
<l>‘Een die niet dencken derf is wonder bloode en bang.</l>
</lg>
<p>In den krijgsraad, die het vonnis zal vellen, ontmoeten wij Nestor voor 't laatst. Hij is aan de drie gekozen rechters toegevoegd, op verzoek van Palamedes' vrienden. Zij verwachten van zijn beleid uitredding. Bereidwillig heeft Agamemnon aan 't verzoek toegegeven: de uitspraak van den raad zal, door Nestors deelneming, des te onpartijdiger schijnen.</p>
<p>Nestor doet, wat hij kan. Het is weinig. De beschuldiging is als bewezen aangenomen en 't geldt thans de straf te bepalen. Persoonlijke consideratien mag Nestor niet in de schaal werpen; want, zoo hij het voorbeeld geeft, zullen de andere rechters volgen. Een algemeen belang moet voor verschooning spreken: politieke voorzichtigheid, om de eendracht in den staat te bewaren. De groote aanhang, dien Palamedes' vroegere diensten en de hoogheid van zijn geslacht hem verschaffen, en de verplichting, die de Grieken aan zijn vader Nauplius hebben, pleiten voor verschooning van zijn leven en ten gunste van een veroordeeling tot levenslange gevangenschap. Het is niet waarschijnlijk, dat Nestor aan den goeden uitslag van zijn pleidooi heeft geloofd. Nog voordat het volk tusschen beide kwam, om den dood van Palamedes te vorderen, had hij de gelegenheid gehad, om zich te overtuigen, dat noch Ulysses noch Diomedes noch Thersites er aan dach-<pb n="773"/>ten, om hun wraak op te geven of ook maar op te schorten. Een gelegenheid als deze zou zich niet meer aanbieden. De optreding van het volk mocht de overtuiging aan de willekeur, de wetteloosheid, de onrechtvaardigheid der geheele vervolging versterken, ook zoo het doodvonnis niet schijnbaar door geweld aan de rechters ware afgedwongen, zou het uitgesproken zijn.</p>
<p>&nbsp;</p>
<p>Nadat Ajax in den twist met Agamemnon het ‘vervloekt geweer’ heeft neergeworpen, verdwijnt hij uit ons gezicht. Zijn drift draagt geen andere vrucht, dan dat zij hem van de gelegenheid berooft om Palamedes eenigen dienst te bewijzen. Agamemnon laat hem mokken in zijn tent, zonder zich om hem te bekommeren. Bij 't verhoor van Palamedes is hij niet aanwezig: voor de rechtbank komt hij niet in aanmerking. ‘Best dat hij eerst bedaer’, had de opperbevelhebber gezegd. Hij liet er hem den tijd toe.</p>
<p>'t Middel schijnt te helpen. Ten minste, als wij Ajax weer aantreffen, is hij een heel ander man geworden. Palamedes is in hechtenis en de rechtbank benoemd. Oates, de broeder van den held, jammert over de samenstelling<note n="1)" place="foot">vs. 1470 enz.</note>:</p>
<lg type="poem">
<l rend="; 1tab">loftuytery en baetsucht sien wij heden</l>
<l>En loshoofds domme kraght den rechterstoel beldeeden...</l>
<l>Dit wichelt mij niet goeds. Mijn broeder is verraen.</l>
<l>Sijn haeters meesters sijn.</l>
</lg>
<p>Toevallig komt Ajax aan, wien hij ‘raedeloos’ raadpleegt:</p>
<lg type="poem">
<l rend="; 1tab">Wat sal ick best bestaan?</l>
<l>'k Ben raedeloos, wat raed?</l>
</lg>
<p>Het is goed, dat Oates ons vertelt, dat Ajax ‘vol viers’ is: want wij zouden 't anders niet weten.</p>
<p>Te merken is het niet. Ofschoon hij het zeker eens is met Oates, als deze meent:</p>
<lg type="poem">
<l rend="; 1tab">de tijd is kort,</l>
<l>En hoe men langer draalt, hoe 't quaed nog arger wordt,</l>
</lg>
<pb n="774"/>
<p>geeft Ajax zich het genoegen om aan Palamedes' broeder, die 't minstens even goed als hij weet, een breed relaas, in meer dan honderd regels, van de schurkerij van Calchas te doen. En nadat hij zijn hart op deze wijze heeft lucht gegeven, komt hij eindelijk met den raad voor den dag, om te beproeven of men Nestor ook nog tot rechter kan benoemd krijgen. De raad is voortreffelijk, maar hij wordt ingeleid op een wijze, die een zonderlingen indruk maakt. Verbeeld u den driftkop Ajax, die twist op twist met Agamemnon heeft gehad, zijn geweer heeft neergeworpen, en niets dan kwaad in de geheele zaak gedaan, met een deftig gezicht de wijze les u preekende:</p>
<lg type="poem">
<l>‘De raedeloose neemt het reedste tot sijn voordeel,</l>
<l>‘Niet soo hij wil, maar magh.</l>
</lg>
<p>Niet Nestor, maar Ajax verkondigt ons deze wijsheid: ‘Niet soo hij <hi rend="spat">wil</hi>, maar <hi rend="spat">magh</hi>’! Al weten wij, dat</p>
<lg type="poem">
<l>het wordt bedaardheid met de jaren</l>
<l>Wat heete drift was in de jeugd,</l>
</lg>
<p>deze bekeering, in een twee of drie maal vier en twintig uren, is wel wat heel snel.</p>
<p>&nbsp;</p>
<p>‘Dit is regt gepast op de gedaente van den Heere van Schagen, die root en opdragtig, eene gezwolle ontstekenheid in 't aensigt vertoonde’, lezen wij in eene van Brandts aanteekeningen<note n="1)" place="foot">De Amersfoortsche uitgave van den Palamedes, van 901, pag. 53.</note> op den Palamedes. Verklaart deze inlichting uitnemend, langs physieken weg, het ‘vol viers’, dat aan Ajax wordt toegekend, wij weten daarom niet of de heer van Schagen wel bijzonder met dezen representant zal zijn ingenomen geweest. Over 't algemeen hebben de voorstanders van Palamedes-Oldenbarneveldt weinig reden om op hun vertegenwoordigers trotsch te zijn. Nestor weet niets uit te werken: hij heeft zich door Ulysses laten verschalken; Ajax stuurt alles in de war en wordt wijs, als het te laat is.
<pb n="775"/>Oates, de broeder van Palamedes, komt voor den dag, als hij even gerust had kunnen wegblijven.</p>
<p>Eigenlijk ware dit nog veel beter geweest, want het verzoek om Nestor toe te voegen tot de rechtbank had ook door anderen kunnen geschieden; en wij waren dan bewaard gebleven voor de ergernis, den broeder van Palamedes in een wanhoop te zien vervallen, die als iedere diepe aandoening zijn hoogst ernstige, maar hier, geheel overbodig, ook zijn diep komische zijde heeft. Du sublime au ridicule il n'y-a qu'un pas. -</p>
<p>Als Oates het lange verhaal van de terechtstelling heeft aangehoord, barst hij vol wanhoop uit:</p>
<lg type="poem">
<l>‘Grootvader leghtge dood in d' afgrond, noch gevoelt</l>
<l>‘Uw Godheyd 't ongelyck uws naneefs. Koom en spoelt,</l>
<l>‘En wasch het aerdryck weer van d' oude grouwelvlecken.</l>
<l>‘Uw gramschap kost wel een der bergen kruynen decken,</l>
<l>‘En tot uw broeders wraeck, de menschen en het vee</l>
<l>‘(Doen Pyrrhe en haer gemael niet sagh als baere see)</l>
<l>‘Verdrencken en verdoen. Uw hoofd nu op wilt steecken,</l>
<l>‘En toon u logh noch traegh, om straf en streng te wreecken</l>
<l>‘U selven en uws bloeds geleden smaed en hoon.</l>
<l>‘Koom handhaef uw geslacht, en d' oude sluyerkroon</l>
<l>‘Van koning Nauplius; op datter door uw oordeel</l>
<l>‘Noch blijck dat Godensaet heeft boven andre voordeel.</l>
</lg>
<p>Wanneer wij de laatste koopmans opmerking daarlaten, kunnen wij dit beroep van den zoon op de grootvaderlijke macht, die tot wraak nemen in staat is, volkomen natuurlijk vinden, ook al ware het in wat minder woorden gekleed. Neptunus antwoordt dadelijk zijn kleinzoon:</p>
<lg type="poem">
<l>Schep moed en toom en matigh uwen druck.</l>
</lg>
<p>De moord van Palamedes zal schitterend gewroken worden. En nu ontwikkelt hij in breede, krachtvolle schilderingen het lot, dat de Grieken in 't algemeen en de twee hoofdschuldigen, Agamemnon en Ulysses, in 't bijzonder treffen zal. Wie den ouden zeegod hoort, siddert voor het lot, dat hij de terugkeerende Grieken om dezen euveldaad bereidt.
<pb n="776"/>Maar op Oates maakt het een geheel anderen indruk. Hij vindt Grootvader Neptunus een wawelaar:</p>
<lg type="poem">
<l>Grootvader, vlughtge uw soon, en laetge hem in dit lyen</l>
</lg>
<p>NB. Palamedes is dood!</p>
<lg type="poem">
<l rend="; 1tab">laetge hem in dit lyen</l>
<l>Getroost met woorden en met schoone prophecyen</l>
<l>En martge met uw wraeck, O Vader, wat sal 't sijn?</l>
<l>Het menschelijk geslaght wordt weeligh.</l>
</lg>
<p>En in dit gevaar, de ‘weeligheyt van het menschelijk geslacht’, kan Neptunus geen dienst meer doen als wreker. Hij wordt door zijn kleinzoon afgedankt, die tevens aanstonds een opvolger benoemt:</p>
<lg type="poem">
<l rend="; 1tab">Op Jupijn!</l>
<l>‘De Hemel word bestormt, beklommen van de boosheyd</l>
<l>‘Der nieuwe reusen, op, en blixem hun God'loosheyd!</l>
</lg>
<p>Is deze razende Oates, die Grootvader Neptunus naar huis zendt, iets anders dan belachelijk?</p>
<p>Waarlijk - deze wanhopige is al een hoogst ongelukkige vertegenwoordiger van de ‘vrienden en bloedverwanten’ van Palamedes-Oldenbarnevelt?</p>
<p>Al vergunde de politieke strekking van dit treurspel niet, om hun een andere dan een onbeduidende plaats te geven, een enkel woord, waaruit waardigheid sprak, had ook, zelfs ter wille der analogie, niet mogen gemist worden. Men zegt, dat de weduwe van den landsadvokaat, toen zij in later jaren gevraagd werd waarom zij wel voor haar zoon, maar niet voor haar man genade had gevraagd, heeft geantwoord: ‘mijn man was onschuldig, maar mijn zoon is schuldig.’ Was dat woord vol digniteit in 1625 te Amsterdam niet vernomen?</p>
</div>
<div type="section">
<pb n="777"/>
<head rend="h4">V.</head>
<p>In de mythe van Palamedes is slechts van de haat van Ulysses, van de wrok en jaloesie van Agamemnon sprake. Doch deze type van ‘vermoorde onnoozelheid’ voldoet niet aan alle eischen, die de politieke bedoeling Vondel aan Palamedes doet opleggen. De dichter voegt daarom een trek aan het beeld toe: Palamedes valt als het slachtoffer ook van priesterhaat. Hij heeft de geestelijkheid tegengewerkt en teruggehouden in haar streven om op het gebied van den staat te heerschen. Vandaar de geestelijke haat, die slechts met zijn bloed voldaan is.</p>
<lg type="poem">
<l>‘Dat Palamedes ons nu muylbande en tot spot maeck</l>
<l>‘'t Gezagh der tempeliers, de sekerheyd der Godspraeck:</l>
<l>‘Dat hij op 't outer nu sijn' nieuwen grouwlen set,</l>
<l>‘En wuft en onbesuist onze outerkleen besmet,</l>
<l>‘Nu sal hij leeren, wat het in heeft dus t' ontijde</l>
<l>‘Sijn vingeren te slaen aen 't priesterlijk gewijde<note n="1)" place="foot">vs. 967-973.</note>,</l>
</lg>
<p>juicht schimpend Calchas, die op waardige wijze de aanmatiging, de gewetenloosheid, de Tartufferie van den stand, dien Vondel treffen wilde, uitdrukt.</p>
<p>Volkomen teekent de priester zich in de volheid van zijn aanmatiging, als hij bidt en dankt. Ziethier waarvoor hij dankt:</p>
<lg type="poem">
<l rend="; 1tab">o Goden, u sij lof</l>
<l>Dat ghy uw eere wreekt en straftse die vermetel</l>
<l>Opdroegen 't kerkenrecht der weereldlijken setel:</l>
<l>Die al te seker staen op 't slibberigh en steyl,</l>
<l>En schroeven 't hayligdom ten dienst van burgerheyl.</l>
</lg>
<p>Men verwondere zich niet over die opvatting van godsdienst: want Calchas bidt in naam der priesterschap, die is ‘d' appel van Gods oogen’; Gods ‘eerophoudend volck en waerde speelgenoots’, wien ‘past een wetteloose maght’:</p>
<pb n="778"/>
<lg type="poem">
<l>‘Wij staen met Goden in onbreeckelyck verbond.</l>
<l>‘Al wie ons wederspreeckt, die wederspreeckt Gods mond.</l>
<l>‘Wij zijn afdruksels Gods; onsterflijckheids gesanten.</l>
<l>‘Wij sijn gehult, gesalft tot Jupiters trawanten</l>
<l>‘En voeren sijn' levrey en maecken sijnen stoel,</l>
<l>‘En door onse hayligheyd men Godheyd spreecken moet.</l>
<l>‘Wat weereldlijcke maght ons stout derf tegenwroeten,</l>
<l>‘Diens setel syght en staet op waggelende voeten.</l>
<l>‘Ons wercken blixems sijn en donders yeder woort.</l>
<l>‘Wij sijn een muur om 't ryck; de sleutels van stadspoort,</l>
<l>‘De fackels om een land in lichten brand te stellen.</l>
<l>‘Gesart, wij geven aen d' uitbraecselen der hellen</l>
<l>‘En Vloeken vrijen toom: en geen Monarch zoo gaeu</l>
<l>‘Sijn heir brengt op de been, als wij het woeste graew.<note n="1)" place="foot">vs. 1503-1597.</note></l>
</lg>
<p>Met eigen woorden bevestigt de hoogmoedige priester de beschuldiging van Palemedes, die hem ‘heerschzucht, baat en staetzucht’ verwijt<note n="2)" place="foot">vs. 972-984.</note> Wij begrijpen nu de minachting, waarmede Ulysses van zijn ‘onbeschaemde kaken’ gewaagt, en de verachtelijke wijze, waarop hij dezen bondgenoot bespreekt<note n="3)" place="foot">vs. 91.</note>. Ook al leerden wij uit de breedvoerige biografie, die Ajax van hem geeft, hem niet als een ‘boef en booswicht’ kennen<note n="4)" place="foot">vs. 540 en verv.</note>, wij aarselen geen oogenblik om hem voor een Tartuffe te houden, nadat wij hem aan 't werk hebben gezien. De oneerlijke middelen, waarvan hij zich bedient, en waarop hij zich beroemt<note n="5)" place="foot">vs. 999-1004.</note>, brandmerken hem als zoodanig:</p>
<lg type="poem">
<l rend="; 1tab">‘wij sullen 't soo bestellen,</l>
<l>‘Dat sijn doodvyanden en haeters 't oordeel vellen.</l>
<l>‘Nadat men 't oude en langvergeten uit den hoeck</l>
<l>‘Gehaelt heeft en doorsocht wel naeu sijns levensboeck,</l>
<l>‘Van dingen die hem sijn ontschoten door de jaeren:</l>
<l>‘En waer de logen geld, daer salmen waerheid spaeren</l>
<l>‘En geven 't valsch een schijn van oprecht, en een verf</l>
<l>‘Van bloedbad, van verraed, van lien en landbederf.</l>
</lg>
<pb n="779"/>
<p>Zulke geestelijken zijn steeds de bondgenooten, de gewillige werktuigen van allen, die op 't politiek terrein even oneerlijk zijn, en niet het algemeen belang, maar de bevrediging van eigen heerschzucht en willekeur najagen. Zij zijn de bondgenooten en de werktuigen, die veracht worden, en altijd gevaar loopen, naar het groot publiek meent, door hen die ze gebruiken, als een uitgeperste citroen, weggeworpen te worden:</p>
<lg type="poem">
<l>‘d'Atryden weten wel, dat Nestors zoon een schelm is,</l>
<l>‘En evenwel, vermits hij hun een staelen helm is</l>
<l>‘Bij dees gelegenheyd, misbruyckense sijn' dienst</l>
<l>‘En boosheyd tot hun wit:</l>
<l rend="; 1tab">‘maer op het opgesienst</l>
<l>‘Soo sullense den boef en booswicht eens verschoppen,</l>
<l>‘Gelijck de kinders doen hunne afgesleurde poppen.</l>
</lg>
<p>Het is het gewone zelfbedrog der ‘politieken’, die zich verbeelden het onteerend juk van hun verbondenen ten allen tijde te kunnen afwerpen. Zij miskennen de reëele kracht der geestelijkheid, die door onwetendheid heerscht:</p>
<lg type="poem">
<l>‘Thersites buldert uit wat Calchas denckt of droomt,</l>
<l>‘d' Onwetenheyd die maeckt hem stout en onbeschroomt.<note n="1)" place="foot">vs. 1469 70.</note></l>
</lg>
<p>Zij houden het volk opzettelijk onkundig van zijne ware belangen. ‘Argivische landou’, roept weeklagend<note n="2)" place="foot">vs. 1760-62.</note> Nestor uit,</p>
<lg type="poem">
<l>‘Argivische landou, mijne oogen sien den roock</l>
<l>‘Opgaen van uwen brand, en Calchas ondertusschen</l>
<l>‘Die wieght het volk in slaep....</l>
</lg>
<p>Die ‘onwetende gemeent’ is hun slachtoffer, maar zij niet alleen, ook de hoogere standen, die hen gebruiken. De priester, die door vleierij, door ijdelen lof en door 't opproncken der gebreecken<note n="3)" place="foot">vs. 1525</note> zich in hun gunst wist te dringen, wreekt zich over de vernederingen, die hij zich heeft moeten getroosten, door het zwaarst zijn zware hand op zijne begunstigers te
<pb n="780"/>doen dalen. De trotsche Agamemnon heeft het ondervonden en het dierste hem moeten offeren. Zijn kind moest hij aan de kerk afstaan, om zijn vroomheid te bewijzen:</p>
<lg type="poem">
<l>De veldheer most sijn tong tot groote kosten huuren,</l>
<l>En self sijn wreedheyd en moorddadigheid besuuren,</l>
<l>In Aulis allereerst: doen op der vorsten beê</l>
<l>En dwang hij Iphigeen most haylgen Hecate.<note n="1)" place="foot">vs. 1583-1585. -</note></l>
</lg>
<p>‘Op der vorsten bee’ - de priester schuilde achter hen weg. Zij waren de speeltuigen van hem, die door hen werkte en zijn wil deed zegevieren.</p>
<p>Gelijk ginds in Aulis, is het steeds: ook hier in het Grieksche kamp voor Troje. Calchas heeft het volk in beweging gebracht en vergezelt de opgeruide schaar als zij binnentreedt in de tent, waar de krijgsraad vergaderd is. Hij vergezelt hen, maar spreekt niet in hun naam. Het volk zelf moet de euveldaad volvoeren, den dood van den onschuldigen vorderen. De priester is aanwezig om toe te zien, of zij gehoorzaam zijn aan 't gegeven wachtwoord. Maar hij treedt slechts te voorschijn, als bondgenooten aarzelen; dan wijdt hij met het kerkelijk stempel de misdaad tot een verdienstelijk werk, tot een daad van gehoorzaamheid aan God<note n="2)" place="foot">vs. 1737-38.</note>:</p>
<lg type="poem">
<l>Dit is de stemme Gods. Ghy rechters neyght uw ooren</l>
<l>En stemt met uw gemeent, of vreest der Goden toren.</l>
</lg>
</div>
<div type="section">
<head rend="h4">VI.</head>
<p>Brandt verhaalt in zijn <hi rend="spat">leven van Vondel</hi>, dat de dichter, bij een bezoek te Hoorn aan zijne zuster, een breedvoerige uitlegging van den Palamedes had geschreven; maar dat ‘een seker Heer hem 't gevaar, daar hy sich in stak, zoo krachtig voor oogen stelde, dat hij 't schrift, veel vellen papier groot, in 't vier smeet en al dien arbeidt van de vlam liet verslinden.’</p>
<p>Ik geloof niet, dat wij dit verlies bijzonder hebben te be-<pb n="781"/>treuren. Wat wij voor het begrijpen van den Palamedes als politiek hekeldicht behoeven, bezitten wij in hoofdzaak. Geeraardt Brandt heeft ons aanteekeningen nagelaten, waaruit wij de voornaamste zinspelingen van Vondel leeren kennen en de lijst der personen, op welke de dichter het oog heeft.</p>
<p>Misschien en zeker komen er veel meer zinspelingen op gebeurtenissen des tijds of op woorden van acteurs in het treurspel van Oldenbarneveld voor, dan wij weten op te geven - maar ons genot zou er niet door stijgen. Want het is niet het talent van den politieken hekelaar, maar het rijk genie van den dichter, dat ons in den Palamedes boeit.</p>
<p>Ook al had de ‘Palamedes’ geen de minste politieke strekking, al wilde dit treurspel niets dan een literarisch kunststuk zijn, dan nog zouden de vele schoonheden, - waarbij ook die, welke bij het doel van dit opstel niet in aanmerking behoefden te komen, bijv. de schoone koorzangen, die hier worden aangetroffen - er een blijvende waarde aan geven.</p>
<p>Uit den sleutel, door Brandt op den Palamedes gegeven, blijkt dat slechts ‘twee personadien één man verbeelden’: Palamedes en Agamemnon. Voor de anderen komen meer personen in aanmerking, of liever, zijn de trekken uit meer dan één gelaat samengelezen.</p>
<p>Is het daardoor, dat juist de laatste karakters het fijnst zijn ontwikkeld, met de meeste voorliefde uitgewerkt? Want waarheid is het, dat waar de dichter geen copie voor oogen heeft, waarop de beeltenis, die hij ontwierp, gelijken moest, maar volkomen vrij, alleen steunende op zijn eigen verbeeldingskracht de stof verwerkte, die zijn rijke menschenkennis hem aan de hand deed, zijn schepping het rijkst aan onvergankelijke schoonheden is. Niet de hoofdpersoon, het slachtoffer van Ulysses, maar de vervolger, de koning van Ithaca zelf, maakt <hi rend="spat">Palamedes</hi> onsterfelijk.</p>
<p>Mocht deze opmerking, waarvan ik de breeder ontvouwing na al het voorafgaande wel na kan laten, waarheid bevatten, dan levert zij een nieuw bewijs, dat ook op 't gebied der kunst twee goden niet te gelijk kunnen gediend worden.</p>
<p>&nbsp;</p>
<p><hi rend="spat">Amsterdam</hi>, Juli 1876.</p>
</div>
</div>
<div type="chapter">
<interpGrp>
<interp type="primair" value="tebb002"/>
</interpGrp>
<pb n="782"/>
<head rend="h3">Verbroken schakels
<lb/>
Door Dr. C.A. Tebbenhoff.</head>
<head rend="h4">I.</head>
<p>Eduard de Jong is een charmant jongmensch van ongeveer vijf en twintig jaar, aangenaam van uiterlijk, wel opgevoed en vrij ontwikkeld. Hij bewoont een buiten, bij een lief dorp, aan eene kleine, druk bevaren rivier gelegen, heeft geld in overvloed, enkele goede kennissen, een vriend, en ook eene zeer intieme vriendin. Al wie hem kennen, noemen hem een gelukkig man. Hij heeft - zeggen zij - de hand maar uit te strekken, om zijn geluk te voltooien: zooals zij meenen. Maar zij verkeeren, als blijken zal, in eene schromelijke dwaling.</p>
<p>&nbsp;</p>
<p>Daar ginds - 't is zomer, en de muggen en bijen hebben het buiten heel druk - daar ginds, in dat ictwat antiek koepeltje zit Eduard in een gemakkelijken armstoel te mijmeren.</p>
<p>Plotseling staat hij op en loopt driftig heen en weer. - ‘Neen, neen! - roept hij uit. - Zoo gaat het niet langer. Alles begint me te vervelen; 't is me hier te eentonig. Ik maak er een eind aan. Dat kan het doel van mijn leven niet zijn, hier verder mijn dagen te slijten, die elkaâr gelijken als de eene druppel water op den anderen, al ontbreekt het
<pb n="783"/>me dan ook niet aan bezigheden. Mijn zaken zijn in goede handen; ik zal er nader orde op stellen. Ik ga de wereld in, en zal dat alles trachten te verwezenlijken, wat mij ideëel, en toch duidelijk, voor den geest zweeft.....</p>
<p>.....'t Zijn goede menschen hier, maar alledaagsch, zoodat de conversatie dan ook weinig beteekent. Mijn vriend van der Werff is een beste kerel, die alles voor me over heeft, maar wat vulgair. En Mina? Ja, ik zal nog wel eens aan ze denken, als ik van hier ben. Maar toch - in ernst: is zij, die mijn jeugd verrukte, de engel, in staat om mede al de krachten van mijn geest te voorschijn te roepen, en mijn gemoed te verheerlijken door de poëzie der liefde, die den mannelijken leeftijd voegt!....</p>
<p>....'t Is of alles - nu mijn besluit genomen is - reeds als een ver verleden achter mij ligt. Geen onaardig tafereel - landelijk, rustig, met enkele sympathieke figuren bevolkt, maar wat heel ordinair. Enfin, 't is iets waar ik mee afgerekend heb, een souvenir, niets meer.</p>
<p>Maar daar komt waarachtig mijn beste Willem aan.’</p>
<p>Eduard schelt en zegt zijn bediende, dat hij voor niemand t'huis is.</p>
<p>- ‘Hij keert weer op zijn bedachtzame schreden, de beste Willem van der Werff. Wat was hij gisteren ingenomen met die preek van ds. ***! Och mijn hemel! is dat dan nu het hoogste waar een mensch naar streven moet? Zulk een godsdienst althans? Maar nu, niet meer daarvan!....Godsdienst, liefde, vriendschap! ik heb u nooit gekend, maar eens hoop ik u te leeren kennen en waardeeren.’</p>
<div type="section">
<head rend="h4">II.</head>
<p>'t Is drie weken geleden, sinds Eduard de Jong die alleenspraak hield.</p>
<p>Gaan wij even in hetzelfde plaatsje dat huis binnen, het derde huis aan de zuidzijde van de kleine marktplaats. In de niet groote, maar luchtige en nette voorkamer zit aan het rechterraam de weduwe van Maes met eenig handwerk bezig; aan haar schoot staat een kleine jongen, met een schalksch gezicht, dat toevallig juist gericht is op een mansportret, hetwelk zijn een jaar of wat te voren gestorven
<pb n="784"/>vader in volle mannelijke kracht voorstelt. In haar, die de kamer op en neer loopt, nu dit dan dat verschikkende, maar niet met dien veerkrachtigen tred, die haar anders eigen is, een half gefluisterd gesprek voerende met hare moeder, herkennen wij Hermina.</p>
<p>- Kind, kind! schrei toch niet. Wat zullen de menschen wel zeggen, als je 'r zoo behuild uitziet.</p>
<p>- Och moeder, laat me maar. Ik kan me niet troosten; ik hield zooveel van hem; nog hoû ik zoo veel van hem. En zoo op eens.....</p>
<p>Zij wendde zich af, maar onderdrukte te nauwernood haar droef gesnik.</p>
<p>- Maar, mijn hemel, Mina, wie weet hoe alles nog te recht komt. 't Is wel vreemd, zoo op eens weg te gaan, zonder van iemand afscheid te nemen. Ik heb wel meer gedacht, kind, dat hij eigenlijk te voornaam voor ons was. Maar, in allen gevalle, als hij er zijn vrienden en ons aan geeft, dan doen we best zijn ongevoeligheid met gelatenheid te beantwoorden.</p>
<p>- Zeg, moeder - vroeg de kleine Anton plotseling - waarom is vader ook heengegaan?</p>
<p>- Lieve jongen - was het antwoord der moeder, die Hermine tevens vriendelijk waarschuwend toewenkte - wij gaan later allen naar vader toe, en dan hopen wij met hem gelukkig te zijn.</p>
<p>&nbsp;</p>
<p>Hermina verliet het vertrek. Toen zij alleen was in den tuin, die zich achter het huis tot aan de rivier uitstrekte, barstte zij weer in tranen uit, en keek lang naar de zacht kabbelende golfjes, als konden deze hare wenschen en gebeden overbrengen naar den geliefde, die ook haar bemind had, en nu?...</p>
<p>Wat had hem bewogen zich van al zijne vroegere betrekkingen los te maken? En uit al wat zij vernomen had, bleek maar te duidelijk, dat Eduards vertrek het gevolg was van een vastberaden, wellicht onherroepelijk besluit.</p>
<p>&nbsp;</p>
<p>Was dan alle herinnering bij hem weggevaagd van dat heerlijk verleden, dat zóó kort te voren als een goudkleurig
<pb n="785"/>nevelbeeld al hare gepeinzen en droomen omzweefde? Zij hadden te zamen als kinderen gedarteld, steeds elkanders omgang zoekende; hij was opgewassen tot een krachtig jongeling, zij tot eene landelijke, maar bevallige, edel gevormde schoonheid. Hunne liefde had zich wel niet in woorden vertolkt, maar hun geheele samenzijn was uit liefde ineengeweven, en die banden schenen haar onverbrekelijk, voor eeuwig vastgesnoerd.</p>
<p>Iedereen en ook hemzelven was zij de verloofde van Eduard.</p>
<p>&nbsp;</p>
<p>Op datzelfde oogenblik - Anton was uit de kamer geloopen, om zijne zuster te zoeken - trad Willem van der Werff, de aanstaande voordeur door, het vertrek binnen, waar mevrouw van Maes zich bevond. Hij vroeg verschooning voor zijne onaangemelde verschijning, en bemerkende dat zij alleen was, zei hij:</p>
<p>‘Ik heb een ongedateerden brief ontvangen van Eduard. Hij verzoekt mij, als den eenigen dienst dien ik hem bewijzen kan, al zijne vroegere bekenden hier, en in de eerste plaats u en Hermina te bedanken voor de hem betoonde toegenegenheid. De stap, dien hij gedaan heeft, schrijft hij, werd hem geboden door zijn eer- en plichtgevoel. Hij is stellig voornemens hier niet terug te komen en geeft ons allen zijn laatsten groet.’</p>
<p>- Maar, Willem, wat zou Eduard toch tot dien stap bewogen hebben?</p>
<p>- Ik begrijp er niets van, mevrouw.</p>
<p>- Willem, laat aan mij de mededeeling van dit schrijven aan Hermine over. Spreek er niet van; zij komt.</p>
<p>&nbsp;</p>
<p>De goedaardige van der Werff, in wiens wangen anders de gulle lach gegroefd scheen, gevoelde zich niet wel in staat de naderende Hermine te ontmoeten en nam in allerijl zijn afscheid.</p>
<p>Hemzelven was in Eduard een vriend ontvallen, wiens sterker geest den zijnen geheel had veroverd, zoodat het hem was, alsof zijn gemoedsleven plotseling tot stilstand was gebracht.</p>
</div>
<div type="section">
<pb n="786"/>
<head rend="h4">III.</head>
<p>Wat voor de bewoners van R*** een raadsel was, is ons gedeeltelijk duidelijk geworden.</p>
<p>In Eduard de Jong was een plan, dat reeds sinds eenigen tijd bij hem ontkiemd was, tot rijpheid gekomen. Het leven, dat hij tot nu toe geleid had, een kalm en rustig, door liefde en vriendschap opgeluisterd leven, kon hem niet bevredigen; en hij <hi rend="spat">wilde</hi> bevrediging zijner wenschen naar iets beters.</p>
<p>Hij had zich gevestigd in eene groote stad, waar hij geheel onbekend was, en wilde nu zijn leven als van voren af aan weer beginnen. Hij was van nature ernstig en begon zijne taak met ernst. Hij had zich die afgebakend, op de volgende wijs. Geen godsdienst, zooals hij dien had leeren kennen, voldeed hem: hij wilde een nieuwen godsdienst optrekken op de wetten der zedelijkheid, die hij, onafhankelijk van de traditie, zou ontwerpen. Die zou hem ten grondslag zijn van zijn volgend leven en daarnaar zou zijne nadere betrekking tot de omringende wereld zich richten. Intusschen zou hij zich zooveel mogelijk afzonderen, om eerst dan weder, wanneer de grondslagen der zedenwet hem duidelijk waren geworden, maar dan ook zelfbewust te trachten in te grijpen in het bedrijvig leven der menschelijke maatschappij.</p>
<p>Hij had zich nu niet, zooals ge u misschien verbeeldt, eenigermate de zending voorgespiegeld van zoo iets als een nieuw profeet: zoover ging zijne eerzucht niet. Maar de traditie achtte hij vooroordeel; de historie was hem niet veel anders dan eene verzameling van mythen en fabelen.....</p>
<p>&nbsp;</p>
<p>Hij had ijverig gewerkt, Eduard. Hij had zich gewaagd aan de stoutste gegevens, die een mensch zich kan stellen, en de inspanning, die hij van zich geëischt had, om reeds iets tot stand te brengen, had zijn hoofd doen gloeien.</p>
<p>Reeds meermalen had hij een stelsel ontworpen, dat hem later weer bleek niet op genoegzaam algemeenen grondslag te berusten, of ook was hem de opvatting niet abstract genoeg. Nu echter scheen het hem toe, dat hij sedert eenige
<pb n="787"/>weken op den rechten weg was, en de verwachting van thans het doel van zijn streven te zullen bereiken schonk hem eenige verademing van den zwaren arbeid, dien hij zich had laten welgevallen.</p>
<p>Wij vinden hem in eene vrij elegante omgeving, terwijl hij met van aandoening trillende vingers de bladen doorloopt, door hem in eene sierlijke hand beschreven.</p>
<p>- Ja, zoo is het - zegt hij: ‘Het <hi rend="spat">goede</hi> en het <hi rend="spat">schoone</hi>: ze zijn ondeelbaar één. Het afgetrokken begrip wordt door de taal gescheiden, alleen omdat men de verschillende toepassingen er van met een afzonderlijken naam bestempelt; maar zij vat ze weer samen in den naam <hi rend="spat">waar</hi>.</p>
<p>De grondslag der zedenwet, der deugd, is dus deze: het streven naar volkomen bewustzijn der schoonheid. Immers deze benaming vertolkt het best het ideaal, dat ieder moet trachten in zich op te nemen, aleer hij aanspraak zal kunnen maken op den eeretitel van zedelijk wezen.</p>
<p>Elke verbinding - hetzij door vriendschap, hetzij door zoogenaamde liefde - tusschen twee wezens, die niet beiden dit ideaal in zich hebben opgenomen, is ijdel en eindigt in bittere teleurstelling.....’</p>
<p>&nbsp;</p>
<p>Hier hield hij even op. Hij dacht aan Hermina. Ze deed zich toch ook soms zoo lieftallig voor, zoo innemend, zoo echt-vrouwelijk bevallig!....Maar neen! dat hoogere schoonheidsbesef was haar immers vreemd....En die eenvoudige, alléén goedhartige van der Werff!</p>
<p>- Eigenlijk geloof ik - zoo ging hij voort - dat die onnoozele Willem mij voor gek zou verklaren, als hij las, wat, naar mijne overtuiging, er inderdaad toe behoort, om een mensch in waarheid een mensch, en vriendschap vriendschap te doen zijn.</p>
<p>En hij sloeg weer de bladen op, welker inhoud hem nog bezig hield, toen de klok zeven uur sloeg.</p>
<p>&nbsp;</p>
<p>Daar lag een der dagbladen dichtgevouwen voor hem op de tafel. Hij had in den laatsten tijd weinig aandacht geschonken aan de gebeurtenissen der hem omringende en der meer verwijderde wereld. Wat ging hem vooreerst dat alles
<pb n="788"/>aan? Maar toevallig viel zijn oog op eene der laatste annonces.</p>
<p>‘Heden avond’ - zoo las hij bijna werktuigelijk - ‘opvoering van de <hi rend="sc">Maagd van Orleans</hi>: Fräulein Hohenthal zal de titelrol vervullen.’</p>
<p>Hij las de aankondiging nog eens meer oplettend over.</p>
<p>- Ja - sprak hij toen - de <hi rend="sc">Maagd van Orleans</hi> is een wonderbaar schoon stuk. Die grootsche achtergrond: de Fransche ridderschap, moedig maar wanhopig wederom ten strijde trekkende voor het behoud haars konings tegen de reeds sinds lang gehandhaafde overmacht der Britsche legerbenden; de koning zelf, eene lijdelijke maar sympathieke figuur, als middelpunt, met Agnes Sorel, zijne beminde, naast zich; en op den voorgrond de uitverkoren herderin in krijgshaftige uitrusting met het vaandel in de hand, waarop de Moeder Gods met het kind in den arm, die haar heeft opgeroepen, om zich aan de spits te stellen van het straks nogmaals geschaarde leger, dat den vijand zal terugdringen van den vaderlandschen bodem en Frankrijk zal bevrijden van de eeuwenlange vreemde overheersching.</p>
<p>- Dat is de stoute indruk, dien het geheel te weeg brengt, en waaraan zich onze bewondering, maar ook ons diep meegevoel paart voor Johanna, wanneer zij, na haar koning zegevierend naar de kroningstad Rheims te hebben gevoerd, gevloekt van haar kortzichtigen vader als eene helsche tooveres, miskend door hare omgeving, rondzwerft aan de hand van den haar getrouw gebleven Raimond, om straks van de Engelschen bevrijd, wien zij in handen is gevallen, ook in den laatsten slag tegen den buitenlandschen vijand, de overwinning te beslissen, en met onverwelkelijke glorie gekroond den adem uit te blazen op het bed van eer.</p>
<p>- Ik wil die heerlijke schepping van het echte genie genieten; ik wil den ganschen invloed ondervinden, dien zulk eene bovenaardsche verschijning, thans vooral, op mij moet uitoefenen. En wee over u, o Fräulein Hohenthal! zoo gij de begoocheling van des dichters schepping verstoort!</p>
<p>&nbsp;</p>
<p>Hij kleedde zich in allerijl. Hij vloog, meer dan hij liep, de trappen af, dorstende naar het genot, dat hij zich voorspiegelde van het treurspel, dat hij weer zou aanschouwen; - maar thans, onder welke gansch andere indrukken dan vroeger!</p>
<pb n="789"/>
<p>Fräulein Hohenthal speelde voortreffelijk. Zij stelde onberispelijk de ‘Johanna’ van Schiller voor, en van het begin tot het einde hing Eduard aan hare lippen. Gedurende de pauze bleef hij in zijne loge, in zijne gedachten verdiept, en zich weinig bekommerende om zijne omgeving, die af en aan liep, en waarvan enkelen met eenige verwondering den jongeling beschouwden, die daar bijna onbeweeglijk zat te turen naar de groote gaskroon.</p>
<p>De pauze was ten einde. Meer en meer steeg gedurende de laatste bedrijven de geestdrift van het publiek, maar Eduards geest zweefde in zoete verrukking. Hem ontging geen gebaar, geen blik, geen toon van de actrice. En nu - daar breidt zich voor de laatste maal het slagveld uit. Soldaten met vliegende vaandels vullen den achtergrond. Johanna ligt in de armen van den koning en den hertog van Bourgondië, doodelijk gewond, zonder teeken van leven. Zij treden langzaam op, terwijl Agnes Sorel aansnelt, en den koning omarmende hem toeroept:</p>
<lg type="poem">
<l rend="; 1tab">Gij zijt bevrijd - gij leeft - ik heb u weder!</l>
<l>De Koning wijst op Johanna en zegt:</l>
<l rend="; 1tab">Ik ben bevrijd - bevrijd tot dezen prijs!</l>
</lg>
<lg type="poem">
<l rend="speaker">Sorel.</l>
<l>Johanna! God! Zij sterft.</l>
</lg>
<lg type="poem">
<l rend="speaker">Hertog.</l>
<l rend="; 1tab">Zij heeft voleind!</l>
<l>Ziet hier een engel heengaan! Ziet, zij ligt</l>
<l>Zoo zorgloos rustig, als een slapend kind!</l>
<l>Des hemels vrede speelt om hare trekken;</l>
<l>Geen adem heft haar boezem: toch is 't leven</l>
<l>Alsnog te speuren in de warme hand.</l>
</lg>
<lg type="poem">
<l rend="speaker">Karel.</l>
<l>Ze is heengegaan - ze zal niet meer ontwaken,</l>
<l>Het aardsche zal haar oog niet verder zien;</l>
<l>Reeds zweeft ze omhoog, verheerlijkt naar den geest,</l>
<l>En ziet noch onze smart noch ons berouw.</l>
</lg>
<lg type="poem">
<l rend="speaker">Sorel.</l>
<l>Zij slaat hare oogen op, zij leeft!</l>
</lg>
<pb n="790"/>
<lg type="poem">
<l rend="speaker">Hertog.</l>
<l rend="; 1tab">Keert zij</l>
<l>Weer tot ons uit het graf? Dwingt zij den dood?</l>
<l>Zij richt zich overeind! zij staat!</l>
</lg>
<lg type="poem">
<l rend="speaker">Johanna.</l>
<l>....Waar ben ik?</l>
</lg>
<lg type="poem">
<l rend="speaker">Hertog.</l>
<l>Gij zijt bij de uwen, Jeanne, bij uw volk!</l>
</lg>
<lg type="poem">
<l rend="speaker">Karel.</l>
<l>In de armen uwer vrienden, van uw koning!</l>
</lg>
<lg type="poem">
<l rend="speaker">Johanna.</l>
<l>Neen, neen, ik ben geen tooveres! Gewis,</l>
<l>Ik ben 't niet.</l>
</lg>
<lg type="poem">
<l rend="speaker">Karel.</l>
<l rend="; 1tab">Gij zijt heerlijk als een engel;</l>
<l>Maar aller oog was van den nacht omhuld.</l>
</lg>
<lg type="poem">
<l rend="speaker">Johanna.</l>
<l>Zoo ben ik dan te midden van mijn volk,</l>
<l>Niet langer meer veracht, en niet verstooten!</l>
<l>Men vloekt mij niet, men ziet me goedig aan?</l>
<l>Ja, thans herken ik alles, alles weer!</l>
<l>Dat is mijn koning! dat zijn Frankrijks vanen!</l>
<l>Maar mijne vaan - waar is zij? 'k Zie ze niet.</l>
<l>En zonder mijne vaan mag ik niet komen;</l>
<l>Zij werd mij door mijn meester toevertrouwd,</l>
<l>En voor zijn troon moet ik ze nederleggen,</l>
<l>Ik mag ze toonen, want ik droeg ze trouw.</l>
</lg>
<lg type="poem">
<l rend="speaker">Karel.</l>
<l>Geeft haar de vaan!</l>
</lg>
<p><hi rend="i">Men reikt ze haar over. Zij staat recht op</hi>, <hi rend="i">met de vaan in de hand. - De hemel is met rooskleurigen glans verlicht.</hi></p>
<lg type="poem">
<l rend="speaker">Johanna.</l>
<l>Ziet gij den regenboog daar in de lucht?</l>
<l>De hemel opent zijne gouden poorten,</l>
<pb n="791"/>
<l>In 't englenkoor glanst boven allen zij,</l>
<l>Ze houdt het godlijk kind aan hare borst.</l>
<l>Heur armen strekt glimlachend zij me tegen.</l>
<l>Hoe is 't mij? Lichte wolken heffen me op -</l>
<l>Het harnas wordt me als een gevleugeld kleed.</l>
<l>Naar boven, boven! de aarde wijkt, wijkt weg.</l>
<l>Kort is de smart en eeuwig is de vreugd.</l>
</lg>
</div>
<div type="section">
<head rend="h4">IV.</head>
<p>Gelukkige Eduard! Hij immers had niet te rekenen met zijn verleden. De toekomst lag voor hem, en hij wist, waarnaar zich te richten. Mochten de onderdeelen van zijn stelsel nog niet afgewerkt zijn en zich aaneensluiten tot een stout geheel, de grondslag was gelegd en niets belette hem reeds nu practijk en theorie hand aan hand te doen gaan; des te zekerder kon hij zoo doende aan zijn systeem voortbouwen, om het eens achter te laten als eene duurzame getuigenis van zijn denken en streven.</p>
<p>Bedroog hij zich? Was zijn nieuwe levensregel, was zijne nieuwe zedenwet, was de nieuwe godsdienst, dien hij zich voorstelde daarop te bouwen, inderdaad nieuw?</p>
<p>Genoeg. Hij hield er zich stellig van overtuigd en zou tegen ieder hebben staande gehouden, dat er geen verband hoegenaamd was tusschen het resultaat waartoe hij gekomen was en zijne indrukken van vroeger. Maar zonderling - naarmate hij zich weer meer in de wereld der werkelijkheid begon te bewegen, was het alsof de lijnen van zijn zedenstelsel begonnen te verflauwen; zij werden minder scherp en dikwijls was het hem, alsof hij ze gedurig zou moeten overtrekken, om ze zichtbaar te doen blijven. Dit althans was zeker, dat zij bij de herinnering veelal grillig door elkaar liepen en allerlei fantastische vormen aannamen, waarvan hij soms zelf niet wist wat te maken.</p>
<p>Zoo was het ook met den verheven indruk, dien hij van de voorstelling van Johanna van Orleans ontvangen had. De verheerlijkte, half aardsche - half hemelsche maagd, trad meer en meer op den achtergrond en ruimde de plaats in voor Fräulein Hohenthal. Eduard had zich aan haar laten voorstellen en haar sedert meermalen ontmoet in de kringen,
<pb n="792"/>waarin zij zich met andere kunstenaars en kunstenaressen bewoog.</p>
<p>Hij maakte in die eigenaardige wereld, als waarin artisten leven, een niet ongunstigen indruk, want zijne natuur leende zich willig aan zulk eene omgeving. Mejuffrouw Hohenthal vond hem origineel, lachte om zijn ernst, en weldra waren de laatste sporen er van verdreven. Bij gelegenheid van een der intieme soirées, waaraan hij deelnam, viel het gesprek op het thema ‘liefde en vriendschap,’ en Eduard had dien avond bepaald succes: hij gaf op allergeestigste wijze eene piquante beschrijving van zijne jeugdige liefdesillusie, waarin zekere Hermina van Maes de hoofdrol speelde, terwijl tot zijstuk diende die kostelijke Willem van der Werff.</p>
<p>Ha, ha, ha! lachte mejuffrouw Hohenthal, en Eduard oogstte ook den bijval in van al de andere artisten, die hulde deden aan zijn plastisch talent.</p>
<p>Caroline was sedert dien avond op een niet onaardig denkbeeld gekomen. Eduard zou de kunstreis meemaken, die het gezelschap, na afloop van het seizoen, door Zuidduitschland ging ondernemen.</p>
<p>Na een geanimeerd souper, terwijl de parelende champagne - door Eduard ten beste gegeven - de feestelijke stemming verhoogde, werd onder een kruisvuur van toasten het voorstel door Caroline geopperd, en door allen levendig toegejuicht.</p>
<p>Eduard was, wel niet onaangenaam, verrast; en....nam met eenige gevoelvolle woorden de uitnoodiging aan. Allerlei plannen werden aan dat ontwerp vastgeknoopt: Eduard zou in de Johanna van Orleans debuteeren als Raimond.</p>
<p>&nbsp;</p>
<p>Toen hij, laat in den nacht, teruggekeerd was in zijn eenzaam verblijf, begaf hij zich niet dadelijk ter ruste. Hij gevoelde, hoe opgewonden en hoe verhit van verbeelding ook, dat er een nieuwe keer in zijn leven aanstaande was. Hij greep onwillekeurig naar de vroeger door hem beschreven bladen en las ze over. Maar 't was hem, alsof die inderdaad sierlijke letters oud-gothische vormen hadden aangenomen, en eene leer bevatten, neergeschreven door een of anderen monnik uit de Middeleeuwen. Ja, hij keerde van tijd tot tijd de bladzijden om, of zich niet wellicht een van die kleurige
<pb n="793"/>miniaturen zou vertoonen, die de kloostergeschriften van vroeger versierden.</p>
<p>Toen glimlachte hij om zich zelven, legde het geschrift ter zijde en wierp zich in half koortsige gejaagdheid te bed. De droom, die hem op zijne legerstede bezocht, toonde hem eene van licht schitterende zaal, met eene verhevenheid aan het einde. Midden op die verhevenheid knielde een man, terwijl luide toejuichingen uit duizenden monden weergalmden, en op het hoofd van dien man drukte eene engelachtig schoone vrouw een lauwerkrans: die man geleek sprekend op Eduard zelven en de schoone vrouwenfiguur had de gestalte en de trekken van Johanna-Caroline Hohenthal.</p>
</div>
<div type="section">
<head rend="h4">V.</head>
<p>In eene dier vroolijke steden van Zuidduitschland, waar alléén de echte onvervalschte duitsche geest in gemoedelijke levendigheid ronddartelt, zien wij het publiek naar den schouwburg stroomen, om eene actrice te gaan bewonderen, die, na er een paar maal opgetreden te zijn, den roep ten volle gerechtvaardigd heeft, die haar voorafging.</p>
<p>Op de reusachtige aanplakbiljetten prijkt de naam van Caroline Hohenthal, die hare lievelingsrol zal vervullen; iets lager lezen wij de namen van de overige acteurs en actrices naast de voor hen bestemde rollen; achter Raimond staan drie sterretjes, waaruit bij ons het vermoeden ontstaat, dat het Eduard zal zijn, die in deze rol incognito optreedt, en hij dus op het punt is van zijn lievelingswensch verwezenlijkt te zien. En zoo is het - hij zal het tooneel betreden, wel is waar in een bescheiden, maar fijne rol, en vooral zal het hem een onuitsprekelijk genot zijn, Johanna - Hohenthal met onwankelbare trouw en onvoorwaardelijke toewijding ter zijde te staan.</p>
<p>Zoo had hij zich ook gedurende de pas vervlogen weken, waarin hij in de woelige bedrijvigheid had gedeeld van het tooneelspelersleven, onvooorwaardelijk gewijd aan den dienst der schoone Caroline, die, als eene genadige vorstin, zijne hulde met welgevallen bleef aannemen, en hem - hiervan hield Eduard zich stellig overtuigd - boven alle aanbidders in haar hart verre de voorkeur gaf.</p>
<pb n="794"/>
<p>En alzoo bleef zijn blind vertrouwen ongeschokt, ook waar bij ieder ander twijfel aan het ideëele van zijn ideaal zou zijn gerezen. Hij had weleens eene halve verklaring op de lippen gehad, maar zij was als heiligschennis teruggevloden in de schuilhoeken van zijn hart.</p>
<p>&nbsp;</p>
<p>De voorstelling is afgeloopen. Fräulein Hohenthal heeft weer den cijns van aller bewondering weggedragen; ook de andere acteurs en actrices hebben met goed gevolg meegewerkt tot een schoon geheel. Eduard, de dilettant, heeft, als Raimond, zijne verzen zeer goed voorgedragen; zijne houding, zijne poses lieten iets te wenschen over, maar over 't geheel was zijn spel goed, en er lag gloed en vuur in zijne dictie, soms te veel pathos, wat toch niet belette, dat hij eene enkele maal werd toegejuicht. Maar wat voor een geroutineerd acteur een bescheiden succes zou geweest zijn, was hem een glansrijke triomf. Hij had naast zijne Johanna het vurig voetlicht doorstaan; 't genie was ook van hem uitgestraald, en...zij was er getuige van geweest.</p>
<p>Dronken van vreugde, in de vervoering van zijne zege, die door de hem gelukwenschende acteurs en actrices, niet zonder zekere ironie, werd gewaardeerd, gevoelde hij zich door een onweerstaanbaar, onbedwingbaar gevoel aangedreven, om voor zijne geliefde Caroline zijn overkropt gevoel uit te storten....</p>
<p>&nbsp;</p>
<p>Zij was, onmiddellijk na den afloop van de voorstelling naar haar hôtel gereden. Eduard, die anders tegenover haar de meest bescheiden vormen in acht nam, die hare rust met zekeren schroom eerbiedigde, verkeerde nu in eene vervoering, die voor nadenken geen tijd liet. 't Besluit om haar nog dezen avond te zien, te spreken, ja waarover niet al?....'t besluit en de daad waren één, en een half uur nadat Fräulein Hohenthal in haar hôtel was gearriveerd, stiet Eduard, onaangemeld, de deur open van de antichambre, die den toegang gaf tot hare vertrekken....</p>
<p>&nbsp;</p>
<p>O hemel!.....Daar zat de aangebedene, de heilige, de eenige Johanna van Orleans, en....hare fijne vingeren speelden in de blonde lokken van Prins Radzivil.</p>
<pb n="795"/>
<p>Plotseling, als van een elektrieken schok getroffen, sprong de jonge edelman op, als maakte hij zich gereed den ongeroepen indringer van de trappen te werpen.....</p>
<p>Maar Eduard stond daar onbeweeglijk en zag beurtelings hem en Caroline met zulk een grootschen blik aan, dat zij onwillekeurig de hand voor de oogen hield, als om een bliksemstraal af te weren, terwijl de prins den stoel vastgreep, waarvan hij was opgestaan.</p>
<p>En toen verwisselde, in korter tijdsverloop dan zich denken laat, het tooneel op schrikwekkende wijze.</p>
<p>De ijzeren vuist van Eduard omklemde de keel van Radzivil, die ontzet op de knieën was gezonken, en voor het zedelijk overwicht van zijn tegenstander zwichtende: Genade! stamelde. Eduard slingerde hem daarop van zich af, en hij viel neer op de rustbank naast de verbijsterde actrice.</p>
</div>
<div type="section">
<head rend="h4">VI.</head>
<p>Eduard was in koortsachtige opgewondenheid op zijne kamers teruggekomen, vertoefde er nog drie dagen, om - zooals hij in zich zelven mompelde - den ellendeling de gelegenheid tot revanche te geven, en toen hij van niemand en niets meer hoorde, verliet hij M*** en begaf zich naar eene kleine, stille plaats aan den Benedenrijn.</p>
<p>Hier overviel hem eene ziekte, die meermalen een doodelijken afloop dreigde te nemen, doch waarover eindelijk zijne krachtige natuur, te gemoet gekomen door een zeer kundig en ervaren geneesheer, zegevierde.</p>
<p>&nbsp;</p>
<p>'t Was lente geworden. Hij zat op een bank voor het huis, waarvan hij een gedeelte betrokken had, en hem doorstroomde dat gevoel eens nieuwen levens, dat den herstellende zijne ziekte zoo liefderijk vergoedt. Hij stond op en trachtte wat heen en weer te gaan in de met wingerd bedekte verandah, waardoor de zon hier en daar hare trillende stralen heenwierp.</p>
<p>Hij was weemoedig gestemd, maar toch bijna gelukkig. 't Was of hem de engel der hoop met zijn bezielenden vleugelslag had aangeraakt. Hij zette zich weer neer - de wandeling viel hem nog wat moeilijk - en verzonk in gepeins.
<pb n="796"/>Hij schelde om schrijfgereedschap. Toen schreef Eduard een langen brief, en naarmate de bladzijden zich vulden, verhelderde zich zijn blik en verfden zijne wangen zich met een vluchtigen blos. Op het adres van het straks voltooide schrijven lezen wij den naam van Willem van der Werff.</p>
<p>&nbsp;</p>
<p>Zij zaten weer bij elkander, zooals van ouds, de beide vrienden.</p>
<p>- Mijn beste Willem - zei Eduard, nadat hij zijn hart voor den trouwen metgezel zijner jeugd had uitgestort - gij beklaagt mij, niet waar? maar gij veroordeelt mij niet. Ik weet het.</p>
<p>Hier zweeg hij. De naam van Hermine was nog niet over Eduards lippen geweest; - hij had niet naar haar durven vragen. Ook Willem, waarom wist hij zelf eigenlijk niet, had van haar nog geenerlei gewag gemaakt. Maar terwijl Eduard deze laatste woorden sprak, daagde voor hem de herinnering aan Hermine zoo levendig op, dat de schakel zijner gedachten op eens werd afgebroken.</p>
<p>- En nu, zeg mij, Willem - riep Eduard - zeg mij, hoe gaat het Hermine?</p>
<p>Willem van der Werff was goedaardig, zooals gij weet. Maar hij was toch niet van die goedige geaardheid die alles vergoelijkt, die altijd <hi rend="spat">ja</hi> zegt, en voor een nog zoo dringend geboden <hi rend="spat">neen</hi> terugdeinst.</p>
<p>- Eer ik u antwoord, Eduard - hernam hij; (hij wist nu wat hem tot nu toe van Hermine had doen zwijgen) - zeg mij, waarom hebt gij <hi rend="spat">haar</hi> verlaten?</p>
<p>En een paar tranen parelden in zijne oogen; want de vraag welde uit zijn innigste gemoed. Hij had Hermine zoo lief, en hij zou haar aan niemand hebben afgestaan dan aan Eduard.</p>
<p>- Willem, bedroog ik mij, toen ik zeide, dat gij mij beklagen zult, maar niet veroordeelen? Ja, beklaag mij, dat ik in oogenblikkelijken waanzin den band verbrak, die mij aan het edeler deel van mijn verleden hechtte, den band dien niemand straffeloos verbreekt. Ik heb, door bittere ervaring, geleerd, hoe roekeloos hij handelt, die den grondslag zijns levens - den godsdienst, de liefde, de vriendschap zijner
<pb n="797"/>jeugd - tracht weg te breken en wil vervangen door wat niets anders kan zijn dan een herschenschim, omdat het niet samenhangt met zijn eigen wezen, met zijne historische ontwikkeling.</p>
<p>Ieder mensch - hoe levendig besef ik het nu - heeft op ieder gegeven oogenblik zijns levens eene taak te vervullen, die hij niet eigenwillig mag afbreken, noch neerleggen, of hij vernedert zich tot den gelijke van den soldaat, die van zijn post deserteert. Niet dat ik u verliet, niet dat ik Hermine verliet, maar dat ik u en alles verliet, zonder eener andere roeping waarlijk bewust te zijn, daarin ligt mijne schuld.</p>
<p>- Ik vergat alles, mijn Eduard, zoodra mij uw welkome brief gewerd; ik dacht niet aan uw schuld jegens mij. Maar toen ge Hermine noemdet, zie toen steeg er iets als wrok bij mij op; ik mocht het u niet verhelen. Mijn vriend, uwe grootmoedige belijdenis heeft dien indruk geheel weggewischt.</p>
<p>&nbsp;</p>
<p>En toen schetste Willem een tafereel, bezield en verheerlijkt door de liefelijke gestalte van Hermine, met haar oprecht en kinderlijk onschuldig gelaat, beschaduwd door droevige, maar kalme berusting.</p>
<p>&nbsp;</p>
<p>Wat voor den broederlijken vriend, niet voor haar moeder - helaas! een geheim gebleven was - de worm, die in Hermine's boezem was binnengeslopen, toen de rozen er met te ruwe hand werden afgerukt, had zijn sloopingswerk langzaam, maar rusteloos voortgezet, en de schaduwen dier droevige, naar kalme berusting waren de voorteekenen van somberder schaduwen, die zij - ook wel droevig, maar toch ook kalm - te gemoet zag.</p>
<p>En weer was het zomer - weer hadden de muggen en bijen het even druk als verleden jaar - maar in het dorp, dat wij kennen, heerschte onder de bewoners zekere gejaagdheid, zekere onrust, die meer in overeenstemming geweest ware met gierende herfstvlagen dan met het suizen van de welluidende zomerkoelte.</p>
<p>&nbsp;</p>
<p>Het derde huis aan de zuidzijde van de kleine markt-<pb n="798"/>plaats, het huis - dat wij ook kennen - is gesloten, zooals het heet.</p>
<p>&nbsp;</p>
<p>Binnen dat huis is eene ontroostbare weduwe, die eens tot haar dochter zeide: Kind, schrei zoo niet! - en die nu zelve iederen troost minacht behalve hare overvloedige tranen.</p>
<p>Binnen dat huis loopt een jongen heen en weer, die van tijd tot tijd zijne kleine vuist balt, tegen wien? - God weet het! - maar elken keer, dat hij zijn handje toeknijpt, spatten ook hem de tranen uit de oogen.</p>
<p>Binnen dat huis staat een lijksponde, en daarop ligt het stoffelijk omhulsel van haar, die eens de roem was van het dorp, de trots van hare moeder, de verloofde van....Eduard.</p>
<p>&nbsp;</p>
<p>En de bloem zijner eerste liefde is verwelkt....Zijn vriend staat hem ter zijde, maar biedt zijn troost met meewarigen blik en krampachtigen handdruk.</p>
<p>&nbsp;</p>
<p>Liefde, vriendschap, - godsdienst! Zal deze hem vergoeden, wat hem in gene ontviel?</p>
<p>&nbsp;</p>
<p><hi rend="spat">Gouda</hi>, 1876.</p>
</div>
</div>
<div type="chapter">
<interpGrp>
<interp type="primair" value="admi001"/>
<interp type="secundair" value="oost044"/>
<interp type="secundair" value="groe009"/>
<interp type="secundair" value="quac001soci01"/>
<interp type="secundair" value="grie010"/>
<interp type="secundair" value="spanj01"/>
</interpGrp>
<pb n="799"/>
<head rend="h3">Nieuwe uitgaven.</head>
<head rend="h4">Werther. Mengelingen.
<lb/>
Groen van Prinsterer. Hoe de onderwijswet van 1857 tot stand kwam.
<lb/>
Mr. H.P.G. Quack. Socialisten.
<lb/>
W. Th van Griethuijsen. In het gebergte.
<lb/>
Edmondo de Amicis. Spanje. 2 dln.
<lb/>
Idem, Schetsen uit het krijgsmansleven, 2 dln.</head>
<p>Dat schrijven van bladvullingen in koeranten vind ik een naar werk. Eéns heb ik ook zoo'n misdrijf begaan en de straf volgde onmiddellijk. Het stuk, een verslag van ten Brinks roman: <hi rend="spat">de schoonzoon van Mevrouw de Roggeveen</hi> in 't <hi rend="spat">Vaderland</hi>, is door niemand gelezen dan door ten Brink en den uitgever van 't boek. Sedert dien tijd ontvlucht ik zulk een doodsgevaar. Ik kan er nog van rillen. En gij, mijn edele Jacob Ruysdael der pen, ook wel C. v. Nievelt genoemd, gij begeeft u elke maand, met de liefste en teederste poëzie in 't hart, in de kaken van dien dood? Wilt ge 't, als 't u belieft, niet meer doen? Laat ge 't, wreedaard! niet om mij, die u zoo hoogschat, - laat het dan om uw vrouw en dochter, die u zoo liefhebben; en zoo noch mijn waardeerende vriendschap, noch haar innige liefde u roeren kan, laat het dan om de godin, de kracht van uw leven, om dat verheven ik dat ge in den boezem draagt, de poëzie, want haar zult gij den dood aandoen; o moeder, die zeeman....Ik meen den vliegenden Hollander. Hebt gij wel bedacht, dat gij, krantenbladvulling schrijvende, het lot ondergaat van den vliegenden Hollander, dien ge eens persoonlijk hebt ontmoet in dien onstuimigen nacht aan de Kaap, en die geen rust vond, vóór Senta van Daland, die hem redden
<pb n="800"/>wilde, door de branding der kust heen hem in de armen viel? Eénmaal hadt gij ze bij u. Eénmaal droegt gij ze in 't hart. Eénmaal was zij u ten gids en ten zegen, maar als gij haar verliest, hoe zult gij haar wedervinden....Gij zult haar verliezen en niet wedervinden. Ontwijk dan om haar het doodsgevaar, eer 't wellicht te laat is.</p>
<p>En schrijf geen bladvullingen voor koeranten meer. Waarschijnlijk doet uw broer Werther 't dan óók niet meer. Laat dat over aan Jan Jansen in Integralen en Sporen, Spanjolen en Turken; Jan Jansen is voor zoo'n bladvulling geboren: zijn geest is van pakpapier en hij maakt aan elken voet van elke krant een goed figuur. Men kan zoo'n krant over een jenevertafeltje slepen, er grog op morsen, ze tegen verkaling der ellebogen bezigen, ze in den zak steken, er een vlieger van plakken, Jan blijft in zijn rol en hij bereikt altoos zijn bestemming, ook als hij in zijn bladvulling een nieuwe leening op touw zet tot het uitvoeren van Spaansche koeponpakpapieren en het uitrusten van schepen daartoe. Werther ziet dit zoo helder in. ‘Krantengeschrijf,’ zegt hij ter inleiding van zijn <hi rend="spat">Mengelingen</hi>, die ook eens gebruikt werden om er kruikjes bier of natte glaasjes op te zetten zooals de sirkeltjes later uitwezen die er om zoo te zeggen een onheilig zonnestelsel op vormden, - ‘krantengeschrijf leest men hoogstzelden later nog eens over, de inkt is nog maar wat aan 't opstijven en 't papier nog niet meer dan winddroog, dan is 't al oud nieuws en wat men van een krant verlangt is nieuw nieuws. Dit is iets van 't ondankbare der krantschrijving. Menig dagbladbestuurder die halve nachten zat te blokken op een mooi hoofdartikel, vindt het vierentwintig uren later terug als deksel op de boter die de boer hem tuisbrengt.....’ Hoe is 't mogelijk, dat Werther toch nog schrijft voor zulke lezers. Och, zegt hij, 't komt later weer te recht, want mijn vriend de uitgever maakt er een bundeltje van en weet zoodoende het haft langer te doen leven dan één dag. (De vóórlaatste volzin van Werthers inleiding is niet af). Maar ziethier, mijnheeren! van u een bewering, die ik niet beaam. 't Komt <hi rend="spat">niet</hi> te recht. 't Is een groot verschil in uw gemoed of gij voor de koerant schrijft of voor een
onsterfelijken bundel. Van Nievelt heeft ons in 1876 vergast op enkele maandbloeiers en zij zijn schoon.
<pb n="801"/>Maar ik verwed onderscheidene ideën, die in dit opstel hadden moeten voorkomen maar die ik nu in petto houden moet, dat hij nu en dan onder 't vormen van zijn kunstwerk dacht aan 't roepen van bier, aannemen, Uilenspiegel, 't Dompertje, Jan! Nu, om door zulk roepen heen de aandacht te ketenen, wat doet men dan onwillekeurig? 't Is waar, dat enkele zijner liefste fantaziën: de oude plantage, de koningin van 't oosten, e.a.m. ook in de krant hebben gestaan. Schooner dan ooit leven zij voort, niet in de bundels, maar in veler harten. De kroeglucht heeft ze niet kunnen deren. Schoone prinsessen zijn zij gebleven, hoewel ze een poos zwarte honden waren die slaag kregen. Maar nog is 't voor mij niet zeker of ze wel voor de krant opzettelijk waren geschreven. Mij dunkt van niet, o Gabriël! En om met twee voorbeelden aan te toonen, dat ik geen ongelijk heb, noem ik <hi rend="spat">het Suikerbeestje</hi>, dat Nievelt met Sinterklaas 75 wel degelijk voor de krant schreef en zijn <hi rend="spat">op de Veluwe</hi>, dat hij voor <hi rend="spat">Los en Vast</hi> schreef en nu een sieraad van zijn bundel <hi rend="spat">Zomerbeelden</hi> is. Ik noodig mijn vrienden Werther en van Nievelt en voorts 't geheele jonge Nederland tot vergelijking uit.</p>
<p>Nu is er een groot onderscheid in richting tusschen de <hi rend="spat">Fantasiën en Winter en Zomerbeelden</hi> van van Nievelt en de <hi rend="spat">Mengelingen</hi> van Werther, die eigenaardig in een krant behooren, zou men zoo zeggen.</p>
<p>Maar de schrijver van het dichtwerk <hi rend="spat">Emancipatoria</hi> moet zich evenmin in de noorderkeerkringen van het dagbladwezen wagen als Nievelt. Dat zelfde <hi rend="spat">Emancipatoria</hi> heeft Werther voor altoos tot dichter gestempeld en dichters zijn de geboren tegenvoeters van dagbladschrijvers. Dagbladschrijvers zijn uit den aard der zaak drogredenaars, omdat zij altoos gelijk moeten hebben, want hebben zij het ongeluk dat zij bekennen moeten: ik heb gedwaald, dan wil de menigte hun redeneeringen niet meer. 't Is een ongelukkig lot, dag aan dag een onfeilbare redevoering te moeten houden tot begeleiding van eenige kolommen vol advertentiën en nieuwtjes: de hemel heeft bij uitnemendheid voor den dichter iets beters bewaard. Waarom zou hij zijn ongeluk zoeken?</p>
<p>Als ik uit die <hi rend="spat">Mengelingen van</hi> Werther moest kiezen, dan nam ik den brief van den Pers. Een geestig
<pb n="802"/>stuk, naar ik meen. Een stuk dat door opvatting en inhoud schoon is en al dadelijk beter plaats had verdiend dan boven op de boter. Daarentegen vind ik <hi rend="spat">Onze Straatjeugd</hi> een beetje valsch. Men zou niet zeggen dat een onderwijzer dit opstelletje heeft geschreven. De nederlandsche straatjeugd, zegt hij, is te kwader ure geëmancipeerd. Deze stelling schijnt op het verbod te zien aan de dienders, den stok niet meer te misbruiken. Ik vind het ook jammer, dat die ambtenaren er niet beter op mogen slaan, daar zoo'n pak ransel, in de a-straat gegeven, in de z-straat ongemeen prikkelt tot ondeugende streken; en heden uitgedeeld morgen tot wraakneming opwekt, - zoodat deze wet der vergelding leven brengt in de brouwerij. De waarheid is, dat de straatjeugd, gelijk Werther haar zoo juist omschrijft, geringer is en dus zwakker dan vroeger, toen er nog minder werd schoolgegaan dan nu; maar wij, wandelaars, huisvaders, filozofen, wij zijn prikkelbaar en kunnen niets meer verdragen van al die fraaie dingen, die wij eenmaal met zooveel vuur en hartstocht uitvoerden. 't Kan zijn dat ik nog een jaar of wat nader, een rang of wat dichter sta bij die straatjeugd, dan Werther, want ik ben getroffen door zijn beschuldiging. Heeft hij dus nooit eens met zijn wandelstok langs de muren der huizen geschrapt in de vaart zijner jongensdraverij? Als hij 't nu een straatjongen hoort doen, vliegt hij de deur uit en doet wat dienders is verboden, maar laat hij de hand in den boezem steken en getuigen, dat hij in zijn vlegeljaren geen denkbeeld had van den schrik dien hij met zijn ratelenden stok in zoo'n huis te weeg bracht; dat hij 't enkel deed <hi rend="spat">om</hi> 't <hi rend="spat">geratel</hi>, om dat ick en weet niet wat, - dat gaarne leven maken, dat op dien leeftijd in 't bloed gevaren is, maar nooit kwaad bedoelde. Neen nooit: en dáárom zou ik, desgevorderd, al de deugnieterijen durven opsommen, die ik heb misdreven en Werther
tarten, in mij schuld te vinden. Laat ons de voelhorens toch niet zoo uitsteken. Laat elk in zijn leeftijd, zijn omstandigheden, zijn bloed gerechtigheid geschieden. Niet het tuchtelooze wil ik, want het is de dood der maatschappij; ik wil integendeel strenge tucht en ik wenschte vurig dat zij heerschte in alle huizen. Maar laat ons aan 't jong geslacht gunnen, wat wijzelf zoo volop genoten en niet vergeten, dat alle snoode toeleg in den regel ver is van de moed-<pb n="803"/>willigste straatjeugd. Er komt een neiging in ons, ouderen, alle uitingen van levenskracht en levensmoed, van bloedsomloop en dartele vroolijkheid te leiden naar onze oudemannetjes-wenschjes. 't Is een dwaze neiging en verraadt dat wij te vroeg oud en koud zijn. Ik zeg dat niet van Werther. Zijn bloed stroomt fier en krachtig, edel en stout, maar hij dwaalt als hij de straatjeugd zou willen mennen. Laat de ouders voor tucht zorgen en de dienders voor orde en de jeugd zal ondeugend zijn naar haar soeverein welbehagen en zij zal ons aangenaam wezen. Maar als er een tuchtelooze onder door loopt, de ongelukkige maakt geen diepen indruk op zijn gezellen; hij mag voor een oogenblik eens tot grofheden meeslepen, maar is er orde en tucht op straat en in de gezinnen, dan sterft die voorgenomen daad in 't plan. Daarom niet de schuld geworpen op zoo'n enkelen misdeelde, maar als er grofheid op straat geschiedt, moet men die toeschrijven aan de ware oorzaak: nl. gebrek aan orde en tucht dáár, waar men ze mag verwachten, d.i. bij de ontwikkelden.</p>
<p>Dit is vooral de zwakke zijde van 't zwartgallig opstelletje: ‘onze straatjeugd’, dat het feiten laakt, die de wellust onzer jeugd waren en de in wandaad ontaarde straatschenderij wil verhalen op de verwaarloosden, ach!....</p>
<p>Ook is de stelling: de Nederlandsche straatjeugd is te kwader ure geëmancipeerd, onbillijk om dat woord: Nederlandsche. Lees eens, mijn dichterlijke en welmeenende vriend! wat d'Amicis vertelt van de jeugd van Granada. Gij vindt zijn ontmoeting met die straatdinastie op bl. 244 e. vv. in het tweede deel van zijn <hi rend="spat">Spanje</hi>. Dát is de echte. Ik wil bekennen: als de Spaansche straatjeugd <hi rend="spat">de Nederlandsche was</hi>, dat ik uw artikel zou toejuichen.....Die kranten kunnen soms zoo ziekelijk doen. Onlangs kwamen zij met een heel wijs gezicht vertellen, dat het wasschen van de oogen met koud water zoo slecht voor de oogen is. Dus zullen we ons 's morgens met lauw water moeten reinigen! Ik ga met groote snelheid tegen de tachtig, grijp 's morgens 't eerst naar 't koudste water en steek er 't hoofd in om te zien of er op den bodem soms parels liggen. Mijn oogen hebben 's nachts moeten zien, in 't donker, bij de lamp, bij de gaspit; zij hebben alle uren van 't etmaal 't zonderlinge teekenschrift moeten ontsijferen dat heden ten dage
<pb n="804"/>alle volkeren der aarde één taal doet schrijven; zij hebben allerlei veldtochten meegemaakt - en zij worden al helderder...hoe heb ik 't nu met dat lauwe krante-water? Laat ons bekennen, dat we soms oudeventjes zijn en het bruischen, het moedwillig spel van 't jeugdig bloed ons vreemd is geworden. Wij rooken - neen ik niet, maar gij - gaarne een pijpje, en als nu 't zoontje ook met zijn pijpje naast ons zit op 't bankje, 't zij op een wagentje, 't zij op de stoep of in den spoorwagen of in de kerk, dan zijn wij gerustjes en dan wordt hij niet zooals die tollenaars daarginder 't zij prikkende of drijvende....neen, dan wordt hij een vent - wat zeg ik, hoofd en aanvoerder van een leger liliputters. Dat zegt wat. Leve 't lauwe water, de krant, het pijpje en de dienders met den bruinen.</p>
<p>Maar leerplicht ja, dat is heel iets anders. Dat is een weldaad voor een volk en als ik opkom tegen de gepijpte oude jongetjes, dan hoop ik niet dat men mij als een voorstander van onbeschaafdheid, ruwheid, gemeenheid zal beschouwen, of als iemand die dat onwillekeurig in de hand werkt. Juist omdat ik wil dat jeugd jeugd zij, heb ik reeds sints jaren leerplicht voorgestaan. Leerplicht is onmisbaar zoolang een volk zijn kwalen niet beseft. Maar laat het stelsel dan ook volkomen worden toegepast. Laat alle kinderen in de gelegenheid worden gesteld om een jeugd te hebben, die zij nu missen omdat zij niet schoolgaan van hun 7<hi rend="sup">de</hi> tot hun 14<hi rend="sup">de</hi> jaar.</p>
<p>Dan zal Werther geen bespiegelingen meer schrijven over de nederlandlandsche <hi rend="spat">straatjeugd</hi>, veel minder over <hi rend="spat">Canaille</hi> in een veroordeelenden zin. Daar zijn er toch onder die tierende menigte met harten van goud en edele vermogens, die nu verloren gaan, natuurlijk; ja wier groote gaven niet zelden tegen de samenleving worden gekeerd en die toch slechts leerplicht noodig hadden om aan de maatschappij en zichzelf de schoonste diensten te bewijzen. Hoe zou 't komen, dat de leerplicht bij ons niet is ingevoerd en wel de dienstplicht? Men zag den vijand niet, is uw antwoord, en als men hem niet ziet, ‘dan is hij er ook niet.’ 't Kan zijn. De onontwikkelde toestand der menigte is niet voor allen duidelijk zichtbaar. Maar een andere oorzaak dat hij niet ingevoerd werd, is daarin gelegen, dat zij die den vijand duidelijk zagen, hem of ontkenden of iets beters dan
<pb n="805"/>leerplicht tegen hem wisten, nl. leerstukken. Bij al het weldadige, dat partijën bewerken, al ware 't niets anders dan 't evenwicht dat zij 's lands zaken doen houden, is nochtans de dogmatiek een ramp. Zij treft het allereerst het onderwijs en daardoor den geringen man op wien zij als nachtvorst neerkomt. Als gij bij Groen van Prinsterer leest, <hi rend="spat">hoe de onderwijswet van 1857 tot stand kwam</hi>, dan staat ge verbaasd over sommige brieven in dat werk en over hun schrijvers. Uit iederen volzin, als 't ware, spreekt hun ernstige liefde voor de menigte; het volksbelang is het hunne en zij schijnen er voor te leven en toch vindt ge tevens in elken brief, bij elken schrijver, het hardnekkig streven om in de schoolwet de dogmatiek te doen opnemen, - het lager onderwijs te vergiftigen door dogmatiek. Kemink o.a. durfde schrijven aan Groen toen die wet zou ingevoerd worden: ‘Kan men de kerkeraden in beweging brengen door ze te wijzen op het gevaar, dat de hervormde kerk bij de invoering dier wet dreigt, dat zou helpen...’ Schandelijke taal! Gij ziet wat het eigenlijk was: dat ‘volksbelang’ dier mannen...Men zou een aanval van zwaarmoedigheid kunnen krijgen als men die brieven leest, ware 't niet dat het gedurig vragen naar de ‘politieke’ gezondheid van ‘broeder’ van der Brugghen er een vroolijkheid aan geeft die soms tot lachen dwingt. Gedurig zoeken zij naar van der Brugghen. Groen tast in de Tweede Kamer zijn ontwerp hevig aan op het punt van gemengde scholen en vraagt daarna, buiten de kamer, hoe 't mogelijk is dat van der Brugghen, de broeder, zulk een onderwijs wil helpen invoeren. Door die geheele brievenverzameling heen vindt gij 't raadsel opgelost, waarom ten onzent geen leerplicht is. In dit boek zijn de steenen aangewezen die er liggen op den weg, niet alleen, maar waarmede de menigte geleerd wordt haar eigen glazen in te werpen. Want nog duurt dat woelen om dogmatiek in de
scholen voort. Nog wordt het geluk der menigte gezocht in die steenen. Nog wordt haar voorgehouden dat een dogma der kerk beter is dan vele ontwikkelde denkbeelden uit natuur en kunst op de lagere scholen. Zoolang dus de macht der dogmatiek blijft werken, zoolang is op geen leerplicht te hopen. En opdat zij slagen in dat dogmatieke drijven en in 't dom houden van de menigte, doen zij een beroep op de
<pb n="806"/>persoonlijke vrijheid in Nederland, die allen leerdwang doet verwerpen. Zoo wordt de kudde geleerd, pal te staan voor de persoonlijke vrijheid om onwetend te blijven! Ik moet elk, die van deze treurige waarheid diep wil doordrongen worden, aanraden, het brievenarchief van Groen te lezen: <hi rend="spat">hoe de onderwijswet van</hi> '<hi rend="spat">57 tot stand kwam</hi>. Niet bedroeft het den lezer, dat deze briefschrijvers alles verwachten van het kerkgeloof - want dit is hun zaak en de kristelijke liefde gaat er vaak op 't innigst mee samen - maar dat zij het eenige wat den armen en behoeftigen nog overig is als kans om iets te worden in de wereld: <hi rend="spat">de lagere school</hi>, - wijkplaats, kweekplaats, tempel der jonge menschenziel, - gebruiken willen om er met de twistappels der dogmatiek hun spel te drijven, - dat doet ons schier verstommen van ontzetting over zooveel wreedheid onder den dekmantel des bijbels. Nievelt, Werther, Schimmel, Griethuysen, Quack, Brill; dichters, leeraars, professoren, menschenvrienden, gevoelt gij het wreed gedrag van den leerstelligen bestrijder der gemengde school? Beseft gij 't bloedzuigende van zijn deftigen redeneertrant? Zijt gij doordrongen van al het misleidende, dat zijn gestadig beroep op den bijbel voor de niet ontwikkelden hebben moet? Zult gij koud blijven als gij ziet, dat de school, - de plaats waarop menig eenvoudig weldenkend huisvader het oog heeft als de eerste trap waarlangs zijn zoon hem boven 't hoofd zal klimmen, - voor zijn verbijsterden blik wordt veranderd in een steekspel van allerlei leerstukken?</p>
<p>Wellicht stelt ge u gerust, zeggende: reeds de wet van '57 heeft dat onheil belet en 't armste kind kan in veiligheid onder schooldak komen. En heeft de geestverwant van Groen - een ministerie van der Brugghen-Simons - dit tot stand gebracht; hoeveel sterker zal nu de wet zijn bij vrijdenkender ministerie en door de krachtige hulp van het ontwerp-Moens! - Ik wensch u geluk met uw blijmoedigheid, maar waar blijft leerplicht nu? Dien eischen wij, omdat zonder hem de mildste wet, de sterkste ontwikkeling van onderwijskrachten niet baat voor den stand, <hi rend="spat">waarvoor</hi> '<hi rend="spat">t lager onderwijs bestaat</hi>, nl. voor den laagsten stand. Mijn grief tegen het streven van Groen (en de zijnen, nl. pygmeën die hem volgen) is, dat zij wanen het volksbe-<pb n="807"/>lang te behartigen en het verscheuren. Het wezen van alle onderwijs gaat bij hen op in kerkgeloof, zoodat, moest hun beginsel het heerschende zijn, het kind van zijn prille jeugd af het slachtoffer dier eenzijdigheid zijn zou. Groen haalt, in 't hier vermelde boekwerk, zijn eigen woorden aan gelijk hij ze in Juni 1857 schreef ter bestrijding van de neutrale school. Laat ons die hier doen volgen ter eeuwige gedachtenis van den kwezelgeest die dezen grooten man soms kon bezielen, en helaas! altijd bezielde als hij meende te schrijven in 't waarachtig belang des volks, tegen de school, <hi rend="spat">het eenig palladium</hi> van den minderen man:</p>
<p>‘<hi rend="sc">Vrijheid</hi>, schreef hij, zóó dat ieder onderwijzer, onder toezicht of oogluiking van schoolopziener en gemeenteraad, bevoegd is te bepalen wat <hi rend="spat">te</hi> kristelijk en wat kristelijk <hi rend="spat">genoeg</hi> is; in welke <hi rend="spat">qualiteit</hi> van kristendom Jood en Kristen homogeen zijn, en welk <hi rend="spat">quantum</hi> van kristelijkheid niet te weinig aan den Kristen en niet te veel aan den Israëliet geeft. <hi rend="spat">Vrijheid</hi>: zóó dat onbeperkte vrijheid de luimen van de plaatselijke meerderheid, vereeniging van <hi rend="spat">actualiteit</hi> en <hi rend="spat">localiteit</hi>, op gewetensdwang uitloopt. <hi rend="spat">Vrijheid</hi>; leervrijheid voor elk onderwijzer, gerugsteund tegen de klachten der ouders door een partij die de overmacht heeft; <hi rend="sc">leervrijheid</hi> dat is <hi rend="sc">hoordwang</hi> <hi rend="spat">voor het arme volk</hi>, <hi rend="spat">in de school als in de kerk</hi>.’</p>
<p>Gij ziet aan al die onderstrepingen, dat Groen vreesde slecht begrepen te zullen worden. Een helder schrijver vreest onderstrepingen. En welk een splitvezelarij! Zou men niet zeggen, dat de schoolmeesters tijd hadden en gemeenteraden lust en schoolopzieners vermaak om scheikundig te onderzoeken, hoeveel kristendom er in een aardrijkskundige les bij voorvoorbeeld zat! Met groote onkieschheid, alleen aan dogmatieke zielen eigen, splitst hij de kinderen en ziet in zijn zieke verbeelding allen te kort gedaan. Kinderen hebben geen recht op dogma; de onderwijzer heeft geen recht, het uit te deelen; geen onderwijswet mag dogma voorschrijven: want alle dogma is een algebraïsch gegeven. En geen lager onderwijs, tenzij bij de turkste turken, begint met algebra. Weg dus met dien zieken, allerzieksten waan van zulk onmogelijk onderwijs op de lagere scholen! Weg met dat onheilig streven dat steen geeft voor brood en dat het kind der armen zijn
<pb n="808"/>plaats op de school ontneemt! Eerst dan, als dat onzalig pogen gebannen is tusschen zijn enge koude kerkmuren, zullen wij leerplicht kunnen invoeren. Wie dezen dus verlangt, hij ruime de hindernissen op die hij vindt langs zijn wegen - hij banne den laatsten demon van dogma uit de lagere scholen; eerst als zij zuiver menschelijk zijn, zal de Staat kunnen dwingen tot ingaan. Werther, maak gebruik van de vrijheid u geschonken en laat nooit een woord van dogma tot de kleinen van uw lippen komen; dan komen de kleinen tot u. Zij komen allen: Canaille, straatjeugd, allen: slechts die gezegende kinderen, wier ouders zich de vrijheid voorbehouden hun kinderen in te enten - niet met vaccine maar - met kerkleer, zij komen tot u niet, want zij beginnen met het einde en hebben u dus niet noodig. Hoofdzaak is, dat de allerarmsten kunnen schoolgaan van hun zevende tot hun veertiende jaar; de anderen volgen vanzelf. De lagere school voldoet dan aan haar bestemming. In de dogmatische weelde van Groen c.s. gaat zij te gronde, om als kerk boven te komen. Weg met dat monster! In een der <hi rend="spat">Mengelingen</hi>, getiteld: <hi rend="spat">Sektescholen</hi>, zet Werther dit duidelijk uiteen en met zulk een benijdenswaardige kalmte, dat ik met mijn ongeduld verlegen word. Ik kan over deze zaken niet kalm schrijven, dat beken ik, daarom verwijs ik naar Werther; ik geloof dat hij ouder en dus wijzer is dan ik. Maar ik moet zijn opstel aanvullen. Ik zal zoo bedaard wezen als hij. Waarom is het natuurlijk, dat het ware onderwijs éérst menschen maakt en daarna kristenen? Neen, zóó niet. Waarom moet het lager onderwijs kinderen tot menschen vormen en tot niets anders? Omdat wij geen andere roeping hebben dan menschen te zijn. Mensch te zijn is denken, gevoelen, arbeiden. Het onderwijs leidt ons denk- en gevoelvermogen door de beste middelen, die 't zich verschaffen kan. Elk kind komt met deze krachten ter wereld. Elk kind, dat tot een gevestigd
volk behoort, heeft aanspraak op die leiding. Die kinderen 't allereerst, die gevaar loopen 't meest in hun ontwikkeling te worden gehinderd door allerlei nooden. De Staat voldoet niet alleen aan hun aanspraken, maar zorgt, dat zij, juist door hun nooden, niet aan het onderwijs ontsnappen, want dan worden hun aangeboren vermogens niet ontwikkeld, zij verwilderen en worden soms gevaarlijk voor de
<pb n="809"/>samenleving, omdat die hun rechten heeft miskend. Deze staatszorg noemen wij leerplicht. Zij behoort tot de grondslagen der maatschappij. Met elk niet onderwezen kind worden haar denk- en werkkrachten ontnomen. Toch kan slechts zulk een maatschappij, die zooveel mogelijk uit zulke krachten bestaat, splitsing van menschen naar stand en geloofsrichting dragen, zoodat het in aller belang is, die krachten te ontwikkelen en te voeden door een zoo volkomen mogelijk onderwijs, en zoo algemeen mogelijk onderwijs. Aanschouw Atlas. Op den aardkloot dien hij torscht, mag zich bewegen wat wil, hij staat vast en de legioenen op zijn rug kunnen zelfs tegen elkander in optrekken, hij gevoelt het niet eens; maar klop niet tegen de steenen waarop hij rust, hij gevoelt het, hij rilt er van, hij wankelt en met hem al wat hij draagt. Zoo is het jong geslacht tegelijk de toekomst van een volk. Verlam zijn denkkracht door saplooze leerstukken; die x zijn en x blijven; verwaarloos zijn denkkracht door geen onderwijs; ginds vormt gij de sekte-scholen des kerkwaans; hier de sekte-scholen der onwetendheid: de toekomst van den Staat telt twee grondslagen minder: gij zoudt aan de maatschappij door onderwijs menschen geven en gij ontsteelt ze haar.</p>
<p>Uit de groote weldadigheid van een degelijk lager onderwijs spruit als vanzelf nog een groote weldaad voor de samenleving voort, nl. dat alle ongelijkheid onder de kinderen weg is. Het vormt kinderen tot menschen; kleine, onontloken vermogens tot groote, ruim ontwikkelde krachten, en in die krachten op zichzelf bestaat slechts in zoover rang, als er in de ontwikkeling een meer of minder bestaat. Steeds sterker neigt de samenleving tot gelijkheid.</p>
<p>Allen die het zoogenaamd socialisme voorstonden, waren ten alle tijde groote voorstanders van het lager onderwijs voor allen. Dit spreekt zoo van zelf, dat men het werk van Quack lezende over de geschiedenis van het socialisme, zich verwondert daarin zoo weinig den nadruk te zien gelegd op het onderwijs als grondtrek van het geheele verschijnsel. Terecht merkt de geleerde schrijver aan, dat het meest dichters en droomers waren die ten gunste van het socialisme - latere naam voor hun ideaalstaat, dien zij veeleer in de oorspronkelijkste levenswijs zochten - geheele luchtkasteelen
<pb n="810"/>bouwden in boeken van grooten omvang, maar altoos bekleedde daar het onderwijs een groote plaats als vast kenmerk van ernstig streven naar gelijkheid voor allen. Hoe zou er ooit gevolg gegeven worden aan al die droomen, - hoe kon dat ideaal van gemeenschappelijkheid in vervulling treden, als de menschen in een degelijke ontwikkeling, in denkkracht en werklust, elkander niet den waarborg hadden aan te bieden, die alleen vertrouwen schenken kan in een zoo nauwen band? Ik wil nu van Zinzendorf niet eens gewagen. Zijn streven was te sentimenteel voor de barre werkelijkheid, hoe edel hij 't ook meende; maar toch trekt het onze aandacht, welk een groote zorg hij liet besteden aan de opvoeding van de kinderen zijner Moraviërs! Hoeveel hij ook hechtte aan het gevoelsleven, - hij toonde bewust te zijn, dat op den duur slechts daar gelijkheid kan wezen, waar ontwikkeling van verstand en hart ruim opweegt tegen stoffelijk vermogen. Het sterkst heeft Rousseau dien steun gemaakt. Voor zijn <hi rend="spat">Contrat Social</hi> in de eerste, tweede en derde plaats onderwijs. Hij wist door nadenken en ervaring, hoe sterk de stof is in de samenleving; wilde hij dus duurzaam socialisme uit het rijk der droomen onder de menschen in werking zien, dan moest aan de stof een kracht tegenover gesteld worden, - een kracht die aller deel kan zijn, omdat alle menschen daartoe 't gereedschap bij de geboorte medebrengen, de macht van den geest, door onderwijs en opvoeding. Dat boek van den hoogleeraar Quack, <hi rend="spat">Socialisten</hi>; <hi rend="spat">Personen en Stelsels</hi>, is een rijk werk voor de geschiedenis en het menschelijk streven om aan eigen dwingelandij en hoogmoed te ontkomen, maar het onderwijs, dat bij die ‘<hi rend="spat">personen</hi> en <hi rend="spat">stelsels</hi>’ zoo'n groote plaats inneemt, komt in zijn werk tot heden niet genoeg uit. Er is nooit een Saint-Simon geweest, en nooit zal er een optreden zonder het
<hi rend="spat">beginsel</hi> van zijn streven, onderwijs, vóórop te stellen.</p>
<p>Uit dit oogpunt vooral moet de arbeid der menschenvrienden beschouwd worden, als zij voor onderwijs ijveren. Menigeen vindt dit ijveren overdreven. Maar zij hebben de groote stoffelijke overmacht op 't oog, die zich spoedig van de onvermogenden meester maakt en hun willen zij den talisman schenken, die hen deze overmacht doet trotseeren. Die talis-<pb n="811"/>man is geestontwikkeling. Als gij <hi rend="spat">Sinjeur Semeyns</hi> van Schimmel hebt gelezen, dan hebt gij van dien talisman een schoon voorbeeld gezien in den jongen Semeyns. Hoe voortreffelijk komt hij zijn standvernedering te boven; hoe ver laat hij, door zijn geestontwikkeling, de Jonkers van den Slichtenhorst beneden zich? Vooral den hooghartigen Zweder.</p>
<p>Dat geheele jonge leven en streven van dien landmeter bewijst, hoe hoog de dichter loopt met den talisman, onderwijs; als tusschen de regels staat er te lezen, dat hij onderwijs beschouwt als de macht, die onzen burgerstand vormde en de overmacht des naamadels brak. Dáár moet het heen. De armen dezer wereld moeten niet meer geteld worden bij groepen en gedreven als kudden, maar allen zullen genoemd worden bij hun naam en in de scholen zal elke naam mededingen naar den schoonen prijs: geestontwikkeling, wetenschap, beschaving, opdat elk een ik zij. De standgrenspalen verdwijnen. De lijnen van den barbier zelfs uit <hi rend="spat">Nickleby</hi> moeten weg, al zou een kolendrager 't doen. ‘Een grove, goedaardige steenkolendrager trad met een pijpje in den mond een barbierswinkel in en vroeg, met de hand over de kin strijkende, wanneer er iemand gereed zou zijn om hem te scheren. De bediende, tot wien de vraag gericht was, keek zijn meester twijfelachtig aan en deze antwoordde met een blik van minachting op den kolendrager:</p>
<p>- Gij kunt hier niet geschoren worden, vriend!</p>
<p>- Waarom niet? vroeg de kolendrager.</p>
<p>- Wij scheren hier geen menschen van uw beroep.</p>
<p>- En toen ik verleden week door 't venster keek, heb ik u wel een bakker zien scheren, merkte de kolendrager aan.</p>
<p>- Men moet ergens een lijn trekken, goede vriend, antwoordde de kapper, en daar trekken wij onze lijn. Voorbij de bakkers komen wij niet. Als wij nog lager gingen, zouden onze klanten wegblijven. Gij zult naar een anderen winkel dienen te gaan.</p>
<p>Wij zien uit deze diepzinnige woordenwisseling, dat er lijntjes getrokken worden, waar we 't niet verwacht hadden...........</p>
<p>&nbsp;</p>
<p>Als wij, met het oog op den toestand van ons onderwijs, en met een niet onbillijke gerustheid dat het hooger staat
<pb n="812"/>dan bij menig ander volk, den indruk nagaan, dien Nederland heeft gemaakt op d'Amicis, dan geloof ik, dat wij wel een beetje dichterlijker zijn konden. Ik wil daarmede niet zeggen: ‘vraag d'Amicis wat u ontbreekt’, - hij zal u antwoorden: ‘kunstgevoel!’ Daarvoor is d'Amicis-zelf te jong en onervaren, al heeft hij een opmerkzamen dichtergeest, gelijk zoo duidelijk blijkt uit zijn boeken, vooral uit zijn <hi rend="spat">Schetsen uit het krijgsmansleven</hi>, dat enkel poëzie is, soms veel te sentimenteel voor soldaten. Ik bedoel veeleer, dat ons volksonderwijs, mocht het eerlang overeenkomstig Moens' ontwerp inderdaad onderwijs aan 't volk, dus algemeen bereikbaar zijn en de kudden tot ikheden maken, ook het gebied van het schoone bij het zijne moet trekken. De school, zooals zij volgens de overlevering is, stemt een kind niet aangenaam. Nu hebben wij met die overlevering gebroken, 't is waar; 't werktuigelijk leeren, 't met smarte baren van 't eerste a, b kwelt niemand meer; een beter gerucht gaat onder de jonge geslachten van de school uit. Maar zal die betere naam zich degelijk vestigen, dan moet het aangeboren schoonheidsgevoel terstond in de school worden aangesproken. Dat schoonheidsgevoel bestaat, bij 't gros der kinderen, in zin voor natuurschoon.</p>
<p>Het kind begint niet met een schilderij, een teekening, een beeld mooi te vinden, maar met de indrukken die de dingen-zelf op hem maken. De goudste vogelveeren, de hoogstgekleurde vruchten, de schitterendste sterren zijn in zijn oog de schoonste. Dit is een onzuiver schoonheidsgevoel maar het bestaat: het onderwijs moet het leiden, ontwikkelen, veredelen. Niet door redeneering - de jonge telg der natuur vindt ze voorloopig duf - maar door poëzie. Verklaart ge een ster? Hij begrijpt u niet. Zing er van, hij voelt alles terwijl ge u uit en volgt u niet alleen, maar weet, wat er komen zal. In dien toestand moet gij de jeugd hebben om haar tot kunstgevoel te brengen, om den kunstenaar in haar op te voeden tot aan genie. Natuurpoëzie is zoo schoon, omdat zij, in welke onbestemde vormen vaak, zoo in 't bereik is van allen en daardoor zulk een voortreffelijk uitgangspunt van onderwijs en leiding. Deze gedachten speelden me voortdurend tusschen de regels onder 't lezen van: <hi rend="spat">In het gebergte</hi> door W.Th. van Griethuysen, predikant te Rotterdam.
<pb n="813"/>Hoewel ik moet belijden, voor poëzie op rijm geen sterke liefde te koesteren, omdat zoo dikwijls 't laatste den boventoon voert en de eerste afwezig is, boog ik ditmaal 't hoofd voor rijmklank en maat, want zij hielden poëzie in. Reeds vroeger las ik van dien dichter zijn <hi rend="spat">Middernachtzon</hi>, vol sympathie voor zijn hart dat blaakt voor natuurschoon. 't Is een beschrijving in zoogenaamd proza, maar zij is door en door dichterlijk; de muze van dien welbereisden leeraar was blijkbaar vaardig gemaakt door professor Kaiser, den wichelaar bij uitnemendheid, daar hij er zoovelen betooverde, die langs zijn bezielden wijsvinger den blik in de hemelruimten lieten dwalen. Van daar de ziel en gloed die in die ‘middernachtzon’ tintelen. Evenzoo straalt die zelfde hemel over de natuurtooneelen die hij bezingt, o.a. het Hartzgebergte:</p>
<lg type="poem">
<l rend="; 1tab">‘Mijn oog dwaalt in het rond, maar ziet geen einde meer.</l>
<l>De bergen rijzen en de hemel buigt zich neêr.</l>
<l>Het zonlicht werpt zijn goud en gloed naar alle kanten,</l>
<l rend="; 1tab">Bewerkt het wit graniet met duizend diamanten.’</l>
</lg>
<p>Hartverheffend is <hi rend="spat">de Zonnestraal in de Bergen</hi>. Niet alleen is de bouw dezer verzen van den bergbouw afgekeken, maar zij zijn bezield. Hier vraagt de kunstenaar het woord om een der verhevenste natuurtafereelen af te malen. Eerst schetst hij den berg, in nevelen verborgen. Gij gevoelt de eigenaardige ochtendhuivering, de vochtigheid aan den voet van 't gebergte; gij ziet den doorzichtigen sluier, die de natuur over hare gedenkstukken spreidt, even als de menschen over nieuwe standbeelden, anders is er geen onthulling.</p>
<lg type="poem">
<l>‘Maar zie, 't begint alreeds te dagen,</l>
<l rend="; 1tab">Daar komt een zachte, bleeke tint,</l>
<l>Waar straks nog donkre wolken lagen,</l>
<l rend="; 1tab">'t Is de adem van den morgenwind.</l>
<l>Zie hoe de dichte neevlen scheuren....</l>
<l rend="; 1tab">Zie, hoe ze rijzen altemaal</l>
<l>Als reukwerk uit een offerschaal!’</l>
</lg>
<p>Gij ziet ze allen straks opgelost in zichzelf. Gij ziet het ochtendkrieken. De horizont glimlacht alsof hij zeide: die na mij komt is meer dan wij allen; op dat oogenblik verschijnt de vorstin des daags; de dichter begint een nieuw koeplet met den krachtigen jubeltoon:</p>
<lg type="poem">
<l>‘Daar rijst de zon!’</l>
</lg>
<pb n="814"/>
<p>en drukt in zeer schoone taal de reinste menschelijke gewaarwordingen uit.</p>
<p>In één woord, deze bergliederen zijn alle vol poëzie en alwie een weinig met de natuur vertrouwd is, gevoelt dat hoogdichterlijke terstond. 't Is nu juist dat oogenblikkelijk medegevoelen, dat een vingerwijzing mag heeten naar den aard van 't eerste onderwijs. De vertolking van het kinderlijk gevoel bij indrukwekkende natuurverschijnselen en zelfs bij gewone natuurtoestanden moet hun aandacht trekken voor een onderwijs dat hen anders koud zou laten. Langs dien weg alleen wordt het kunstgevoel machtig in het kind, - en eenmaal daarin voortgaande, krijgt het onderwijs een veel grooter beteekenis, dan er nu in den sleur des daags aan toegekend wordt.</p>
<p>Er is gezegd (Hamerling in zijn Aspasia) ‘dat de kunst bloeit bij een volk dat zich macht, aanzien, rijkdom heeft verworven,’ en dat doet mij pleizier. Maar levensvraag is veeleer, die kunstontwikkeling te doen voortduren. 't Is schoon, wat d'Amicis verhaalt van het Alhambra - zie deze sierlijke schets in zijn hoofdstuk Granada; 't is betooverend geschreven en maakt zijn boek <hi rend="spat">Spanje</hi> tot een blijvend reisboek; wij staan opgetogen door zooveel schoonheidsgevoel, maar weemoed vervult ons, nu wij vragen moeten: ‘Muzen, waar zijt gij gebleven?’ En ‘Spanje, wat is er van u geworden!’ 't Is zielverheffend, met een Hamerling te leven dat edel en machtig kunstleven der Hellenen en de hooge ontwikkeling van dat volk te bewonderen in zijn beelden en tempels, maar wat was er van het volksleven? 't Is waar: Halimos, de marskramer, riep, uit de volksbijeenkomsten de Pnyx komend: ‘<hi rend="spat">wij hebben alles toegestaan</hi>!’ en 't geeft een zekeren socialen glimp aan 't helleensche volksleven, maar wat was het inderdaad? En hoe lang heeft het geduurd? En hebben zij zelfs de macht niet verloren om de schoone werken hunner vaderen te bewaren?....</p>
<p>Zij handhaafden geen <hi rend="spat">onderwijs voor allen</hi>.</p>
<p>Alleen onderwijs, in ruimen zin opgevat en door allen genoten, kan een oud volk nieuw bloed geven.</p>
<p>&nbsp;</p>
<p><hi rend="sc">Aart Admiraal</hi>.</p>
</div>
<div type="chapter">
<interpGrp>
<interp type="primair" value="vos_089"/>
<interp type="primair" value="18760715"/>
</interpGrp>
<pb n="815"/>
<head rend="h3">George Sand.
<lb/>
Door Dr. C.M. Vos.</head>
<p>‘Quelque peu qu'il soit chacun de nous tient une place dans l'histoire du siècle. La posterité n'enregistrera que les grands noms, mais la clameur que nous avons élevée ne retombera pas dans le silence de l'éternelle nuit; elle aura éveillé des échos; elle aura soulevé des controverses; elle aura suscité des esprits intolérants pour en étouffer l'essor, et des intelligences généreuses pour en adoucir l'amertume; elle aura, en un mot, produit tout le mal et tout le bien qu'il était dans la mission providentielle de produire.’</p>
<p>Met deze zoo juiste woorden, aan de voorrede van <hi rend="spat">George Sand</hi>'s <hi rend="i">Lelia</hi> ontleend, wensch ik de slechts onvolledige beschouwingen en vluchtige herinneringen te openen, gewijd aan de nagedachtenis der hoogst begaafde romancière, welke den 8<hi rend="sup">sten</hi> Juni j.l. voor goed hare oogen gesloten heeft.</p>
<p>Slechts weinige dagen later werd zij door een aantal trouwe vrienden te ruste gelegd onder de groene boomen, dicht bij haar buitenverblijf <hi rend="spat">Nohant</hi> in <hi rend="spat">Berry</hi>, waar zij de gelukkigste jaren van hare jeugd en van haren ouderdom heeft doorgebracht en dat zij door een breede reeks van voortreffelijke romans, door haar eigen persoonlijkheid heeft beroemd gemaakt. Er zijn sommige namen van kasteelen, die in de geschiedenis, der letteren in gulden schrift geboekt staan. Noem
<pb n="816"/><hi rend="spat">Fernay</hi> en <hi rend="spat">Voltaire</hi> staat voor den geest; spreek den naam <hi rend="spat">Abbotsford</hi> uit en de figuur van <hi rend="spat">Sir Walter Scott</hi> rijst omhoog. Op gelijke wijze zijn de vroegste en laatste levensjaren van <hi rend="spat">George Sand</hi> - die zeker niet de minste waren - saamgeweven, saamgegroeid met <hi rend="spat">Nohant</hi> in <hi rend="spat">Berry</hi>, waar de dichteres en de eerbiedwaardige matrone, de grootmoeder een even belangrijk leven hebben geleid en waar zij ten laatste is gestorven.</p>
<p>Ten laatste?</p>
<p>Er is recht tot die vraag. Na haren dood zocht menigeen het jaar harer geboorte en vond met verbazing dat het getal harer jaren tot twee en zeventig geklommen was. En zeer stellig had dit voor menigeen iets in hooge mate verrassends, want ook uit hare laatste geschriften was den lezer een geur van frischheid, van jeugd te gemoet gekomen.</p>
<p>Weer is er een van de oude letterkundige garde in <hi rend="spat">Frankrijk</hi> heengegaan. Slechts <hi rend="spat">Victor Hugo</hi> blijft over, oud en aan opgewonden, socialistische politiekerij ten prooi. Volle waarheid is het woord geworden, eens door hem - zij het in anderen zin - geschreven:</p>
<p>‘Et s'il n'en reste qu'un, je serai celui la!’</p>
<p>Hij is de eenige thans. Ook is van dat viertal geniale vrouwen, waarop de Fransche litteratuur der negentiende eeuw roem dragen mag, geen enkele meer overgebleven. <hi rend="spat">Madame de Staël</hi> rust sinds eene halve eeuw op <hi rend="spat">Père</hi>-<hi rend="spat">Lachaise</hi>; <hi rend="spat">Madame Emile de Girardin</hi> (<hi rend="spat">Delphine Gay</hi>) sloot reeds in 1855 de oogen; <hi rend="spat">Daniel Stern</hi> (de gravinne d'<hi rend="spat">Agoult</hi>) ontviel enkele maanden geleden aan het letterkundige <hi rend="spat">Frankrijk</hi>: en thans is ook <hi rend="spat">George Sand</hi> gestorven.</p>
<p>- ‘Les poètes s'en vont!’ -</p>
<p>- ‘Er blijft iets beters over dan de dichters: het ideaal!’ - werd uitstekend juist geantwoord en vandaar dat men het gemis moge gevoelen, maar er toch geene oorzaak is tot neerslachtigheid.</p>
<p>&nbsp;</p>
<p><hi rend="spat">Amantine</hi>, <hi rend="spat">Lucile</hi>, <hi rend="spat">Aurore Dupin</hi> was de dochter
<pb n="817"/>van een Fransch officier en van eene vrouw uit de volksklasse, van een echt Parijzer kind. Zij zag in 1804 het levenslicht. Op hare opvoeding heeft inzonderheid hare grootmoeder van vaderszijde overwegenden invloed uitgeoefend. De oude mevrouw <hi rend="spat">Dupin</hi> was tot in het overdrevene het type van de achttiende eeuw, met al het bevallige dat deze kenmerkte, met al de theorièn welke zij huldigde, met al de grilligheden waaraan zij inwilligde. Zij was aristocratisch, frivool, geestig, ongeloovig, toegefelijk voor alles, behalve voor mésalliances. Op <hi rend="spat">Nohant</hi> groeide <hi rend="spat">Aurore Dupin</hi> tot haar achttiende jaar vrij wel in het wild op. Men bracht haar naar eene kloosterschool, waar zij eerst een der ontembaarsten was, daarna door mystieken geloofsijver zich voelde aangegrepen, steeds door zucht naar kennis, door scherpzinnigheid en den lust tot fabuleeren, het toegeven aan romantische droomerijen, zich onderscheidde. Zij las <hi rend="spat">Chateaubriand</hi>'s <hi rend="i">Génie du Christianisme</hi>, <hi rend="spat">Thomas a Kempis</hi>' <hi rend="i">Imitatio Christi</hi>, <hi rend="spat">Byron</hi>, <hi rend="spat">Shakespeare</hi>, alles door elkander, tot zij in 1822 in het huwelijk trad met den baron <hi rend="spat">Casimir Dudevant</hi>. <hi rend="spat">Maurice</hi> en <hi rend="spat">Solange Sand</hi>, welke later de echtgenoot werd van den beeldhouwer <hi rend="spat">Clesinger</hi>, zijn uit dit huwelijk geboren.</p>
<p>Doch zoowel voor <hi rend="spat">George Sand</hi> als voor <hi rend="spat">Casimir Dudevant</hi>, wier karakters in 't geheel niet harmoniëerden, werd deze echtverbintenis een zoo ondragelijke last, dat twaalf jaren later tot eene wettelijke scheiding moest worden overgegaan. Zonder twijfel heeft het wangedrag van <hi rend="spat">Dudevant</hi>, die herhaaldelijk aan den landwijn van <hi rend="spat">Berry</hi> zich te buiten ging en zijne zaken verwaarloosde, veel hiertoe bijgedragen, ma<hi rend="spat">ar</hi> de redenen, welke tot dezen stap noopten, zijn nooit <hi rend="spat">ge</hi>heel bekend geraakt. Toch kunnen zij niet inzonderheid ten nadeele der vrouw zijn geweest; immers aan haar heeft de rechtbank de zorg voor de opvoeding der beide kinderen opgedragen.</p>
<p>Doch reeds hadden eenige jaren vroeger beide echtgenooten m<hi rend="spat">et</hi> onderling goedvinden eenen verschillenden weg ingeslagen. <hi rend="spat">Aurore Dupin</hi> was in 1831 naar <hi rend="spat">Parijs</hi> gekomen met hare kinderen. Het kleine jaargeld van 3000 fr., dat haar door <hi rend="spat">Casimir Dudevant</hi>, soms half onwillig, werd uitgekeerd, was te nauwernood toereikend om in haar
<pb n="818"/>onderhoud te voorzien. Ze woonde op eene vijfde verdieping op de <hi rend="spat">Quai Sint</hi>-<hi rend="spat">Michel</hi> en zocht naar middelen om zelve hare inkomsten te vermeerderen. Miniaturen schilderen op houten snuifdoosjes, portretten teekenen gaf niet veel; voor journalistischen arbeid bleek zij weinig geschiktheid te bezitten. Zoo kwam zij eindelijk tot datgene wat aan haren naam eenen onverwelkbaren lauwerkrans zou hechten, tot het schrijven van haren eersten roman. Ze had daarbij tot medewerker <hi rend="spat">Jules Sandeau</hi>, toen een student in de rechten uit het <hi rend="spat">Quartier Latin</hi>, thans een deftig lid der <hi rend="spat">Académie française</hi>. Met hem gaf zij eenen roman in vijf deelen, <hi rend="spat">Rose et Blanche</hi>, uit. Wat er licht van zulk een letterkundig wapenbroederschap wordt, indien de dichter en de dichteres beiden jong van jaren en van hart zijn, begrijpt ieder. Met <hi rend="spat">Jules Sandeau</hi> stond <hi rend="spat">Aurore Dupin</hi> niet langen tijd in nauwe betrekking. Zij volgde <hi rend="spat">Alfred de Musset</hi> naar <hi rend="spat">Venetië</hi>, evenwel om spoedig van hem te scheiden; later reisde zij met den toondichter <hi rend="spat">Chopin</hi> in <hi rend="spat">Italië</hi>; nog later - - - doch ik schrijf geene ‘Chronique scandaleuse’, en gedachtig aan het: ‘Glissez mortels, n'appuyez pas!’ onthoud ik mij de namen te noemen van wie ‘de wereld’ als hare ‘amants en titre’ wist aanteduiden.</p>
<p><hi rend="i">Rose et Blanche</hi> hadden <hi rend="spat">Jules Sandeau</hi> en <hi rend="spat">Aurore Dupin</hi> onder den gemeenschappelijken naam van <hi rend="spat">Jules Sand</hi> in 1831 in het licht gezonden. Reeds een jaar later gaf <hi rend="spat">Aurore Dupin</hi> geheel alleen een werk uit, dat onmiddellijk op hare groote talenten de aandacht vestigde en tegelijkertijd menigeen door zijn hoogst bedenkelijke strekking tegen de borst stuitte. Toen was er reeds tusschen haar en <hi rend="spat">Sandeau</hi> verschil van gevoelen gerezen. Op raad van eenen vaderlijken vriend behield zij echter een deel van den naam, waaronder zij het eerst was opgetreden, en zond zij als ‘<hi rend="spat">George Sand</hi>’ haar eerste werk in het licht. Sedert is de naam: <hi rend="spat">George Sand</hi> beroemd, vermaard, berucht geworden - naarmate men het nemen wil. Eigenlijk werd toen reeds rondverteld, dat zij de theorieën van de geheele emancipatie der vrouw niet enkel in hare geschriften predikte, maar ook in toepassing bracht. Zij liep te <hi rend="spat">Parijs</hi> in mannenkleederen rond - wat trouwens enkel geschiedde uit
<pb n="819"/>zuinigheid en om het Parijsche leven in al zijn phasen beter te kunnen bestudeeren, dan anders voor eene vrouw mogelijk geweest zou zijn - en o gruwel! zij rookte sigaren, een gebrek dat zij tot haren dood bleef behouden.</p>
<p>In 1848 en '49 mocht zij voor een tijd lang met de politiek zich bemoeien, sommige uit een stylistisch oogpunt zeer verdienstelijke bulletins voor de republikeinsche regeering schrijven, een pooze aan een der staatkundige dagbladen medewerken - zij keerde spoedig terug tot hetgeen haar eigenlijke roeping was, tot den roman, om nog slechts even in 1870 en '71, in haar <hi rend="i">Journal d'un voyageur pendant la guerre</hi>, de indrukken medetedeelen, bij haar door de vijandelijke overheersching gewekt, en <hi rend="spat">Gambetta</hi>, die zijne hardnekkige pogingen tot verzet zag falen, bittere en ten deele onverdiende verwijtingen toetevoegen. <hi rend="spat">George Sand</hi> was naar <hi rend="spat">Nohant</hi> teruggekomen en zette daar onafgebroken haren dichterlijken arbeid voort, omringd door hare kinderen en kleinkinderen, omringd ook door den eerbied en de liefde van hare onderhoorigen en van allen die met haar in aanraking kwamen. Daar daalde de ouderdom neder, niet op haren vluggen, vurigen, steeds frisschen geest, maar slechts op haar meer en meer grijzend hoofd. Daar bleef zij werken tot het laatst toe, belang stellend in wat er belangrijks voorviel op allerlei gebied, en daar ook schreef zij hare laatste regelen voor de pers, eene vleiende aankondiging van het jongste geschrift van <hi rend="spat">Ernest Renan</hi>, de <hi rend="i">Fragments et dialogues philosophiques.</hi></p>
<p>&nbsp;</p>
<p>Eene afdoende beoordeeling te geven van <hi rend="spat">George Sand</hi> als schrijfster is, naar ik meen, een hopeloos, zoo niet onmogelijk werk. Terwijl anderen met enkele standaardwerken op onsterfelijkheid aanspraak maken, treedt deze romancière met een geheele bibliotheek in het strijdperk. Meer dan honderd octavo-deelen vormen hare gezamenlijke werken in de bekende verzameling van de Parijzer firma <hi rend="spat">Lévy</hi>.</p>
<p>Reeds om deze duizelingwekkende productiviteit alleen is <hi rend="spat">George Sand</hi> eene hoogst merkwaardige verschijning. Op
<pb n="820"/>eene enkele uitzondering na vloeit de stroom harer romans gedurende bijkans eene halve eeuw onafgebroken voort. Nauw heeft zij de laatste bladzijde van het eene werk voltooid, of zij staat gereed de eerste bladzijde van eenen nieuwen roman te beginnen. Van haar kan men zeggen wat <hi rend="spat">Dante</hi>, in de hel <hi rend="spat">Vergilius</hi> begroetend, zeide: de dood alleen heeft de fontein dezer poëzie gesloten! Het spreekt van zelf, dat zij, die vruchtbaarder is geweest dan de zoo vruchtbare <hi rend="spat">Lope de Vega</hi>, af en toe in herhalingen verviel. Men moge terecht hebben gezegd dat hare Muze nooit een hemelhooge vlucht nam, zij bleef echter nimmer laag bij den grond, en terwijl onder hetgeen de dichteres voortbracht vele meesterstukken werden gevonden, was niets daarvan beneden haar talent en konden in elk harer werken spranken van waarachtig dichterlijk genie worden ontdekt. Niets geeft krachtiger bewijs voor de wezenlijke grootheid van haar talent, dan dat zij bijkans eene halve eeuw lang de aandacht van het publiek wist te boeien; wat meer zegt, dat, ondanks de wijziging, welke in latere jaren de letterkundige smaak van het publiek onderging, zij voortdurend won in populariteit, ook bij die klasse, de bourgeoisie, wier heerschende denkbeelden zoo menigmaal door haar gevoelig waren gekwetst. En ze maakte zich die taak niet gemakkelijk! Ze weefde niet, als de jongere <hi rend="spat">Dumas</hi> gewoon is te doen, een romantisch kleed om de een of andere ware gebeurtenis; ze putte de meeste harer scheppingen uit den rijkdom harer phantasie en verhief, waar zij de dingen des dagelijkschen, des huiselijken levens weergaf, alles door haren dichterlijken gloed; ze idealiseerde alles door haren stijl; het onderwerp, dat zij aanvatte, kon zoo gering niet zijn of het werd als met een tooverstaf aangeraakt; zij goot over alles de volle stroomen van een heerlijk poëtisch licht uit en beschreef het vaak met eene gouden pen.
Vandaar dat <hi rend="spat">George Sand</hi> te allen tijde een romancière van den echten stempel is geweest, bij haar eerste vurig, hartstochtelijk optreden zoowel als in de dagen van haren kalmen, rijk gezegenden ouderdom.</p>
<p>Ongetwijfeld had zij door opvoeding en levenslot veel boven de meeste Fransche vrouwen voor. Haar eigen geest onderging een zoo groot aantal veranderingen, ontwikkelingen, dat reeds dit alleen haar de stoffe bood voor eene oneindige
<pb n="821"/>verscheidenheid van zielkundige studiën. Hare opvoeding in aristocratische afzondering op het kasteel harer beschaafde grootmoeder; haar omgang met de natuur, met eene nog al achterlijke landelijke bevolking; hare streng religieuze opleiding in de kloosterschool, welke onmiskenbare sporen achterliet; haar huwelijk, dat nieuwe maatschappelijke toestanden haar ter waarneming aanbood; en nieuwe gezichtspunten voor haar opende; haar leven te midden der letterkundige ‘Bohème’ te <hi rend="spat">Parijs</hi>; haar omgang met den schrijver van <hi rend="i">Les paroles d'un croyant</hi>, met <hi rend="spat">Lamennais</hi>, met de socialistische politici <hi rend="spat">Pierre Leroux</hi> en <hi rend="spat">Michel</hi>; haar terugkeer naar <hi rend="spat">Nohant</hi>; hare zoo groote liefde voor de kinderen harer kinderen - - dit alles was ontegensprekelijk van invloed om <hi rend="spat">George Sand</hi> te doen worden, wie zij later geweest is; maar toch moet steeds als hoofdfactor dier wording het groote dichterlijk genie worden genoemd.</p>
<p>Het was een heerlijke, hartverheffende tijd, toen <hi rend="spat">George Sand</hi> zich midden in het gewoel van den kampstrijd stortte. Er was eene reactie des geestes gekomen tegen het koude proza, het militaire despotisme, het cijfer en het zwaard, die <hi rend="spat">Frankrijk</hi> ter aarde gedrukt hielden. De jonge <hi rend="spat">Lamartine</hi> had zijn dichterlijke meditatiën en harmonieën gegeven, <hi rend="spat">Victor Hugo</hi> zijn oden en balladen en zijne <hi rend="i">Orientales</hi>; <hi rend="spat">Royer</hi>-<hi rend="spat">Collard</hi> hield zijn beroemde parlementaire redevoeringen; vol geestdrift viel generaal <hi rend="spat">Foy</hi> op de emigranten en de wandaden der despotieke restauratie aan; <hi rend="spat">Béranger</hi> zong zijne liederen tegen geestelijkheid en adel; <hi rend="spat">Guizot</hi> schreef zijn <hi rend="i">Histoire de la civilisation</hi> en <hi rend="spat">Thiers</hi> zijn <hi rend="i">Histoire de la revolution;</hi> <hi rend="spat">Michelet</hi> trad met zijne eigenaardige, dichterlijke beschouwing der geschiedenis op; D<hi rend="spat">elacroix</hi> trok de aandacht door zijn schitterend penseel; <hi rend="spat">Rossini</hi>, <hi rend="spat">Meyerbeer</hi> lieten op <hi rend="spat">Parijs</hi> een deel van hunne glorie nederdalen; straks zou <hi rend="spat">Alfred de Musset</hi> zijne <hi rend="i">Confessions d'un enfant du XIX<hi rend="sup">e</hi> siècle</hi> geven. Welke mannen! Welke werken! Hoe krachtig klopte in het <hi rend="spat">Frankrijk</hi> dier dagen de pols van het intellectueele leven! Te midden van <hi rend="spat">de Romantiek</hi>, tijdens de werking van <hi rend="spat">Chateaubriand</hi>'s <hi rend="i">René</hi> en <hi rend="spat">Byron</hi>'s <hi rend="i">Manfred</hi> trad <hi rend="spat">George Sand</hi> op. Als een brandenden fakkel wierp zij te
<pb n="822"/>midden van zooveel brandstof haren roman <hi rend="i">Indiana</hi>, waarin de emancipatie der vrouw werd verheerlijkt, de algemeen geldige opvatting omtrent het huwelijk hartstochtelijk werd aangevallen, de gangbare begrippen omtrent eerbaarheid en betamelijkheid fel werden bestreden, en in den grond der zaak de theorie der vrije liefde gepredikt werd. Nog in hetzelfde jaar liet zij <hi rend="i">Valentine</hi> hierop volgen, een jaar later (1833) <hi rend="i">Lelia</hi> en verder eene schier eindelooze reeks van variatiën op dit zelfde thema.</p>
<p>&nbsp;</p>
<p>Indien wij op <hi rend="spat">George Sand</hi> toepassen, wat zij zelve van de heldin in <hi rend="i">Consuélo</hi> schreef: ‘Elle était trop artiste par toutes les fibres de son organisation, pour ne pas aimer la liberté, les hasards’...is dan hiermede alles verklaard? Geloove wie het wil! Men heeft verzachtende omstandigheden gepleit voor de schrijfster, die haren letterkundigen loopbaan begon met aan een der grondslagen van de maatschappij te schudden, met een idealiseeren van het overspel en het concubinaat; men heeft op haar eigen ongelukkige echtvereeniging gewezen en op den knellenden band, waarmede het sacrament der kerk haar bond - doch dit moge tot zachtheid van oordeel stemmen, het mag de afkeuring over de vrouw en de dichteres beide niet terughouden. De bepalingen der zedewet worden alleen door oppervlakkige lieden willekeurig, louter subjectief genoemd en eene verdediging der stelling dat genieën met eenen anderen maatstaf behooren gemeten te worden, dat voor hen de voorschriften der gewone, burgerlijke moraal niet gelden, kan evenzoo slechts uit gebrekkig of weinig ontwikkeld denkvermogen voortspruiten.</p>
<p>De eerste romans van <hi rend="spat">George Sand</hi> zijn ‘Tendenzschriften’ geweest, waarin zij zich zelve - ook tegenover zich zelve - trachtte te verdedigen; waarin zij tot helderheid zocht te komen nopens de aandriften, de hartstochten, die haar bewogen. Of meer nog, zij stond onder den invloed van eenen anderen machtigen geest, die zich verzet had tegen al het overgeleverde en onder dien invloed schreef zij over twee dingen, die elke vrouw zoo na aan het hart liggen, de liefde
<pb n="823"/>en het huwelijk. Want - men houde dit wel in het oog - met haren strijd voor absolute vrijheid in deze wilde <hi rend="spat">George Sand</hi> allerminst de zinnelijkheid ten troon verheffen, maar was zij zich bewust eene grootsche missie te vervullen, de ware zedelijke begrippen voor te staan. In de voorrede voor <hi rend="i">Indiana</hi> verklaart zij in een tijdperk van zedelijken ondergang de pen te hebben opgevat. Zij wees op wat zij de afschuwelijke wonden dezer maatschappij noemde, zonder echter het geneesmiddel daarvoor aan de hand te doen. Was hetgeen zij mededeelde in strijd met de overgeleverde moraal - - - aan wien de schuld? Al de personen, die <hi rend="spat">George Sand</hi> in hare eerste romans laat optreden, zouden antwoorden: de schuld is aan de overgeleverde moraal. Zij zijn ten volle overtuigd dat, wanneer zij het rijk der vrije liefde grondvesten en zijne wetten in practijk brengen, zij niets minder doen dan hunnen plicht vervullen en arbeiden aan de oplossing van een hoogst gewichtig sociaal vraagstuk.</p>
<p>Het komt mij voor dat met volle recht van deze romancière bij haar eerste optreden gezegd worden mag:</p>
<lg type="poem">
<l>‘Zwei Seelen wohnen, ach! in meiner Brust!’</l>
</lg>
<p>Naast zoo menig verrukkelijk tafereel, zoo menige heerlijke bladzijde staan andere, waaruit een geest spreekt, voor wien natuur en waarheid niet genoeg zijn, die door een onleschbaren dorst naar het hersenschimmige, het romaneske verteerd wordt, die van onwaar gevoel en van onware gedachten leeft. In de stellingen, verdedigd door de personen van hare vroegste romans, ligt eene behoorlijke dosis sophisme verscholen. Trouwens een twintigtal jaren later dacht <hi rend="spat">George Sand</hi> geheel anders over de strekking harer geschriften dan in 1831 het geval was. In 1851 schreef zij aan een onbekend gebleven dame (slechts weinige dagen geleden werd de brief voor het eerst publiek gemaakt): ‘Ne cherchez pas dans mes livres la sagesse qui n'y est pas ou qui n'y est qu'à doses melangées de troubles et d'angoisse.......N'oubliez pas que la plupart de mes écrits, et les premiers surtout, n'ont pas une valeur philosophique suffisante pour relever une âme en détresse et qu'ils n'ont d'autre but que de pousser à la recherche des hautes vérités.’ Ook bij dit laatste mag men bedenkelijk vragen, of het veilig
<pb n="824"/>is aan de hand van deze gids de waarheid te zoeken, tenzij men reeds kalm, verstandig genoeg is om zich niet te laten medesleepen door drogredenen, die met een overheerlijk dichterlijk kleed zijn omhangen, die met welsprekenden gloed worden voorgedragen, maar juist hierdoor te gevaarlijker zijn. Ik vrees dat van <hi rend="spat">George Sand</hi> in hare vroegste letterkundige periode een woord van <hi rend="spat">Chateaubriand</hi> in volle kracht zal blijven: ‘Son talent a quelque racine dans la corruption.’ Ook dat er - helaas! - naar waarheid van deze zoo voortreffelijke romancière is gezegd: ‘Il n'est pas un homme qui ait perdu autant de femmes que <hi rend="spat">George Sand</hi>’. En hoe hard nu een dergelijk vonnis moge klinken, het verdient nog zacht te heeten in vergelijking van dat, hetwelk door <hi rend="spat">Ch</hi>. <hi rend="spat">de Mazade</hi> in een der nummers van de <hi rend="i">Revue des deux mondes</hi> van 1857 is geveld.</p>
<p>Doch ik mag niet verzwijgen dat een man als <hi rend="spat">Ernest Renan</hi> zich tegen deze veroordeeling verzet. Weinige dagen na den dood van <hi rend="spat">George Sand</hi> schreef <hi rend="spat">Renan</hi>: ‘Sa vie, passée, malgré les apparences, dans une paix profonde, dans un noble dédain des jugements bourgeois, a été tout entière une recherche ardente des formes sous lesquelles il nous est permis d'adorer l'infini.’ Met allen eerbied voor de groote talenten van den even geleerden als beminnelijken Franschen auteur kan ik hierin niets anders zien dan eene phrase. Zal men iets anders kunnen zeggen van de volgende woorden van den historicus-wijsgeer-orientalist: ‘Le génie joue avec l'erreur comme l'enfance avec les serpents; il n'est pas atteint’? Toegegeven dat het dichterlijk genie van <hi rend="spat">George Sand</hi> niet heeft geleden door de onderwerpen, welke zij in hare eerste geschriften heeft behandeld; zij schreef niet voor zich zelve alleen, ze wist dat zij door honderden, gedeeltelijk onmondigen, zou worden gelezen, en voor dezen zie ik het onschadelijke, het nut, het voortreffelijke van dat spelen met slangen niet in. De kracht van het dichterlijk genie moge hierdoor niet zijn verminderd, in de kronkelingen der losgebroken serpenten zijn velen, die het schouwspel gadesloegen, verworgd geworden.</p>
<p>Waarom niet eerlijk de dolingen van dit genie erkend, terwijl men toch tegelijk op het menschelijke van dit dwalen wijzen kon, en dit te eer omdat de dagen van haren ouder-<pb n="825"/>dom een zoo weldadig contrast vormden met die harer jeugd, omdat op de fel maar bedriegelijk schitterende werken der eerste periode die van den rijperen leeftijd zijn gevolgd, rein en lichtgevend als het bergkristal!</p>
<p>Bijna veertig jaar geleden toonden Katholieke priesters vol afschuw aan de geloovigen een steendrukprent, waarop eene groote, in het zwart gekleede vrouw werd voorgesteld, die met de voeten een kruis vertrad. Naar zij verzekerden, was deze misdadige niemand anders dan <hi rend="spat">George Sand</hi>.</p>
<p>In de Zomermaand van 1876 volbracht een Katholiek priester bij het graf van <hi rend="spat">George Sand</hi>, ofschoon zij zonder biecht, zonder het genot van de sacramenten der stervenden was heengegaan, de godsdienstige plechtigheden der Kerk.</p>
<p>Ik zie niet in, waarom wij minder verdraagzaam moeten wezen dan de Katholieke Kerk in dit geval bleek te zijn. Veilig kunnen wij een streng afkeurend woord uitspreken over het leven der jonge dichteres zoowel als over de strekking van hare eerste geschriften - - om ten slotte met des te meerder ingenomenheid te wijzen op het vriendelijk tafereel, dat haar leven in landelijke afzondering, te midden harer kinderen en kleinkinderen aanbiedt, en op het hooge genot, dat hare latere werken opleveren.</p>
<p>Er is iets waarop men, bij de beoordeeling van het standpunt, dat <hi rend="spat">George Sand</hi> in deze quaestie innam, bij de waardeering van haar persoon en werk scherp de aandacht gevestigd houden moet. Het verzet tegen de maatschappelijke bepalingen omtrent huwelijk en liefde zweefde in die dagen - om zoo te zeggen - in de lucht. Het hing nauw samen met de geheele richting der <hi rend="spat">Romantiek</hi>, die ten stelligste ontkende en bestreed dat de menschheid op het gebied van wetenschap, kunst, moraal en politiek met zich zelve in vrede zou kunnen leven. Vandaar weerstand tegen het overgeleverde, het algemeen geldige, datgene waarbij de groote menigte vrede vond. Vandaar die vele afwijkende meeningen en zonderlinge stellingen, met te meer warmte verdedigd, naarmate zij wonderlijker, grilliger waren. Het is niet meer dan een naiëve, kinderlijke opvatting - zeide de <hi rend="spat">Romantiek</hi> - wanneer men beweert dat, zelfs ter wille van het schoonheidsgevoel, de bruidegom ouder moet wezen dan de bruid.
<pb n="826"/>Het tegendeel is waar. Juist de omkeering dezer orde geeft aan den hartstocht der liefde een prikkel te meer. En die stelling - welke aan <hi rend="spat">Balzac</hi>'s <hi rend="i">La femme de trente ans</hi>, aan <hi rend="spat">Sand</hi>'s <hi rend="i">François le Champi</hi> en <hi rend="i">Lucretia Floriani</hi> ten grondslag lag - werd ook in practijk gebracht. <hi rend="spat">Mad</hi>. <hi rend="spat">de Staël</hi> was ouder dan <hi rend="spat">Benjamin Constant</hi>, <hi rend="spat">George Sand</hi> dan <hi rend="spat">Alfred de Musset</hi>, <hi rend="spat">Dorothea Veit</hi> (<hi rend="spat">Mozes Mendelssohn</hi>'s dochter) dan <hi rend="spat">Friedrich von Schlegel</hi>.</p>
<p>En wat het huwelijk betreft, gelijk onze maatschappij dit kent en beschermt - ging de <hi rend="spat">Romantiek</hi> voort - het is in strijd met de waardigheid van den mensch, met het gezond verstand, met ons recht op vrijheid. <hi rend="spat">George Sand</hi>, <hi rend="spat">Friedrich Schleiermacher</hi>, <hi rend="spat">Percy Bysshe Shelley</hi> waren het, die deze stellingen verdedigden. <hi rend="spat">George Sand</hi> laat in haar <hi rend="i">Jacques</hi> den man, naar wien deze roman zijnen naam draagt, zeggen: alleen voor schepselen zonder geweten en zonder deugd voegen de zware ketenen van den echt. Zij acht de liefde voor een en dezelfde persoon slechts onder bepaalde omstandigheden mogelijk. <hi rend="spat">Schleiermacher</hi>, de zoo verdienstelijke godgeleerde, de auteur van de voortreffelijke <hi rend="i">Reden über die Religion</hi> beweerde, onder den indruk van <hi rend="spat">Schlegel</hi>'s <hi rend="i">Lucinde</hi> en waarschijnlijk ook onder den invloed zijner ongeoorloofde liefde voor <hi rend="spat">Eleonore Grunow</hi>, de vrouw van een zijner Berlijnsche ambtgenooten, dat het onverstandig, schadelijk is trouw te eischen en voor goed eene verbintenis te sluiten; hij zag veel meer heil in voorloopige proefnemingen dan in het huwelijk zelf, en meende dat het best zou zijn, indien drie of vier paren met elkander een echtverbond aangingen. De dichter van <hi rend="i">Queen Mab</hi> eindelijk noemde het huwelijk een schandelijk dwangstelsel, dat slechts huichelaars of openlijke vijanden kweekt.</p>
<p>Doch ik mag niet langer bij dit verschijnsel stilstaan, dat, naar het mij voorkomt, niet uit het oog mag worden verloren, indien men <hi rend="spat">George Sand</hi> billijk beoordeelen wil.</p>
<p>Ook wijs ik enkel in het voorbijgaan op het karakteristieke feit, dat bij <hi rend="spat">George Sand</hi> het verschil tusschen den mensch en den dichter op nieuw duidelijk aan den dag is getreden. Men zou zich zeer vergissen met te meenen dat de
<pb n="827"/>dichteres zelve onder de bekoring stond van het ideaal, waarmede zij anderen zocht te betooveren. Zij was niet de hartstochtelijke vrouw, waarvoor men, inzonderheid op grond harer eerste geschriften, haar zou willen houden. Veeleer was zij verstandig, redeneerend, koel zelfs. Geen blinde hartstocht, maar het reflecteerend verstand heeft haar, volgens eigen bekentenissen, in de armen van <hi rend="spat">de Musset</hi> geworpen. Wat men haar terecht mocht verwijten, was onbestendigheid. Met <hi rend="spat">Goethe</hi> had zij gemeen dat zij vurig lief had, doch niet voor langen tijd.</p>
<p>Tot verklaring van haar gedrag, misschien ook van de strekking harer eerste romans, heeft <hi rend="spat">George Sand</hi> gewezen op sommige eigenschappen, die erfelijk schenen in hare familie, zoodat zonden tegen de huwelijkswetten bij dit geslacht iets zeer gewoons waren. Zij stamde af van <hi rend="spat">den Maarschalk van Saksen</hi>, den bastaard van <hi rend="spat">August den Sterke</hi> en <hi rend="spat">Aurora von Königsmark</hi>; haar eigen moeder, wier jeugd verre van onberispelijk was, schonk slechts ééne maand na haar huwelijk aan <hi rend="spat">George Sand</hi> het levenslicht.</p>
<p>Mij dunkt: <hi rend="spat">de Pontmartin</hi> heeft terecht van dergelijke mededeelingen gezegd, dat hij noch de noodzakelijkheid, noch de betamelijkheid daarvan kon inzien. Met veel meer juistheid kan gewezen worden op den diepen, blijvenden indruk, dien <hi rend="spat">Rousseau</hi> op haar heeft gemaakt. <hi rend="spat">Rousseau</hi> is in menig opzicht de vader der litteratuur van de eerste helft onzer eeuw; in <hi rend="spat">Frankrijk</hi>, in <hi rend="spat">Engeland</hi>, in <hi rend="spat">Duitschland</hi>. Men denke aan <hi rend="spat">Chateaubriand</hi>, aan <hi rend="spat">Byron</hi> en <hi rend="spat">Shelley</hi>, aan <hi rend="spat">Goethe</hi> en <hi rend="spat">Schiller</hi> bij hun eerste optreden inzonderheid. <hi rend="spat">Jean Jacques</hi> was ook de geestelijke vader van <hi rend="spat">George Sand</hi>. Aan hem dankt zij voor een goed deel hare liefde voor de natuur; van hem stamde ook die geest van verzet tegen de bestaande maatschappelijke instellingen. De lezing van het <hi rend="i">Contrat social</hi>, van den <hi rend="i">Emile</hi>, van de <hi rend="i">Confessions</hi> kan slechts door weinigen straffeloos geschieden, en onder hen behoorde <hi rend="spat">George Sand</hi> niet.</p>
<pb n="828"/>
<p>Toch zou de invloed der geschriften van den Geneefschen wijsgeer op de strekking van haren arbeid niet ten allen tijde even overwegend zijn. In de letterkundige ontwikkeling dezer romancière zijn verschillende perioden aan te wijzen.</p>
<p><hi rend="spat">George Sand</hi> is de dichteres van den hartstocht der liefde. De uitwerking moge verschillen, in den grond der zaak is het thema in de meesten harer romans hetzelfde, de strijd namelijk van den hartstocht tegen de zeden, tegen het vooroordeel, tegen de instellingen der maatschappij. De ontwikkeling is veelal geen andere dan het wegruimen van alle bezwaren, alle scheidsmuren, die de wereld had opgeworpen tusschen twee harten, welke het lot voor elkander bestemd had. Toch is de liefde, die zij schildert, niet steeds dezelfde. In <hi rend="i">Indiana, Valentine</hi>, <hi rend="i">Jacques</hi> breekt de hartstocht de ketenen, waarin men hem trachtte te binden. In <hi rend="i">Lelia</hi> draagt de liefde een eenigszins Platonisch karakter. Haar voorwerp is te verheven dan dat het op aarde zou blijven bestaan. <hi rend="spat">Lelia</hi> is verwant aan <hi rend="spat">Chateaubriand</hi>'s <hi rend="spat">René</hi>. Evenals deze draagt zij een merkteeken op het voorhoofd, dat de genietingen der wereld haar vervelen en de twijfel haar sloopt en doodt. In <hi rend="i">La mare au diable</hi>, in <hi rend="i">La petite Fadette</hi> en in <hi rend="i">François le Champi</hi> schildert <hi rend="spat">George Sand</hi> daarentegen de liefde in haar meest eenvoudig, schuldeloos karakter, en nimmer wellicht heeft haar genie zich in schooner glans vertoond.</p>
<p>Ook in de wijs, waarop de scheidsmuren tusschen twee minnende harten uit den weg worden geruimd, is verschil te ontdekken. Zijn de bezwaren sterker dan de hartstocht, dan komt een der helden tot wanhoop, tot zelfmoord. Staat er niet in <hi rend="i">Indiana:</hi> ‘ce qui fait à nos yeux la supériorité de l'homme sur la brute, c'est de comprendre où est le remède à tous les maux?’ - Trouwens de zelfmoord heeft in de litteratuur eene geheel eigenaardige plaats ingenomen; sinds <hi rend="i">Werther's leiden</hi> is hij als het ware een gemeenplaats geworden. Vooral in <hi rend="spat">Frankrijk</hi>. - De smart overleven ter wille van den plicht? Verouderde deugd! De ware moed bestaat hierin, dat men alles durft verlaten! Vooral <hi rend="spat">Victor Hugo</hi> heeft zijn groot talent misbruikt om der menschheid deze les in de deugd in te scherpen. In <hi rend="i">Notre dame de Paris</hi>, in <hi rend="i">Les misérables</hi>, in <hi rend="i">Les travailleurs de la mer</hi>, in <hi rend="i">l'Homme</hi>
<pb n="829"/><hi rend="i">qui rit</hi>, in <hi rend="i">Ruy Blas</hi> vinden de helden geen ander uiteinde. - Zoodra in de tragedie der verbodene liefde de drie personen tegenover elkander zijn geplaatst, is de noodzakelijkheid gegeven dat een dezer verdwijne. In <hi rend="spat">Corneille</hi>'s <hi rend="i">Polyeucte</hi> ruimt de minnaar het veld; in de <hi rend="i">Nouvelle Héloïse</hi> de vrouw; in <hi rend="spat">George Sand</hi>'s <hi rend="i">Jacques</hi> stort de echtgenoot zich in een afgrond om aan het schuldige paar de vrijheid te geven. - Doch niet altijd laat <hi rend="spat">George Sand</hi> het conflict op zoo treurige wijze eindigen. In een latere periode zetten zich de helden der historie over het vooroordeel der maatschappij heen en gaan zij een vrij verbond met elkander aan, terwijl zij in een derde tijdperk van de letterkundige ontwikkeling dezer romancière met elkander in het huwelijk treden, wat ‘de wereld’ na eenigen tegenstand dan ook maar toelaat.</p>
<p>Men begrijpt, dat dit verschil bij het ontwarren van den knoop slechts ten opzichte der ‘passions déclassées’ geldt en hier niet dan in zeer grove trekken is aangeduid.</p>
<p>Doch <hi rend="spat">Rousseau</hi> is niet de eenige, onder wiens invloed <hi rend="spat">George Sand</hi> gestaan heeft. Ook andere theorieën dan die van de emancipatie der vrouw hebben indruk op haar gemaakt. Hare verbintenis met <hi rend="spat">Chopin</hi> gaf eene eigenaardige richting aan haren geest. Het valt niet moeilijk die te herkennen in <hi rend="i">Consuélo</hi>, eene lyrische romance in proza, vol van waardeering voor de meest verfijnde genietingen der toonkunst, en waarvan het eerste gedeelte, eene vriendelijke Venetiaansche idylle, vrij is van den mystieken nevel, die over de latere gedeelten hangt, zoodat het deze verre weg overtreft.</p>
<p>Later is het de omgang met <hi rend="spat">Lamennais</hi>, met de socialistische staatkundigen en wijsgeeren <hi rend="spat">Leroux</hi> en <hi rend="spat">Michel</hi>, die de strekking van haar werk bepaalt. Zóó, om slechts twee namen te noemen, in <hi rend="i">Spiridion</hi> en in <hi rend="i">Le compagnon du tour de France</hi>, welk laatste boek door sommigen een harer beste romans wordt geacht.</p>
<p>En wederom vertoont zich een nieuwe phase in de ontwikkeling dezer dichteres. <hi rend="spat">George Sand</hi> was tot het inzicht gekomen dat meer nog dan in den grooten, sterken wind, dan in de aardbeving, dan in het vuur de goddelijke geest, zooals die in den mensch is, zich openbaart in het suizen der zachte stilte. In de voorrede voor <hi rend="i">La mare au diable</hi>
<pb n="830"/>schreef zij: ‘Dans cette littérature de mystères, d'iniquité, que le talent et l'imagination ont mise à la mode, nous aimons mieux les figures douces et suaves que les scélérats à effet dramatique. Celles-la peuvent entreprendre et amener des conversions, les autres font peur, et la peur ne guérit pas l'égoisme, elle l'augmente. Nous croyons que la mission de l'art est une mission de sentiment et d'amour...Le but de l'artiste devrait être de faire aimer les objets de sa sollicitude, et au besoin, je ne lui ferai pas un reproche de les embellir un peu. L'art n'est pas une étude de la réalité positive, c'est une recherche de la vérité idéale.’ Deze woorden zijn niet zonder beteekenis voor de karakteristiek van het thans volgende tijdvak in <hi rend="spat">George Sand</hi>'s letterkundig leven.</p>
<p>Aan <hi rend="spat">Rousseau</hi> had zij niet enkel den geest van verzet tegen sommige maatschappelijke instellingen te danken. Ook in een ander opzicht was de Geneefsche wijsgeer, die een tijd lang de gastvrijheid van haren grootvader <hi rend="spat">Dupin Franceuil</hi> - den <hi rend="spat">Franceuil</hi> van de <hi rend="i">Confessions</hi> - had genoten, haar leermeester en zou hij dit blijven. Een van de grootste verdiensten van <hi rend="spat">Rousseau</hi> is, dat hij ons oog heeft weten te openen voor het onvergelijkelijk schoon der natuur, ons liefde voor haar heeft weten in te boezemen. Ook bij <hi rend="spat">George Sand</hi> is dit het geval geweest. Er is geen onderwerp, dat deze dichteres niet durft aanvatten, maar er is ook niets, waarin zij beter slaagt dan in de teekening van landelijke tafereelen. Nergens komt haar heerlijk talent beter uit dan in de schildering van het frissche woud, van de woeste heide, van de stille, afgelegen grasvlakten in het bosch, van den bergstroom, die langs rotsachtige oevers zijne wateren voortstuwt, van eenzaam liggende of verlaten hoeven, van met mos bedekte molens, die aan de boorden van eenen slapenden vliet te midden van olmen en wilgen omhoog rijzen. Door hare dichterlijke landschapsbeschrijving heeft <hi rend="spat">George Sand</hi> zich eenen onsterfelijken naam verzekerd. In de liefde, welke zij der natuur toedroeg, lag het geheim harer kracht. Landschappen mogen in bijzonderheden getrouwer zijn beschreven, nooit wist een dichter in die mate als <hi rend="spat">George Sand</hi> den geest zijner lezers te doordringen van den indruk van frischheid, van
<pb n="831"/>licht, van geluk, van genot, of ook van zekere huivering, welke de aanschouwing der natuur bij ons wekt. De figuren, die op dit doek zich vertoonen, raken wellicht uit onze herinnering verloren, maar de heugenis van het landschap blijft. <hi rend="spat">George Sand</hi> opende met haar <hi rend="i">François le Champi</hi>, met <hi rend="i">La petite Fadette</hi> (die als <hi rend="spat">Birchpfeiffer</hi>'s <hi rend="i">Grille</hi> de wereld rond ging) met haar <hi rend="i">La mare au dable</hi> (wie herinnert zich niet het even keurig als eenvoudig verhaal hoe <hi rend="spat">Germain</hi>, ‘le fin laboureur’, de jonge weduw'naar, uitging om een vrouw te winnen, en verre zocht wat hij dichte bij vinden kon en ten slotte ook gevonden heeft?) het eigenaardig genre der dorpsvertellingen, dat in onderscheidene landen zoo hoogst gelukkige beoefenaars gevonden heeft. Reeds vóór zij openlijk als romancière optrad, op een tocht door <hi rend="spat">de Pyreneeën</hi>, dien zij met haren echtgenoot had ondernomen, had zich haar talent voor deze zoo bekoorlijke beschrijving van het landschap geopenbaard. In hare vrije uren en als tot ontspanning van anderen arbeid riep zij de hulp van het penseel in om op zeer nauwkeurige wijze kleine landschappen in hare omgeving, de bergen, beken en bosschen van <hi rend="spat">Berry</hi> op het doek te brengen. En schier tot het laatste oogenblik bleef haar hart voor het leven der natuur kloppen. Slechts zeer korten tijd vóór haren dood fluisterde zij met reeds gebroken stem: ‘surtout......qu'on ne détruise pas......la verdure!’ Eerst heeft men de bedoeling dier woorden niet begrepen, doch spoedig herinnerde zich <hi rend="spat">Maurice Sand</hi> met hoeveel liefde zijne moeder steeds had zorg gedragen voor eene heerlijke partij cypressen, tot het kasteel <hi rend="spat">Nohant</hi> behoorend, die hunne donkere takken over het daarnaast
gelegen, stille dorpskerkhof uitstrekken. Steeds was het hare begeerte geweest in hunne schaduw te mogen rusten en geen wonder dat men aan dien wensch heeft gehoor gegeven.</p>
<p>&nbsp;</p>
<p>In 1854 gaf <hi rend="spat">George Sand</hi> in tien deelen de <hi rend="i">Histoire de ma vie</hi>, een werk dat de verwachting van menigeen heeft teleurgesteld. Allereerst de verwachting van hen, die gehoopt hadden op ‘pikante’ mededeelingen omtrent een of ander punt in haar leven, dat hun duister was gebleven. De <hi rend="i">Histoire de ma vie</hi> gaf geen omstandig verhaal van hetgeen met haar gebeurd
<pb n="832"/>was, deelde evenmin de geschiedenis mede van hare intellectueele ontwikkeling als van haren arbeid, was geen zedelijke of letterkundige autobiographie, maar gaf een uitvoerig relaas van de omgeving, waarin zij had verkeerd, deelde duizend en een bijzonderheden daaromtrent mede, die op zijn zachtst gesproken overbodig heeten moeten. Sedert dien tijd keerde <hi rend="spat">George Sand</hi> - om van enkele niet zeer gelukkige proeven op dramatisch gebied geheel te zwijgen - tot haar eigenlijk domein, tot den roman terug. Sinds hield de stroom harer scheppingen niet op. De <hi rend="i">Revue des deux mondes</hi> - waarin gedeelten harer eerste werken waren opgenomen, doch waarin zij van 1841 tot 1859 geheel had gezwegen (alleen in 1851 werd dit zwijgen voor een enkelen keer afgebroken), omdat de redactie van genoemd tijdschrift in eerstgenoemd jaar haren <hi rend="i">Horace</hi>, een roman uit den tijd harer revolutionaire utopieën, geweigerd had - was sedert 1859 op nieuw het orgaan, dat trouw hare scheppingen bij het publiek inleidde. De laatste en beste periode van haar dichterlijk leven was aangebroken. Ik zal met geene titels vermoeien, daar velen dezer mijnen lezers voor den geest staan. Reeds hebben zij <hi rend="i">Le marquis de Villemer</hi> genoemd, misschien ook <hi rend="i">Mademoiselle de la Quintinie</hi> - ofschoon door de polemiek, die tegen <hi rend="spat">Feuillet</hi>'s <hi rend="i">Sibylle</hi> gericht was, de dichterlijke kracht der schrijfster hier niet in hare volheid aan den dag trad - en waarschijnlijk hebben zij ook op haren jongsten roman, op <hi rend="i">Flamarande</hi> gewezen. Een boek, dat tot de laatste bladzijden den lezer in spanning houdt, dat de oplossing van het raadsel, in den aanvang reeds opgegeven, tot het eind toe weet te verbergen. Is <hi rend="spat">Gaston</hi> de zoon van den graaf <hi rend="spat">de Flamarande</hi>, of van den hr. <hi rend="spat">de Salcède</hi>, die de gravin hartstochtelijk
liefheeft? Nu eens helt de lezer tot deze meening over, dan weder tot gene. Nu eens pleit in zijn oog alles ten gunste der gravin, maar aanstonds begint hij haar schuldig te achten, om daarna op nieuw haar vrij te spreken en dan weder op nieuw haar te veroordeelen. En al die veranderingen in de stemming des lezers worden op de eenvoudigste wijze, door middel van de meest gewone gebeurtenissen te weeg gebracht. Hoe meesterlijk is de taal, de denkwijze gevolgd van dien ouden getrouwe, die, half intendant half knecht, genoegzaam in het vertrouwen
<pb n="833"/>zijner meesters was opgenomen om met de helft hunner geheimen bekend te wezen, schrander genoeg ook om de andere helft te kunnen raden en die nu uit den schat zijner herinneringen, geheel op zijne eigene wijze, als het ware zijne ‘Mémoires’ schrijft. Geen oogenblik heeft de romancière haar doel uit het oog verloren en zelve het woord genomen in de plaats van den man, aan wien zij de pen in de hand gegeven had. Tot het laatst toonde zij in conceptie en uitwerking beide zich groot.</p>
<p>In die laatste periode nu was <hi rend="spat">George Sand</hi> tot de zuivere kunst teruggekeerd. Polemiek tegen de gangbare denkbeelden van haren tijd gaf niet meer den toon aan; er heerschte grooter vrede. Gezond verstand, gezondheid van ziel zijn in de plaats getreden van het hartstochtelijk verzet tegen de wetten en gebruiken der samenleving. Welk een weg van <hi rend="i">Indiana</hi> en <hi rend="i">Lelia</hi> tot de verstandige, kalme, vreedzame romans harer latere jaren, waarin de betere zijden der menschelijke natuur bij voorkeur werden opgezocht! Welk een verheffend schouwspel de stormen, de driften, de hartstochten voor steeds grooter kalmte en helderheid van ziel te zien plaats maken! Eerst vurige, wanhopige, sophistische bladzijden, eene teekening wier somberheid huiveren doet; dan goed verlichte, goed geëvenredigde schilderijen, vanwaar vrede uitstroomt en die onwederstaanbaar boeien; ten slotte moreele scheppingen, de <hi rend="i">Contes d'une grandmère.</hi> Wil men weten, hoe een uitstekend criticus als H. <hi rend="spat">Taine</hi> over de ontwikkeling van G. <hi rend="spat">Sand</hi> gedacht heeft? In het <hi rend="i">Journal des Débats</hi> van 2 Juli j.l. schreef hij het volgende: ‘Parmi les contemporains elle est presque la seule avec Sainte-Beuve qui, volontairement et de parti-pris, se soit renouvelée, ait élargi son cercle d'idées, et ne se soit par contentée de réponses une fois faites. Bien mieux, et par le seul progrès d'une intelligence toujours active, elle a passé spontanément des mauvaises réponses aux bonnes. Après une période de révoltes et d'orages, elle est entrée dans la voie droite et grande qui est celle de Goethe et tous les esprits véritablement bienfaisans. Par la pratique de la vie et par l'étude des sciences, elle est arrivée au calme, elle a compris et loué le travail, le
bons sens, la raison, la société, la famille, le mariage, toutes les choses utiles, salutaires on nécessaires. Sans rien
<pb n="834"/>rabattre de son idéal, elle s'est reconciliée avec le train courant du monde et n'a plus songé qu'à l'améliorer sans le bouleverser. On ferait une belle histoire de cette évolution graduelle et naturelle, sincère et progressive, determinée tout entière par le seul effet de l'observation assidue, jointe au travail intérieur d'un esprit loyal et sain.’ Doch wie is in staat de heerlijke geschiedenis te schrijven, hoe de mensch en de dichteres van omstreeks 1830 geworden zijn de eerbiedwaardige matrone, welke, behalve de herinnering aan haren machtigen geest en haar onuitputtelijk talent, in hare naaste omgeving die van betooverende goedheid en vriendelijke eenvoudigheid heeft achtergelaten, die evenzeer bemind als bewonderd is gestorven!</p>
<p>Men heeft ten nadeele van haar talent gezegd, dat hare karakterstudie nooit diep is geweest; men heeft hare samenspraken arm aan afwisseling genoemd; men heeft beweerd dat bij haar geene verrassende wendingen zijn aan te treffen, dat in haar werk de dramatische vinding slechts de tweede plaats inneemt, dat het haar aan strenge waarneming der werkelijkheid ontbreekt, dat hare helden geen kinderen zijn van onzen tijd. Tot op zekere hoogte is dit alles waar. Doch volkomen juist heeft <hi rend="spat">Taine</hi> opgemerkt dat, indien gedurende de laatste twaalf op vijftien jaren haar werk minder opgang heeft gemaakt, dit niet aan een verzwakking van haar talent moet worden geweten maar aan een verandering, die de smaak van het publiek heeft ondergaan. Eene positieve, wetenschappelijke richting heeft zich van de litteratuur meester gemaakt; men eischt tegenwoordig een getrouwer navolging van de dingen, karakters nauwer verwant aan die, welke wij alle dagen ontmoeten, beschrijvingen naar de natuur genomen en tot in kleinigheden juist, een gedetailleerde, letterlijke, micrographische copie van de werkelijkheid. De roman is in <hi rend="spat">Frankrijk</hi> in handen gekomen van de opvolgers van <hi rend="spat">Balzac</hi>. Hebben de leerlingen met den meester uiterst fijne ontleding, eene groote gave van combinatie, grondigheid, wijsgeerigen geest gemeen, dan is dit verschijnsel wellicht niet te betreuren. Doch er zijn verschillende vormen van kunst en de kunst van <hi rend="spat">George Sand</hi>, op een geheel tegenovergesteld beginsel rustend, is evenzeer van eene hoogst voortreffelijke soort. Om van die
<pb n="835"/>kunst te genieten, moet men smaak hebben voor eene meer ideale wereld, waarin personen, zaken, toestanden door een kunstenaarsoog bezien, een kunstenaarshand geschilderd zijn, niet met de uitvoerigheid van <hi rend="spat">Balzac</hi> en de zijnen, maar op meer idealistische manier, somtijds slechts met enkele vluchtig aangegeven omtrekken. <hi rend="spat">George Sand</hi> toonde zich zelve uitstekend goed te kennen toen zij in de <hi rend="i">Histoire de ma vie</hi> sprak van ‘een sterk geprononceerd idealisme’, dat steeds haar eigen was. Wie aan hare hand zich laat wiegen op den stroom der verbeelding, leeft in eene andere wereld dan de onze en rust van de vermoeienissen van onze wereld uit. Mij dunkt, de dienst, ons door de schrijfster hiermede bewezen, heeft onschatbare waarde. De boeken, wier oproerige stellingen eertijds zooveel gerucht hebben gemaakt, zullen vergeten worden en zijn thans reeds ten deele vergeten, doch nog lang zal men met dankbaarheid die geschriften blijven lezen, waarin zij ondernam de zuiverste, verhevenste gevoelens van het menschelijk hart te beschrijven en in die poging zoo voortreffelijk mocht slagen. De historie toont aan wat we hebben gedaan, de roman wat we hebben gedroomd, gehoopt, geloofd en gedacht. <hi rend="spat">George Sand</hi> schreef niet om te schrijven, zij had iets te zeggen, ze werd beheerscht, gedreven door de een of andere gedachte en vandaar dat het niet moeilijk zou vallen aan de hand van hare romans en van de denkbeelden, die daarin zijn uitgewerkt, de moreele en wijsgeerige geschiedenis van een belangrijk deel onzer eeuw te schrijven.</p>
<p>Hoe ten slotte het oordeel der nakomelingschap over het talent van <hi rend="spat">George Sand</hi> moge luiden, reeds nu staat vast, dat zij onder de letterkundigen van alle tijden een eerste plaats inneemt ter wille van haren levendigen verhaaltrant, van de onovertroffen bekoorlijkheid harer beschrijvingen, van hare tooverachtige landschapschilderingen - nu eens dwars door een zonnestraal heen gezien, zoodat zij ons van vreugde vervullen, dan weder aanschouwd in de zachte nevelen van een dichterlijk halflicht, zoodat zij ons doen mijmeren en droomen. Ook - zoo niet bovenal - ter wille van ‘hare hartstochtelijke welsprekendheid, van haren lossen, helderen, keurigen, soberen, mannelijken, krachtigen, wegsleependen stijl, die aan den stijl van <hi rend="spat">Rousseau</hi> herinnert maar ge-<pb n="836"/>makkelijker en fijner is, die aan den stijl van <hi rend="spat">Bernardin de St</hi>. <hi rend="spat">Pierre</hi> herinnert maar veel minder kunstmatig verfijnd moet heeten, en die warm genoemd worden mag als de stijl van de grootste redenaars, op wie <hi rend="spat">Frankrijk</hi> roem mag dragen, vurig en zonder eenige gezochtheid’. Niemand zal H. <hi rend="spat">Taine</hi> wraken als bevoegd kunstrechter in deze. Welnu, <hi rend="spat">Taine</hi> schreef: ‘Ce qui la met hors de pair, c'est le style. Le sien est comme un large fleuve qui coule à pleins bords. Personne, depuis les classiques des deux derniers siècles, n'a eu tant d'éloquence, et cette éloquence, n'est jamais déplacée, car elle est le ton propre d'un artiste qui agite des thèses et, de parti pris, donne à ses personnages du génie ou du talent. Nulle part on ne rencontre un pareil courant, des plaidoyers plus persuasifs, des dialogues mieux suivis, des discussions si intéressantes, des morceaux de soixante lignes prononcés d'une haleine, des <hi rend="i">crescendo</hi> de passion et de logique
où le souffle oratoire et enthousiaste ne faiblit pas un seul instant. Tel est aussi le mérite de ses descriptions et de ses récits. Tout coule de source, d'une source regorgeante et profonde, sans trouble, sans heurt, sans intermittences, et roule dans un lit naturel avec la limpidité d'une grande eau vive. Rien de forcé, de voulu, d'inégal; tout est abondant, spontané et sain; vers le millieu de sa carrière, elle s'était affranchie d'une reste de déclamation et ne songeait plus à la phrase’. Met zulk een getuigenis uit dien mond kan, naar ik meen, een auteur tevreden wezen.</p>
<p>Geldt dit van de romancière - - ook tot lof van den mensch <hi rend="spat">George Sand</hi> kan iets worden gezegd. Zij is ten allen tijde eene ‘geloovige natuur’ geweest. Aan God en onsterfelijkheid bleef zij gelooven, al wisselde de vorm, waarin zij deze overtuiging uitsprak, in het licht van onze eeuw. Optimistisch was hare levensbeschouwing. Zij vertrouwde op de mogelijkheid eener verzoening van ideaal en werkelijkheid en trachtte die verzoening tot stand te brengen. Hare vrienden, wier tong niet ophoudt hare goedheid, vriendelijkheid en eenvoudigheid te roemen, verzekeren dat zij met volle recht aan het eind van de geschiedenis haars levens mocht schrijven: ‘en tâtant mon coeur, je le trouve épris d'innocence et de charité comme aux premiers jours de mon enfance.’</p>
<pb n="837"/>
<p>Begrijpelijk is het, dat nu de vrouw is gestorven, die een zoo goddelijk talent bezat om aan alles vleugelen te geven, om uit te spreken wat sinds lang door anderen was gedacht of gevoeld, die op zoo schitterende wijs de stelling van <hi rend="spat">Balzac</hi> logenstrafte: ‘la supériorité est un fardeau que la femme ne sait pas porter,’ dat thans een harer vrienden - <hi rend="spat">Ernest Renan</hi> - uitroept: ‘Quelque chose manquera désormais à notre concert; une corde est brisée dans la lyre du siècle.’ Wie verder van haar stonden en daardoor kalmer, misschien ook juister, kunnen oordeelen, mogen geene reden vinden voor de hartstochtelijke klacht:</p>
<p>‘I shall not look upon her like again,’</p>
<p>zij erkennen niettemin dat met <hi rend="spat">George Sand Frankrijk</hi>'s grootste romancière, misschien wel de grootste dichteres van alle tijden is ten grave gedaald en dat, wanneer in de geschiedenis der letteren de beste namen worden genoemd, de hare hierbij stellig niet zal ontbreken.</p>
<p>&nbsp;</p>
<p><hi rend="spat">Amsterdam</hi>, 15 Juli, '76.</p>
</div>
<div type="chapter">
<interpGrp>
<interp type="primair" value="berc004"/>
</interpGrp>
<pb n="838"/>
<head rend="h3">In het doolhof.
<lb/>
Door H.L. Berckenhoff.</head>
<q rend="bq">The Shakespeare-Bacon Controversy, by E.O. Vaile.
<lb/>
New-York, Scribner and Co.</q>
<p>De literatuur over Shakespeare neemt langzamerhand verbazende afmetingen aan. De commentatoren met hunne aangeboren wijdloopigheid hebben de kostbare nalatenschap van den Engelschen dichter als 't ware begraven onder een vracht van schrifturen, die alle - zoo 't heet - dienen moeten om den tekst te verduidelijken en op te helderen. 't Is evenwel de vraag of ze alle tot dat doel bevorderlijk zijn geweest. Niet ten onrechte beweert men, dat die menigte geschriften allengs een wal gevormd hebben, welke den toegang tot den auteur belemmert. En inderdaad, men moge het in zeker opzicht eens zijn met Douwes Dekker als hij zegt: ‘geen schrijver staat hoog genoeg om de domheid zijner lezers te begrijpen,’ het behoeft geen betoog, dat də vergedreven zucht van ‘expliceeren,’ waarbij de eene commentator den ander telkens in de haren vliegt, hare schaduwzijde heeft. 't Schijnt wel, als zagen sommigen onzer geleerde schriftverklaarders hunne lezers aan voor afstammelingen van den Krijn uit Starings puntdicht, die alles duister vond, omdat hij altoos half in den dut was. Uit vrees
<pb n="839"/>van hun taak niet met de noodige nauwgezetheid te volbrengen, steken zij hunne lichten aan bij vollen zonneschijn en willen ook datgene ophelderen wat reeds klaar is als de dag, met het natuurlijk gevolg, dat de oorspronkelijke helderheid verduisterd wordt door de zwarte kantteekeningen waaronder zij alles begraven. Nu geef ik gaarne toe, dat er wellicht geen dichter is, die 's menschen critischen geest eer in verzoeking brengt en zijne verklaringswoede meer voedsel verschaft dan juist Shakespeare - en wil ook geenszins gezegd hebben, dat ik de toelichtingen en verklaringen, waarmede sommige onvermoeide geesten onzer eeuw de gewrochten van dezen dichter verrijkten en daardoor voor ons genietbaar maakten, niet op zeer hoogen prijs schat, - ik had alleen het oog op de doellooze uitpluizerij en woordenzifterij, die zoo vaak ontaart in onvruchtbaar twistgeschrijf. Tevens leg ik de belofte af, mij in dit opstel niet met commentaren op Shakespeares werken te zullen inlaten - maar een vraagstuk bij de lezers in te leiden, dat, hoe moeilijk ook op te lossen, zeker gewicht genoeg heeft om er een oogenblik bij stil te staan.</p>
<p>Bestaat er, wat betreft de algemeene waarde, die men heeft toe te kennen aan de werken van den genialen Engelschman, bijna geen verschil van gevoelen, minder eensgezind denkt men ten opzichte der dankbaarheid, die wij Shakespeare, als schepper dier reuzengewrochten, behooren toe te dragen. Daar zijn er, die zijn genie in twijfel trekken, die hem alle recht op onze vereering kortweg ontzeggen, en hem den nimbus, welke eeuwen lang zijn hoofd omstraalde, ontrukken. Verwacht niet, dat gij de ‘afvalligen’ met een medelijdend schouderophalen uit het veld zult slaan; - zij houden zich vast, met hand en tand, aan de feiten, die in het voordeel spreken van hunne meening, - en al is het aantal hunner volgelingen niet groot, zij strijden met den gloed eener innige overtuiging voor hunne opvatting. En, sedert een eerste minister van Engeland en een beroemd hoogleeraar in de rechten aan <hi rend="spat">Harvard University</hi> zijn toegetreden tot de leer der <hi rend="spat">anti</hi>-<hi rend="spat">Shakespeareanen</hi>, krijgt de meening, dat Shakespeare ten onrechte gevierd wordt als een der grootste geesten, die ooit de wereld met hunne werken verblijdden, nieuw voedsel niet alleen, maar
<pb n="840"/>de beweging neemt afmetingen aan, welke den geloovigen in den profeet van Stratford reden tot bezorgdheid kunnen geven. Ik kies natuurlijk geen partij in dit zeer netelig geding, en evenmin werp ik mij op als rechter om uitspraak te doen in het geschil; - mijn doel is, aan de hand van E.O. Vaile, den lezers op de hoogte der kwestie te brengen en kortelijk de pleidooien mee te deelen, die door partijen in 't belang hunner zaak gevoerd zijn.</p>
<p>De heer <hi rend="spat">Vaile</hi> is een gids aan wien men zich gerust kan toevertrouwen; - onpartijdig? Ik hoop: ja! Als ik overigens van ‘onpartijdigheid’ hoor spreken, komen mij steeds de woorden in gedachte van Ampère, woorden, waarvan de bedoeling kan gelden voor alle omstandigheden en voor alle zaken: ‘Qui connâitrait toutes les causes des événements, qui pénétrerait dans le caractère des hommes et dans l'esprit des temps, qui pourrait découvrir l'enchâinement de ces causes, ranimer les hommes, faire revivre les temps, celui-là serait en état d'écrire une histoire définitive; mais celui-là ne serait pas un homme, car il aurait une clairvoyance et un pouvoir de résurrection sans limites, il serait dieu.’</p>
<p>&nbsp;</p>
<p>In 1856 verscheen te New-York een boek, dat niet weinig opzien baarde, dewijl de schrijfster, Miss <hi rend="spat">Delia Bacon</hi>, daarin trachtte aan te toonen, dat Shakespeare niet de dichter is der treurspelen, die onder zijn naam bekend zijn. Het werk, ‘The Philosophy of Shakespeare's Plays Unfolded,’ muntte niet uit door zuiverheid en helderheid van stijl. 't Was om zoo te zeggen een <hi rend="spat">corvée</hi> het door te worstelen. Voor 't overige stond Miss Bacon bekend als eene zeer begaafde en wetenschappelijk ontwikkelde vrouw. De voorlezingen over geschiedenis, die zij op verschillende plaatsen hield, ondervonden veel belangstelling. Vooral te Boston en Cambridge trok zij de algemeene aandacht en mocht zij zich in een schitterenden uitslag verheugen. De studie der geschiedenis had haar langzamerhand tot de overtuiging gebracht, dat niet Shakespeare maar Lord Bacon de schrijver is der treurspelen - en niemand heeft ooit die overtuiging aan 't wankelen kunnen brengen. Integendeel, van het oogenblik,
<pb n="841"/>dat dit denkbeeld zich van haar meester had gemaakt, kende ze slechts één doel, 't welk zij steeds voor oogen hield, namelijk om Bacon den roem deelachtig te doen worden, die hem twee eeuwen lang wederrechtelijk onthouden was. Daartoe in staat gesteld door eenige ‘geloofsgenooten,’ vertrok zij naar Engeland, om hare onderzoekingen op de plaats zelf voort te zetten. Nauwelijks aangekomen, ondernam zij een pelgrimstocht naar St. Albans, waar Bacon, haar heilige, in afzondering geleefd had, om zich geheel aan de wetenschap te kunnen wijden, en op welke plaats zij veronderstelde, dat de grootsche gewrochten geboren waren geworden. Na een verblijf van elf maanden trok zij alleen en onbekend naar Londen. Het volgende gedeelte uit een harer brieven, die uit dezen tijd dagteekenen, gunt ons een blik in het karakter der vrouw, die de algemeene meening en het eeuwenoude geloof dorst tarten: ‘I would have frozen into a Niobe before I would have asked any help for myself, and would sell gingerbread and apples at the corner of a street for the rest of my days, before I would stoop, for myself, to such humiliations as I have borne in behalf of my work, which was the world's work, and I knew I had a sight to demand aid for it.’</p>
<p>Carlyle, door wien zij zeer heusch ontvangen werd, deelde zij hare ontdekking mede, terwijl Ralph Waldo Emerson, onderhandelingen aanknoopte met de uitgevers van ‘Putnam's Magazine,’ in welk tijdschrift miss Bacon de uitkomsten van hare nadere onderzoekingen wenschte uit een te zetten. De verbintenis met ‘Putnam's Magazine’ werd evenwel, om onbekende redenen, verbroken nadat één artikel verschenen was. Zij vatte nu het voornemen op hare bevindingen afzonderlijk uit te geven.</p>
<p>Mr. Nathaniel Hawthorne, die zich toevallig in Engeland ophield, stond haar trouw terzijde en nam de zorg op zich, een uitgever te zoeken. De schrijfster heeft veel ontbeerd, veel geleden in Londen. Zij moest zeer zuinig leven, en had bijkans gebrek aan 't hoogst noodige. In een harer brieven heet het: ‘I have lived here much like a departed spirit, looking back on the joys and sorrows of a world in which I have no longer any place. I have been more than a year in this house, and have had but three visitors in all that
<pb n="842"/>time, and paid but one visit myself, and that was to Carlyle, after he had taken the trouble to come all the way from Chelsea to invite me. I have had calls from Mr. Grote and Mr. Monckton Milnes.’</p>
<p>Toen haar boek gereed was en in 't bezit van Mr. Hawthorne, maakte zij een reisje naar Stratford-on-Avon. Zij hoopte in het graf van Shakespeare papieren te vinden, die hare bewering met bewijzen zouden staven en dus de hypothesen welke zij stelde tot onomstootelijke waarheid verheffen. Zij werd evenwel in hare verwachting teleurgesteld. Het graf van Shakespeare bracht niets aan 't licht. Uit Stratford schrijft zij: I want you to help me bear this new kind of burden, which I am so little used to. The editor of ‘Fraser's Magazine,’ Parker, the very best publisher in England, is going to publish my book immediately, in such haste that they cannot stay to send me the proofs. Mr. Bennock writes to me for the title, and says this has been suggested - ‘The Shakespeare Problem Solved by Delia Bacon’ -; but I am afraid that, with the name, sounds too boastful.’</p>
<p>De verschijning van haar boek was niet zonder gevolgen. Er brak een storm van verontwaardiging los boven 't hoofd der zwakke vrouw, die Shakespeare van 't voetstuk wilde rukken, waarop de gansche wereld hem geplaatst had. Voeg hierbij de meer of minder kwetsende critieken, die haar boek te verduren had, de hevige aanvallen waaraan zij bloot stond van de zijde der letterkundigen, en 'tzal niemands bevreemding wekken, dat een lichaam, verzwakt door zware inspanning en ontbering, niet bestand was tegen zooveel tegenspoed en teleurstelling. Herhaaldelijk leed zij aan hevige aanvallen van waanzin, waarom men zich genoodzaakt zag de ongelukkige vrouw in een krankzinnigengesticht op te nemen. De zorgvuldigste verpleging kon geen genezing aanbrengen; zelfs de terugkeer naar haar vaderland, waar vrienden en verwanten haar met open armen ontvingen, bleef zonder invloed op het ondermijnd gestel. Nauwelijks had zij den Amerikaanschen bodem betreden, of het leven ontvlood het broze lichaam. De dood maakte een einde aan 't leven, dat als 't ware onderging in den strijd om een beginsel, dat zeker zulk een offer niet verdiende.</p>
<p>Haar tijdschriftartikel, waarvan boven sprake is, verscheen in de Januari-aflevering van ‘Putnam,’ 1856. Het is zeer
<pb n="843"/>hartstochtelijk gesteld, dus geenszins in overeeenstemming met het onderwerp, dat kalmte en bezadigdheid eischt. Niettemin laat het zich beter lezen, dan het groote werk, dat weldra het licht zag, voorzien van eene inleiding door Mr. Hawthorne, die 't boek noemt: the noblest tributary wreath that has ever lain upon the old tombstone at Stratford-on-Avon,’ daar 't in waarheid de vrucht - maar ook het offer was van een menschenleven.</p>
<p>Hoewel de zaak langzamerhand meer besproken werd was 't er nog verre af, dat zij als een zuiver letterkundig vraagstuk van eenig belang werd beschouwd. De meesten namen haar op als een zeer ongepaste aardigheid, niet vatbaar voor ernstige bespreking - nog minder voor bestrijding.</p>
<p>Zoo stond de kwestie en dreigde door andere ‘vragen van den dag’ verdrongen te worden, toen zij op nieuw de aandacht trok, tengevolge van een in 1867 te Boston verschenen werk: ‘The Authorship of Skakespeare.’ Dit boek kan geenszins beschouwd worden als de vrucht van een opgewonden en dweepziek gemoed. Integendeel, het geheele werk ademt een kalmte en zekerheid, die alleen het deel kunnen zijn van een veelzijdig ontwikkeld en onbevooroordeeld verstand. De auteur blijkt tot in de kleinste bijzonderheden vertrouwd te zijn met de eeuw en de werken van Bacon en Shakespeare; nauwkeurige bronnenstudie stelt hem in staat het verledene met onbenevelden blik te beschouwen. Feiten worden met elkaar in verband gebracht, oorzaken opgespoord en gevolgen ontleed, op een wijze, die getuigt van den ernst, waarmede de schrijver zijn taak heeft opgevat. Het boek was van de hand van <hi rend="spat">Nathaniel Holmes</hi>, toen raadsheer in het Hooge Gerechtshof van Missouri, op dit oogenblik hoogleeraar in de rechten aan Harvard University.</p>
<p>Dit werk, dat zich, afgezien van het onderwerp 't welk er in behandeld wordt, zeer aangenaam laat lezen, bracht de kwestie weder ter tafel, terwijl zij laatstelijk in <hi rend="spat">Frazer</hi>'s <hi rend="spat">Magazine</hi> (Augustus-aflevering 1874) aan een breedvoerig en nauwkeurig onderzoek werd onderworpen.</p>
<p>Wij hebben ons tot taak gesteld naar aanleiding van Holmes werk de bewijzen aan te stippen, die door de partij der <hi rend="spat">Baconisten</hi> in het belang hunner zaak aangevoerd wor-<pb n="844"/>den, terwijl wij daarnaast de gronden zullen aangeven, waarop de tegenpartij haar goed recht in deze steunt. Het eerste en gewichtigste feit, waaruit men tot de gevolgtrekking gekomen is, dat Shakespeare niet de dichter is der bedoelde drama's enz, ademt een geheel negatief karakter. Het is namelijk gegrond op de algemeen aangenomen leer, dat elk gevolg zijn oorzaak behoort te hebben.</p>
<p>De auteur der treurspelen moet een wonder van geleerdheid zijn geweest, zoo op het gebied der letterkunde als op dat der wijsbegeerte. Eene vertrouwdheid met wetten en rechtzaken als spreekt uit zoo menige bladzijde, kan alleen de vrucht zijn van jarenlange studie en ondervinding.</p>
<p>De rechtsgeleerde Campbell zegt:</p>
<p>‘I am amazed not only by the number, but by the accuracy and propriety with which Shakespeare's judical phrases and forensic allusions are uniformly introduced. There is nothing so dangerous as for one not of the craft to tamper with our freemasonry.’ En verder heet het: ‘While novelists and dramatists are constantly making mistakes as to the law of marriage, of wills, of inheritance, - to Shakespeare's law, lavishly as he propounds it, there can be neither demurrer, nor bill of exception, nor writ of error.’</p>
<p>De dichter was een ingewijde in het vak der geneeskunde. Dr. Bucknill staat verbaasd over de uitgebreide en grondige kennis van het menschelijk lichaam, die hij tentoonspreidt; - kennis, die alleen het eigendom kan zijn van dengene, die zich met den meesten ernst heeft toegelegd op de geneeskundige en psychologische wetenschappen - en de theorie getoetst aan de practijk. Ook blijkt hij te zijn doorgedrongen tot den vruchtbaren hof der klassieke wereld. In zijne treurspelen vinden wij daarvan bewijzen te over. Men is o.a. tot de ontdekking gekomen, dat de <hi rend="spat">fabel</hi> in ‘Timon’ aan het te dien tijde nog onvertaalde Grieksch van Lucianus ontleend is, terwijl ‘The Comedy of Errors’ algemeen als eene vrije navolging van Plautus' ‘Menaechmi’ bekend staat. Van Plautus nu was in 1594 nog geene vertaling bekend.</p>
<p>Evenmin kan het aan twijfel onderhevig zijn, dat de dichter grondig bekend moet geweest zijn met het Fransch en Italiaansch, daar in verscheidene stukken gebruikt gemaakt is van in die talen geschreven sproken en vertellingen. -</p>
<pb n="845"/>
<p>Bisschop Wordsworth verzekert, dat in Shakespeares werken meer godgeleerdheid voorkomt, althans meer aan den bijbel ontleende uitspraken en gelijkenissen gevonden worden, dan bij alle overige schrijvers van de zeventiende eeuw te zamen. (Natuurlijk zondert Wordsworth de godgeleerden uit.) Hij, die in de gelegenheid is geweest de uitstekende voorlezingen te hooren, gehouden door James E. Murdoch over ‘Shakespeare met betrekking tot den bijbel,’ zal des bisschops verzekering wel niet in twijfel trekken.</p>
<p>Uit dit alles blijkt zonneklaar, dat de auteur, wie hij dan zijn moge, de geheele wetenschap zijner eeuw in zich opgenomen had, en behalve een kunstenaar ‘door Gods genade,’ een diepzinnig geleerde geweest is. Natuurkunde, Alchemie, Sterrekunde,
in geen enkel vak van menschelijke kennis was hij een vreemdeling. In zijne werken is een schat van geleerdheid neergelegd, ontleend aan elk gebied, waartoe zijn tijd den toegang verschafte. Met de grootste wijsgeeren zijner eeuw op één lijn gesteld, kan hij in één adem genoemd worden met mannen, die hun gansche leven gewijd hebben aan de ontsluiering der diepste geheimen van het scheppingsgewrocht.</p>
<p>De dichter, de kunstenaar wordt geboren, goed; - maar is er iemand, die durft beweren, dat men een diepzinnig geleerde is - bloot uit <hi rend="spat">intuitie</hi>?</p>
<p>De wijze en dwaze; de edele en de dorper; de kunstenaar en de woekeraar; de hoveling en de nederige; de toovenaar en de staatsman; de vlekkelooze onschuld en de laagste misdaad; - niemand en niets staat buiten het bereik van zijn scherpen, dichterlijken blik. Overal en altoos toont hij zich den meester, die zich op adelaarsvleugelen verheft boven zijn onderwerp, zonder daarom ooit het zinnelijk waarneembare uit het oog te verliezen. ‘He seems te have known the world by intuition, to have looked through the world at a glance, and to be the only author that gives ground for a new opinion, that the philosopher, and even the man of the world, may be born as well as the poet,’ zegt Pope.</p>
<p>Coleridge roept in verrukking uit: ‘Merciful, wondermaking Heaven! what a man was this Shakespeare! Myriad-minded, indeed, he was.’</p>
<p>Slaan wij nu een blik op het leven van den man, die gezegd wordt de schrijver te zijn der grootsche gewrochten,
<pb n="846"/>welke in de letterkundige wereldgeschiedenis hunne wedergade niet vinden.</p>
<p>Van eene zorgvuldige opvoeding kan geen sprake zijn; van een geleerde nog minder; de school in zijn geboorteplaats was de eenige wetenschappelijke (!) inrichting, die hij bezocht. Nauwelijks achttien jaar, huwde hij met eene vrouw, die reeds zes en twintig zomers beleefd had. Om aan de gevolgen van jeugdige dwaasheden te ontsnappen, of gedreven door armoede, misschien ook uit liefde tot het tooneel, vertrok hij vijf jaar later naar Londen, waar wij hem weldra, in eene zeer ondergeschikte betrekking, aan den schouwburg werkzaam vinden. Van de jaren 1593 en 94 zijn weinig bijzonderheden omtrent zijn leven bekend. Gedurende dien tijd verschenen onder zijn naam twee stukken: <hi rend="spat">Venus en Adonis</hi> en <hi rend="spat">De schaking van Lucretia</hi>. In 1597 kocht hij het huis in Stratford, waar zijn gezin tot aan zijn dood gewoond heeft. In 1598 vinden wij hem vermeld als de schrijver van verscheidene tooneelstukken, waarvan er twee met zijn naam het licht zagen. Omstreeks dezen tijd is hij tooneelspeler en schijnt in goeden doen te verkeeren. Toen de <hi rend="spat">Hamlet</hi> voor de eerste maal vertoond werd (1604), had hij 't reeds gebracht tot medebestuurder en aandeelhouder van de twee schouwburgen: <hi rend="spat">Globe en Black</hi>-<hi rend="spat">friars</hi>. Zijn vermogen vermeerderde in korten tijd aanmerkelijk, en uit de feiten, die ons omtrent deze volgende jaren bekend zijn, blijkt, dat hij betrokken is bij verscheidene ondernemingen - en om zoo te zeggen <hi rend="spat">man van zaken</hi> geworden is. Gedurende deze jaren, van 1604 tot 1613, waarin geen spoor te vinden is van eenigen letterkundigen arbeid, verschijnen <hi rend="spat">Macbeth</hi>, <hi rend="spat">Othello</hi>, <hi rend="spat">Koning Lear</hi> en <hi rend="spat">Julius Caesar</hi>. De juiste dagteekening zijner werken ontbreekt wel is waar meestal, maar uit den inhoud zijner stukken laat zij zich gewoonlijk, althans bij benadering, bepalen.</p>
<p>Weldra mocht zich onze dichter (?) verheugen in een gevierden naam - en, in een aanzienlijk fortuin. Na 1612 schijnt hij zich uit de zaken teruggetrokken te hebben - om het verdere gedeelte van zijn leven te slijten in Stratford, waar hij dan ook in 1616 gestorven is. Zijn meest vertrouwbare levensbeschrijver, Halliwell, vermeldt, dat hij zich altijd meer bemoeide met de gewone zaken des dagelijkschen levens,
<pb n="847"/>dan met zijn vak, welke verklaring zeker bevestiging vindt in Popes dichtregelen:</p>
<lg type="poem">
<l>‘Shakespeare, whom you and ev'ry playhouse bill</l>
<l>Style the divine, the matchless, what you will,</l>
<l>For gain, not glory, winged his roving flight,</l>
<l>And grew immortal in his own despite.’</l>
</lg>
<p>Stellen wij nu deze twee Shakespeares nevens elkander: de Shakspeare der geschiedenis en Shakespeare: het reuzengenie, dan ligt de vraag voor de hand: kan 't mogelijk zijn, dat beide personen één zijn? Kunnen wij goedsmoeds aannemen, dat een leven, zooals Shakespeare geleid heeft van zijn geboorte tot aan zijn dood, dat zulk een kalm en weinig bewogen leven, de bron is van meesterwerken, zooals die, welke wij aan Shakespeare toeschrijven?</p>
<p>A.W. Schlegel, de geleerde Duitsche criticus, kan dit niet aannemen en verklaart onverholen de gegevens, waarop wij de levensgeschiedenis van Shakespeare bouwen, voor onwaar. Hij hecht er niet meer waarde aan dan aan een sprookje.</p>
<p>Emerson roept, nadat hij ons Shakespeare heeft afgeschilderd als een zeer gemoedelijk menschenkind, als een levenslustig tooneelspeler, bestuurder en aandeelhouder, in wanhoop uit:</p>
<p>‘I cannot marry this fact to his verse. Other admirable men have led lives in some sort of keeping with their thought; but this man in wide contrast.’</p>
<p>‘Ondervraag uw eigen ziel,’ zegt Coleridge, ‘ga te rade met uw eigen gezond verstand - en durf de mogelijkheid vol houden dat deze man......de grootsche, baanbrekende, onstuimige geest is, die nog in onze eeuw den scherpzinnigsten criticus in moeielijkheid brengt. ‘What! are we to have miracles in sport? - or, I speak reverently, <hi rend="spat">does God choose idiots by whom to convey divine truths to man</hi>?’</p>
<p>Inderdaad, wij staan hier voor een raadsel, waarvan de oplossing niet voor de hand ligt. Een van drieën, òf wij moeten ons neerleggen bij de zaak en aannemen dat we te doen hebben met een <hi rend="spat">wonder boven wonder</hi>; of wij moeten ons scharen aan de zijde van A.W. Schlegel en
<pb n="848"/>kortweg alle bijzonderheden, die ons uit Skakespeares leven bekend zijn, voor louter verzinsels verklaren, of - en dit is het kritieke punt - wij dienen Skakespeare de kroon, die hij reeds eeuwen gedragen heeft, te ontrooven om haar op de slapen te drukken van een ander - of, zeg ik, wij zullen moeten gelooven, dat de werken zijn voortgekomen uit eens anders brein, en Shakespeare alleen zijn naam voor het titelblad geleend heeft.</p>
<p>Dit doolhof van gissingen en geheimzinnigheden worden we van zelf binnengeleid door meer of min betrouwbare feiten uit Shakespeares levensgeschiedenis; vergeefs zoeken wij echter naar de Ariadne, die ons weer op den vasten bodem der zekerheid brengt. -</p>
<p>We zullen ons evenwel niet mengen in het geschil, maar ons bepalen bij de mededeeling der gegevens, waarop de partij der afvalligen de bewering grondt: ‘dat zij, die Shakespeare als hun heilige aanbidden zich hebben laten verblinden door den schijn - en verstandig zouden doen een anderen profeet te kiezen.’</p>
<p>1. Er is met nadruk gewezen op het feit, dat Shakespeare zelf nimmer de aan hem toegeschreven stukken voor <hi rend="spat">zijn</hi> arbeid heeft uitgegeven. Nooit toonde hij eenigszins belangstelling voor, wij zullen kortheidshalve maar zeggen, <hi rend="spat">zijne</hi> werken; hij is gestorven zonder zich over hun lot te bekommeren. Zeer zeker mag het bevreemding wekken, dat hij geen woord over heeft gehad voor zijn Hamlet en Falstaff, dat zijne geestelijke nalatenschap hem zoo weinig ter harte is gegaan.</p>
<p>2. Vergeefs heeft men gezocht naar een manuscript, dat ook maar eenigszins aan zijn handschrift doet denken. - Nimmer is het bewijs geleverd, dat men tijdens zijn leven een manuscript heeft gezien, waaruit met eenig recht kon besloten worden, dat hij de oorspronkelijke schrijver was.</p>
<p>3. In zijn testament wordt met geen enkel woord gerept van een uitgever, aan wien de manuscripten zouden kunnen verkocht zijn - noch van de manuscripten zelf, die trouwens nooit in 't bezit van zijn nageslacht of van zijn executeurs zijn gekomen. 't Moet verwondering baren, dat hij gestorven is zonder eenige aanwijzing omtrent zijn geesteskinderen achter te laten.</p>
<pb n="849"/>
<p>4. Is 't mogelijk dat een man, bezield met zulk een innige liefde voor het tooneel, 't geen blijkt uit zijn vele ongeëvenaarde kunstwerken, is 't mogelijk, zeg ik, dat een Shakespeare dat tooneel alleen beschouwde als een middel om rijk te worden - en zich, zoodra hij zijn doel bereikt en een groot vermogen verzameld had, geheel terug kon trekken en zijne verdere levensjaren in rust slijten als een gewoon dorpeling, die belang stelt alleen in zijn tuin, zijn schaapjes, zijn gezin; die voldoening vindt in den omgang met eenvoudige buurluitjes; die eet, en drinkt, en slaapt, kortom, die handelt als een kruidenier, die zijn koetjes op 't droge heeft? Is het denkbaar, dat de vurige drang tot scheppen plotseling zwijgt niet alleen, maar dat een dichter, een hervormend genie, die het leven heeft gegeven aan een Lear, een Prospero, zoo onverschillig wordt voor 't geen hij gewrocht heeft, dat het hem niet eens de moeite waardig is zijne handschriften voor ondergang te behoeden - of paal en perk te stellen aan de aanmatigingen van uitgevers, die, 't geen te voorzien was, geheel naar eigen believen met de vruchten van zijn geest zouden rondsollen - drukkende en uitgevende, al naar hun dit in 't hoofd kwam?</p>
<p>5. Nergens wordt het bewijs geleverd, dat hij een man is geweest van ernstige studie, evenmin dat hij veel las. Trouwens, iemand in zijne omstandigheden, iemand overkropt met bezigheden van geheel anderen aard, vindt daartoe weinig gelegenheid. Zelfs moet hem de tijd ontbroken hebben om zich die kennis eigen te maken, welke wij verbinden aan den titel van ‘wel opgevoed mensch;’ van diep doordringen in alle takken, van ernstig vorschen op elk gebied van wetenschap kan althans in geen geval sprake zijn - en dan, bovendien, zou hij nog tijd gevonden hebben om de grootsche gewrochten, waarvan hij de schepper heet, te doen rijpen en daaraan vorm te geven!! Van medewerkers, <hi rend="spat">collaborateurs</hi>, die hij gehad kon hebben, vinden we niets vermeld. Zijn omgang bepaalde zich tot tooneelspelers en eenige schrijvers van minder gehalte. Alleen met Ben Jonson schijnt hij in aanraking geweest te zijn. De overlevering, die hem een ijverig lid maakt van Raleigh's Club, verdient niet meer geloof dan een sprookje.</p>
<p>6. Dat gedurende zijn leven niet iedereen hem als een groot
<pb n="850"/>dichter vereerde blijkt o.a. uit een gedicht, ‘A Groatsworth of Witte bought with a Million of Repentance,’ eene satire in 1592 uitgegeven. <hi rend="spat">Greene</hi>, de dichter, raadt zijne vrienden, die hun geest verbeuzelen met tooneelschrijverij, liever andere bezigheid te zoeken: ‘for there is an upstart crow beautified with our feathers, that with his Tyger's heart, wrapt in a player's hyde, supposes he is as well able to bombast out a blank verse as the best of you; and being an absolute Johannus Factotum is, in his own conceyt, the only Shakescene in a Countrey.’ De woorden spreken een onverholen beschuldiging uit tegen Shakespeare, den <hi rend="spat">tooneelspeler</hi>, die pronkt met gestolen vederen, zich roem toe-eigent, welke hem niet toekomt.</p>
<p>7. Bacon sprak gaarne van zijn tijdgenooten, die boven het peil der alledaagschheid stonden. Hij was een groot vriend van Ben Jonson, een warm bewonderaar van George Herbert en andere dichters zijner eeuw. In zijn ‘Apophtegms’ wordt de naam van Raleigh herhaaldelijk genoemd. Over Shakespeare wordt echter in Bacons geschriften geen woord gerept. Hoe kon een man als Bacon, een innig vereerder van alles wat met kunst en wetenschap in betrekking stond, hoe kon zulk een man den grootsten geest, die leefde, verzwijgen? We mogen toch in geen geval veronderstellen, dat Bacon niet hoog genoeg stond om een <hi rend="spat">Lear</hi> en een <hi rend="spat">Macbeth</hi> naar waarde op prijs te schatten. Hij moet dus reden gehad hebben, den naam van Shakespeare niet aan te roeren. Welke?</p>
<p>8. De aandacht vestigende op de beschrijving van vreemde zeden en gebruiken, vooral Italiaansche, op de schilderingen van het leven in alle omstandigheden, te land en ter zee, waarvan in de drama 's zoovele voorbeelden voorkomen, geheele tooneelen, zoo in alle bijzonderheden juist geteekend, roepen wij onwillekeurig uit: waar heeft een man, die zijn leven sleet te Londen of te Stratford, die nimmer een voet over de grenzen van zijn eiland zette, en van vreemde volken niet meer te zien kreeg als van tijd tot tijd een buitenlander, die Londen bezocht, waar kan die man de stoffe daartoe hebben verzameld, waar heeft hij de kennis opgedaan van het leven en streven van natiën, zoo geheel verschillend van de zijne? Is 't niet al te veel gevergd
<pb n="851"/>van ons geloof, te moeten aannemen, dat ‘De koopman van Venetië’ geschreven is door iemand, die Italie's blauwen hemel nimmer aanschouwde, door iemand, die den <hi rend="spat">Rialto</hi> slechts van ‘hooren zeggen’ kende? Inderdaad, wij staan hier voor een zoo vreemdsoortig vraagstuk, dat zelfs Shakespeares meest betrouwbare levensbeschrijvers het noodig hebben geacht, hunnen held reizen te laten doen - die door de geschiedenis weersproken worden; alleen uit de zucht om dit vraagstuk, al is 't dan met een Franschen zwaai, eene schrede nader tot de oplossing te brengen.</p>
<p>9. De stukken, waarvan hier sprake is, zijn, naar het gebruik des tijds, een gebruik dat doet denken aan het <hi rend="spat">copierecht</hi> van onze dagen, ingeschreven in de registers van Stationers Hall; geen enkel evenwel onder den naam van Shakespeare.</p>
<p>10. Ben Jonson vertelt, dat de tooneelspelers, om Shakespeares roem te verhoogen, plachten te zeggen: ‘dat hij nimmer een regel doorhaalde of een woord in zijn schrift uitschrapte.’ De ongerijmdheid van deze bewering moet ieder onmiddellijk in 't oog vallen. Noem mij den schrijver, hij moge dan op den top of aan den voet van den Parnas staan, die zich neerzet om zijne gedachten te ordenen en vorm te geven, en zijn taak volbrengt, zijn arbeid aflevert, zonder één enkelen regel te veranderen! Bacon schreef zijn ‘Novum Organum’ twaalfmaal over; Burke zijn ‘omwenteling in Frankrijk’ zes maal, Gibbon, een gedeelte van zijn ‘Decline and Fall’ ontelbare keeren voor hij voldaan was over zijn werk. Virgilius zou, na verscheidene jaren van inspanning en arbeid, zijn Aeneas ten vure gedoemd hebben, uit onvoldaanheid met het gewrocht. Ongetwijfeld zijn de tooneelspelers het offer geweest van misleiding - en hebben zij copie voor manuscript aangezien.</p>
<p>Zie hier, in 't kort, de bewijsgronden, waarop de bewering van zekere partij gegrond is, die het als hare overtuiging uitspreekt, dat Shakespeare niet het reuzengenie is geweest, 't welk wij vereeren als de schepper van zooveel grootsch en edels. Zij weigert den tooneelspeler van Stratford den cijns der dankbaarheid, om in aanbidding neer te knielen voor den <hi rend="spat">doctor mirabilis</hi> zijner eeuw, voor Lord Bacon!</p>
<p>&nbsp;</p>
<p>Zijn de omstandigheden, waarin Shakespeare verkeerde van
<pb n="852"/>dien aard, dat zij ons versterken in de meening, dat wij hem ten onrechte voor den dichter der bekende meesterwerken houden, - het leven van Bacon logenstraft geenszins het beweren, dat deze beroemde man en niemand anders, de ware auteur is. Francis Bacon leefde van 1561 tot 1626; hij werd dus drie jaar vóór zijn tijdgenoot geboren, en overleefde hem tien jaar. De natuur bedeelde hem met de rijkste vermogens, die hij tot de grootst mogelijke ontwikkeling wist te brengen. Trouwens, de omstandigheden waren daartoe bij uitstek gunstig. Zijne moeder was eene zeldzaam beschaafde vrouw, welke den zin voor ‘deege degelijkheid’ reeds vroeg in den zoon opwekte. Zijn vader, die de hooge betrekking van Grootzegelbewaarder bekleedde, mocht een diepzinnig geleerde heeten en toonde zich steeds een beschermer van kunsten en wetenschappen. Het paleis en de buitengoederen van den ouden lord Bacon waren schier beroemd om hunne uitgebreide boekerijen, terwijl de inrichting enz. luide spraken van den kunstkeurigen smaak der bewoners. Den jongen Bacon ontbrak het dus niet aan de gelegenheid zijn brandende dorst naar kennis te lesschen en zijn kunstzin te veredelen. Geen wonder, dat Francis, de jonge Grootzegelbewaarder, zooals Koningin Elisabeth hem noemde, spoedig de aandacht op zich vestigde van de mannen der wetenschap uit zijn omgeving, om eenmaal in gansch Europa beroemd te worden als een der grootste vernuften op het gebied der wijsbegeerte, natuurkunde, rechtsgeleerdheid, geneeskunde, kortom: op het gansche, onbeperkte gebied der wetenschap. Op twaalfjarigen leeftijd de hoogeschool te Cambridge betredende, streefde hij al spoedig zijn leermeesters voorbij. Zeven jaar later bekleedde hij een post bij het gezantschap aan 't Fransche hof, legde zich toe op de Fransche en Italiaansche talen, terwijl hij op vijfentwintig-jarigen ouderdom, na teruggekeerd te zijn van een belangrijke reis op 't vasteland, verkozen werd tot lid van het parlement.
Na den dood zijns vaders in 1579, betrok hij zijn landgoed om zich met de borst toe te leggen op de studie der rechtsgeleerdheid; hij drong tevens verder door in de Grieksche dichters, en volmaakte zijn kennis van de wijsbegeerte. Vlug van bevatting en scherp van vernuft als hij mocht heeten, was het geenszins een gewaagd bestaan voor hem, met Plato
<pb n="853"/>en Aristoteles in 't krijt te treden en de wijsbegeerte aan eene algeheele loutering te onderwerpen. Zijne uitgebreide geleerdheid en schitterende welsprekendheid deden hem spoedig grooten invloed in het parlement verwerven. Van Koningin Elisabeth ontving bij de ondubbelzinnigste blijken van achting en vriendschap, edoch in hare oogen was hij meer ‘a man of study than of practics and experience.’ De tijd, dat men zijn kunde minder eenzijdig zou beoordeelen, was evenwel niet verre. Weldra werd hij geroepen tot het gewichtige ambt van Minister van Staat. Onder Elisabeths opvolger bekleedde hij achtereenvolgens de betrekkingen van: Solicitor-General, Attorney-General, Lord-Chancellor, enz. In dezen man waren inderdaad alle eigenschappen vereenigd, die het eigendom behooren te zijn van den schrijver der tooneelstukken, eigenschappen die men aan Shakespeare niet mag toeschrijven, zonder de gegevens waarop wij zijne levensgeschiedenis bouwen, alle zonder onderscheid, voor verzinsels te verklaren. Het is bijna overbodig Bacons uitgebreide kennis nader met bewijzen te staven. Zijne ‘Physiolocal and Medical Remains’ en verschillende gedeelten uit de ‘Avancement of Learning,’ om van andere werken te zwijgen, verheffen zijne bevoegdheid op het gebied der geneeskunde boven allen twijfel; wij leeren er den man uit kennen die gedrongen is in het wezen van den mensch, naar lichaam en ziel beide. Zijne gemeenzaamheid met de klassieken der oudheid blijkt schier uit elke bladzijde die hij schreef. Verscheidene keeren haalt hij in zijne werken Lucianus en Plautus aan, de dichters, aan wie <hi rend="spat">Timon of Athens</hi> en <hi rend="spat">The Comedy of Errors</hi> zijn ontleend. Hij was grondig bekend met de Fransche, Italiaansche en Spaansche talen, terwijl hij op zijne reizen gelegenheid te over had vreemde volken gade slaan in hunne zeden en gewoonten - iets dat hij op Shakespeare vóór heeft. Zijne vertaling
der psalmen, zijn essays op theologisch gebied, zijne aanhalingen uit de heilige schrift, doen eene grondige bekendheid veronderstellen met den Bijbel. Shakespeares vertrouwdheid met de apostolische geschriften is daarentegen aan bedenking onderhevig, hoewel de dichter van zijn diep inzicht in ‘deze dingen’ blijken geeft op bijna elke bladzijde zijner drama's. Bacons ‘Interpration of Nature’ en ‘Wisdom of the Ancients,’ de op-<pb n="854"/>merkingen overal in zijne overige geschriften verspreid, pleiten voor de scherpte, waarmede hij menschen en zaken in 't oog vatte; - we leeren er den zielkundige uit kennen voor wien niets geheim is, die de diepste roerselen van 't menschelijk gemoed bespied heeft. Als reiziger, student, en in verschillende staatsbetrekkingen, heeft hij bij uitstek gelegenheid gehad zijne medeschepselen van verschillende zijden te leeren kennen en den eeuwigen kamp ga te slaan, dien de hartstochten strijden in 't broze omhulsel van den mensch. De bewering, dat hij onder zijne tijdgenooten doorging voor een dichter van meer dan gewone verdiensten, is geenszins uit de lucht gegrepen. <hi rend="spat">Speddig</hi>, een zijner levensbeschrijvers, is van meening, dat bij Bacon alle eigenschappen, die den grooten dichter vormen, voorhanden waren - en dat het slechts van zijn eigen wil afhankelijk is geweest, om opgenomen te worden onder de beroemde dichters zijns tijds. <hi rend="spat">Macaulay</hi> stelt ons den dichterlijken aanleg, de verbeeldingskracht van Bacon als zeer ontwikkeld voor. En hoewel de weinige verzen, die hij schreef, niet uitstekend mogen genoemd worden, logenstraffen zij evenmin het beweren, dat hij bezield was met een dichterlijken geest, dat het scheppend genie van den kunstenaar hem geensdeels vreemd was. Zelfs het proza van zijne wetenschappelijke werken bevestigt het vermoeden, dat in Bacon de man der wetenschap den kunstenaar niet geheel heeft kunnen verdringen. Voorwaar, Coleridge 's
epitheet: ‘tienduizend-zielig’ (myriad-minded) is toepasselijk op dezen man!</p>
<p>2. Ten aanzien der datums, waarop men wil, dat de drama's en gedichten verschenen, geldt, dat juist te dien tijde <hi rend="spat">Bacon</hi> ze best kan geschreven hebben. Tusschen zijne toelating tot de balie, 1582, en zijne verheffing tot een der grootste waardigheden, 1613; van zijn eenentwintigste tot zijn tweeënvijftigste jaar, had hij op <hi rend="spat">Grays Inn</hi> gelegenheid zich geheel aan de studie - - en aan 't dichten - - te wijden. 't Is overigens bekend, dat hij veel op had met het tooneel en den schouwburg dikwijls bezocht.</p>
<p>3. Bacon was geen vreemdeling op het gebied der poëzie en der dramatische kunst. In 1587, het jaar dat Shakespeare te Londen kwam en zijne zeer ondergeschikte betrekking aan <hi rend="spat">Black</hi>-<hi rend="spat">friars</hi> aanvaardde, schreef Bacon reeds een treurspel ‘The Misfortunes of Arthur,’ dat ter gelegenheid der
<pb n="855"/>Kerstfeesten in Gray's Inn gespeeld werd. Bovendien bestaan er verscheidene gedichten van zijn hand, meerendeels sonnetten op de koningin. Hij was evenwel volstrekt niet gesteld op den naam van dichter, en placht dikwijls met nadruk te beweren ‘not to be a poet.’</p>
<p>4. Zeven jaar na Shakespeares dood werden de gewrochten, waarvan hij als schrijver bekend stond, verzameld en uitgegeven - volgens het voorbericht: naar <hi rend="spat">the true original copies</hi>. In deze folio-uitgave kwamen negen stukken voor, die voor de eerste maal in 't licht verschenen. Uit eene vergelijking van dezen druk met den vroegeren blijkt ten duidelijkste, dat hij, die de nieuwe uitgave bezorgde, volmaakt op de hoogte van zijn taak was - en tevens, dat voor vroegere, vaak zeer gebrekkige en onvolkomen drukken, een zeer slechte copie dienst had gedaan. Doch er is meer! Sommige stukken bleken een volledig louterings-proces te hebben ondergaan; taal en stijl, woordenkeus en versbouw waren verbeterd - en wel op eene wijze als alleen mogelijk was door den schrijver zelf. ‘The Merry Wives of Windsor’, bijv. was onder de bewerking dezer uitgaaf tot de dubbele grootte uitgedijd, geheele tooneelen waren gewijzigd, samenspraken omgewerkt, karakters flinker en breeder opgevat. Algemeen neemt men dan ook aan, dat de veranderingen van de hand zijn des dichters. Hieruit zou dus volgen, dat Shakespeare zijn handschriften, na ze ijverig herzien en verbeterd te hebben, aan de schouwburgbesturen heeft afgestaan, die op hunne beurt de stukken, zeven of meer jaren later, aan <hi rend="spat">Heminge en Condell</hi>, de drukkers der nieuwe uitgave, moeten hebben verstrekt.</p>
<p>Ieder zal toegeven, dat wij hier met een raadselachtige zaak te doen hebben. Mogen wij aannemen, dat Shakespeare zich de moeite der omwerking getroost zou hebben, enkel om den schouwburgbesturen, waarmede hij alle betrekking had afgebroken, een voordeeltje te bezorgen? Zijn er redenen op te sporen, die duidelijk maken: waarom Shakespeare niet zelf zijn werken uitgaf? En wanneer hij in dit plan misschien door den dood verhinderd is geworden, waarom heeft hij dan verzuimd eenige beschikking te maken ten opzichte der voorgenomen uitgave - of althans aanwijzingen te geven, waaruit op te maken viel, hoe hij met zijne werken gehandeld wilde zien?</p>
<pb n="856"/>
<p>Het vraagstuk is slechts langs éénen weg op te lossen, namelijk door aan te nemen, dat de ware auteur in 1623 nog leefde. Alle omstandigheden, waarvan de uitgave der folio's gepaard ging, bevestigen het vermoeden, dat zij verscheen onder het onmiddellijk, zij 't dan ook geheim, toezicht van den schrijver zelf. En op dat tijdstip leefde er maar één man, die hoog genoeg staat om als schrijver in aanmerking te komen: die man is <hi rend="spat">lord Bacon</hi>!</p>
<p>5. Vreemd, dat de uitgevers, die zich de moeite getroostten de treurspelen in 't licht te geven, niet één enkel handschrift hebben bewaard, al ware 't slechts ter gedachtenis van den ontslapen Shakespeare, en dat zelfs niet één klein stukje papier, waarop des dichters schrift voorkomt, ooit gevonden is. Is Bacon de schrijver, dan zullen de handschriften onder diens bewaring gebleven zijn, terwijl de tooneelspelers zich zeker hebben vergenoegd met de door Shakespeare gemaakte copiën. Het feit, dat Shakespeare nimmer iets veranderde of uitwischte in zijn handschrift, kon dan tevens worden verklaard. Bacon zal na Shakespeares dood <hi rend="spat">Heminge en Condell</hi> in zijn vertrouwen genomen hebben; de echte manuscripten zijn in dat geval nooit op de drukkerij geweest, en aan de copiën hebben de uitgevers geen waarde gehecht. Bacon eindelijk, die reden schijnt gehad te hebben, zich nimmer als de dichter bekend te maken, zal wel zorg gedragen hebben voor de vernietiging zijner handschriften, welke natuurlijk te eeniger tijd zijn geheim konden verraden.</p>
<p>6. In 1607-8 hield Bacon zich bezig met de studie der karakters van Julius en Augustus Caesar, en weinig tijds daarna verscheen het treurspel ‘Julius Caesar’ van de hand van Shakespeare.</p>
<p>7. In een brief, omstreeks dezen tijd door Bacon gericht aan zijn vriend Toby Matthew, heet het o.a.: ‘I showed you some model, though at that time me thought you were as willing to hear Julius Caesar, as Queen Elizabeth commended.’</p>
<p>8. Bacon had de gewoonte steeds een exemplaar zijner werken aan Toby Matthews te zenden. In een brief, ‘To the Lord Viscount St. Alban's,’ zonder dagteekening, waarin Matthew hem dank zegt voor het gezondene, lezen wij 't
<pb n="857"/>volgende: ‘The most prodigious wit that ever I knew of my nation, and of this side of the sea, is of your Lordship's name, though he be known by another.’ Me dunkt, kommentaren zijn overbodig. Matthews bedoeling is duidelijk. De man ‘of most prodigious wit’ kan niemand anders zijn dan Bacon, Sir Francis Bacon; - de naam waaronder hij zich verschuilt moet dien van Shakespeare zijn geweest!</p>
<p>9. In de treurspelen zijn volzinnen aan te wijzen, die bekendheid verraden met Harveys leer van den bloedsomloop:</p>
<lg type="poem">
<l>‘That swift as quicksilver, it courses through</l>
<l>The natural gates and alleys of the body.’</l>
<l rend="; 2tab">- ‘Hamlet.’</l>
<l>&nbsp;</l>
<l rend="; 1tab">- ‘Make thick my blood:</l>
<l>Stop up the access and passage to remorse.’</l>
<l rend="; 2tab">- ‘Macbeth.’</l>
<l>‘The spring, the head, the fountain of your blood</l>
<l>Is stopped; the very source of it is stopped.’</l>
<l rend="; 2tab">- ‘Macbeth.’</l>
</lg>
<p>Maar eerst in 1619 kwam Harvey tot de ontdekking der feiten waarop zijne theorie gebouwd is; men beweert dat Shakespeare de theorie van Hippocrates volgt, welke leert, dat de aderen, de eenige bloedvaten, met de lever in verbinding staan; de slagaderen met het hart. Rabelais schijnt ook dit denkbeeld te zijn toegedaan. Men mag echter met grond betwijfelen of Shakespeare wel ooit deze schrijvers gelezen heeft; Bacon daarentegen, was zeer zeker vertrouwd met Rabelais' geschriften, even als met die van Hippocrates, Galeen, Paracelsus en andere schrijvers, waarop in de treurspelen gezinspeeld wordt.</p>
<p>10. Van Shakespeare zijn noch lof- noch treurdichten op zijn tijdgenooten bekend. Dit feit is niet zonder beteekenis. Wanneer hij werkelijk de schrijver is van de vleiende dichtregels op koningin Elizabeth, welke in ‘Midsummer Night's Dream’ voorkomen, wanneer hij werkelijk de schrijver is der schoone woorden tot haar gericht in ‘Henry VIII,’ waarom heeft hij dan niet een traan van droefenis geplengd op het graf van zijne koningin? Dit was bovendien een gebruik,
<pb n="858"/>waarvan niemand, die aanspraak maakte op den titel van dichter, afweek. Ten aanzien van Bacon ligt de reden, waarom hij op dit punt in gebreke bleef, voor de hand. Ten eerste strookte het niet met de bekende richting van zijn letterkundige werkzaamheid; ten tweede verheerlijkte hij de nagedachtenis van de koningin in zijn ‘In Felicem Memoriam Elizabethae;’ een werk, dat elke dichterlijke ontboezeming van zijn kant overbodig maakte.</p>
<p>11. Omstreeks 1610, verliet Shakespeare Londen, om zich voor goed te vestigen te Stratford. In 1611 verschenen voor de eerste maal: ‘The Winter's Tale,’ ‘The Tempest,’ en ‘Othello,’ in 1613 ‘Henry VIII.’ Korten tijd daarna werd Bacon benoemd tot <hi rend="spat">Attorney</hi>-<hi rend="spat">Generaal</hi>, een ambt, dat al zijn tijd in beslag nam. 't Mag minstens opmerkelijk heeten, dat van dit oogenblik Shakespeares dichterlijke ader plotseling opgedroogd schijnt, althans Henry VIII was zijn laatste treurspel.</p>
<p>12. De overeenstemming van gedachten, beelden en uitdrukkingen bij Shakespeare en Bacon is in 't oogloopend sterk. Zonder iets af te dingen op de waarheid van het gezegde: <hi rend="spat">Les beaux esprits se rencontrent</hi>, klinkt het wel wat ongerijmd die overeenkomst te stellen, louter op rekening van het <hi rend="spat">toeval</hi>. Men zal althans bezwaarlijk twee andere schrijvers kunnen noemen, bij wie de gelijkheid van opvatting en vorm zoo sprekend is. Ik laat hier eenige voorbeelden volgen:</p>
<p>In ‘The Advancement of Learning’ leest men:
<q rend="bq">‘I set down the character and reputation, the rather because they have certain tides and seasons, which, if they be not taken in due time, are difficult to be recovered, it being extremely hard to restore a falling reputation.’</q></p>
<p>In ‘Julius Caesar,’ bedr. IV, tooneel 4:</p>
<lg type="poem">
<l>‘There is a tide in the affairs of men,</l>
<l>Which, taken at the flood, leads on to fortune;</l>
<l>Omitted, all the voyage of their life</l>
<l>Is bound in shallows, and in miseries.’</l>
</lg>
<pb n="859"/>
<p>In ‘The Interpretation of Nature:’
<q rend="bq">‘Yet evermore it must be remembered that the least part of knowledge passed to man by this so large a charter from God, must be subject to that use for which God hath granted it; which is the benefit and relief of the state and society of man.’</q></p>
<p>In ‘Measure for Measure,’ bedr. 1., tooneel 1:</p>
<lg type="poem">
<l rend="; 1tab">‘Nature never lends</l>
<l>The smallest scruple of her excellence,</l>
<l>But, like a thrifty goddess, she determines</l>
<l>Herself the glory of a creditor, -</l>
<l>Both thanks and use.’</l>
</lg>
<p>In ‘Sylva Sylvarum:’
<q rend="bq">‘There was an Egyptian soothsayer, that made Antonius believe that his genius (which otherwise was brave and confident) was, in the presence of Octavianus Caesar, poor and cowardly: and therefore he advised him to absent himself as much as he could, and remove far from him. The soothsayer was thought to be suborned by Cleopatra, to make him live in Egypt, and other remote places from Rome: howsoever, the conceit of a predominant or mastering spirit of one man over another, is ancient, and received still, even in vulgar opinion.’</q></p>
<p>In ‘Macbeth,’ bedr. III, tooneel I:</p>
<lg type="poem">
<l rend="; 1tab">‘Our fears in Banquo</l>
<l>Stick deep; and in his royalty of nature</l>
<l>Reigns that which would be fear'd; 'tis much he dares;</l>
<l>And, to that dauntless temper of his mind,</l>
<l>He hath a wisdom that doth guide his valour</l>
<l>To act in safety. There is none but he</l>
<l>Whose being I do fear; and, under him,</l>
<l>My Genius is rebuk'd; as, it is said,</l>
<l>Mark Antony's was by Caesar's.’</l>
</lg>
<pb n="860"/>
<p>In de ‘Advancement of Learning,’ legt Bacon Aristoteles de woorden in den mond: ‘Young men are not fit auditors of moral philosophy,’ because ‘they are not settled from the boiling heat of their affections.’</p>
<p>In ‘Troilus and Cressida,’ bedr. II. tooneel II, komt de volzin voor:</p>
<lg type="poem">
<l rend="; 1tab">‘Not much</l>
<l>Unlike young men, whom Aristotle thought</l>
<l>Unfit to hear moral philosophy.’</l>
</lg>
<p>Volgens <hi rend="spat">Spedding</hi> spreekt Aristoteles alleen van ‘political philosophy;’ Bacon zou dus minder juist hebben geciteerd. Vreemd, dat Shakespeare dezelfde vergissing begaat! Het is mogelijk dat Bacons ‘Advancement of Learning’ hem bekend geweest is, daar het werk twee jaren vóór ‘Troilus and Cresida het licht zag, - waarschijnlijk is 't echter niet.</p>
<p>&nbsp;</p>
<p>Genoeg, meer dan genoeg, al is de stoffe lang niet uitgeput, om het vermoeden te logenstraffen, als grondden de ‘twijfelaars’ in Shakespeares genie, hunne leer enkel op een kunstig samenstel van belachelijke hypothesen en spitsvondigheden. Voor wij evenwel der partij van het behoud het woord leenen, nog een enkel woord omtrent de vraag: waarom Bacon zich nimmer als de dichter der treurspelen zou hebben bekend gemaakt.</p>
<p>Onder de regeering van Elizabeth en Jacobus was het zeer geraden het ‘hooren, zien en <hi rend="spat">zwijgen</hi>’ in toepassing te brengen, en achtte men</p>
<lg type="poem">
<l>‘hem voor wijs, die vingher op den mont leit;’</l>
</lg>
<p>gelijk Vondel zich uitdrukt.</p>
<p>Bovendien, stonden tooneelschrijvers en dichters niet bijster hoog aangeschreven. Wat is dus natuurlijker dan dat Bacon schroomde zich op een lijn geplaatst te zien met arme drommels, die schreven voor den kost, Bacon, wiens gansche leven vooral ook een streven is geweest naar aanzien en vermogen? En toen hij eens het doel, dat hij zich voorstelde, bereikt had en zich verheugen mocht in een ambt, dat on-<pb n="861"/>der de gewichtigste geteld werd in den lande, bleven de redenen, waarom hij zich vroeger achter den naam van Shakespeare verscholen had, van kracht. Voor 't overige zou 't volstrekt niet vreemd zijn, wanneer een man als Bacon meer gewicht hechtte aan zijn wetenschappelijke werken dan aan ‘these models, these recreations,’ gelijk hij zelf zegt, en dus den roem, dien hij als schrijver der treurspelen zou inoogsten, minder hoog schatte. Zou het bovendien niet aanleiding geven tot alles behalve eervolle gevolgtrekkingen - wellicht een minder verkieslijke opschudding verwekken, wanneer hij plotseling het masker afwierp, om de rechten op te eischen, waarvan hij gedurende zoo vele jaren vrijwillig afstand had gedaan?</p>
<p>Ondanks de belofte, mij niet in het geschil te mengen, waag ik de bewering, dat op de waarde dezer bewijsgronden wel iets af te dingen valt.</p>
<p>Intusschen zij opgemerkt, dat het nog niemand gelukt is de bewijzen van den hoogleeraar <hi rend="spat">Holmes</hi> te ontzenuwen. Aan de gronden, waarop men zijn stellingen hier en daar in kleinere geschriften heeft bestreden, ontleen ik het volgende:</p>
<p>1. De wijze waarop men met de nagedachtenis van een groot man rondsolt, heeft ons pijnlijk getroffen. Niet zonder leedwezen maken wij gewag van de pogingen, door sommigen aangewend, om Shakespeare te doemen tot vergetelheid.</p>
<p>Men ontzegt hem genie, talent, vernuft, geest - om tot het besluit te kunnen komen, dat de eenvoudige tooneelspeler onmogelijk in staat is geweest de grootsche scheppingen voort te brengen, waarvoor wij, verblinden, meenden hem dankbaar te moeten zijn. Voorwaar, een schoon model voor eene thesis! Zijne verheven onverschilligheid omtrent het lot zijner geesteskinderen, het gezond verstand, dat hij getoond heeft te bezitten, waar 't de regeling gold van zaken uit het practische leven, wordt geoordeeld niet gepaard te kunnen gaan met een bij uitstek genialen, met een nooit overtroffen dichterlijken geest. Het feit, dat jacht naar roem hem vreemd was, wordt door zijne tegenstanders aangemerkt als een bewijs, dat hij geen roem verdiend heeft; - kinderachtige, dwaze gevolgtrekking! De bezieling van den geboren kunstenaar wordt hem ontzegd, let wel: omdat hij geen academische opleiding genoten heeft - geen lid geweest is van de een of andere letterkundige bent. Neem
<pb n="862"/>voor een oogenblik aan, dat Julius Caesar niet is geweest de veroveraar van Gallië, niet de vernuftige wetgever, niet de hervormer der kalender, ontzeg hem al zijne grootsche daden en werken - en ruk hem dan van 't voetstuk, waarop de domme menigte hem, den kleinzielige, gesteld heeft, - en gij zult doen wat <hi rend="spat">Holmes</hi> en zijn partijgenooten met Shakespeare gedaan hebben!</p>
<p>2. Wat aangenomen wordt als een voldongen feit is vaak niet meer dan hoogstens een <hi rend="spat">hypothese</hi>. De waarde, die men bijv. toekent aan de uitgave van 1623, de herziening der uitgave enz., is niet boven bedenking verheven.</p>
<p>3. Shakespeares handschriften, welke in 't bezit waren der tooneelbesturen, zijn zeer waarschijnlijk verloren gegaan bij den brand, die de twee schouwburgen, waaraan hij verbonden is geweest, in de asch heeft gelegd.</p>
<p>4. In Bacons werken vinden we van Ben Jonson, Edmond Spencer, Christoforus Marlowe en andere beroemde personen zijner eeuw, evenmin gewag gemaakt als van Shakespeare.</p>
<p>5. Van treffende overeenstemming in gedachtenuiting enz, vindt men bij andere schrijvers zoo goed voorbeelden als bij Bacon en Shakespeare.</p>
<p>6. Niemand bewaarde met meer zorg al wat hij schreef, tot zelfs strookjes papier met aanteekeningen, dan Bacon. Hij was in dit opzicht de tegenvoeter van Shakespeare. Nooit heeft Bacon ook maar gezinspeeld op andere werken, die hij geschreven zou hebben, als die, welke onder zijn naam verschenen. Evenmin heeft Shakespeare zich ooit een woord laten ontvallen, dat den schijn op hem laden moest van zich dichterrechten toe te eigenen, die hem niet toekwamen.</p>
<p>7. Eene bekendheid met de lagere sfeeren der menschenmaatschappij, zooals die blijkt uit zoo menig tooneel der treurspelen, kan het deel niet geweest zijn van Bacon, omdat hem de eenige leermeesteres daartoe, de ondervinding, ontbrak.</p>
<p>8. 't Zij toegegeven, dat in de letterkunde meer voorbeelden zijn aan te wijzen van mannen, die geschitterd hebben in verschillende, oogenschijnlijk tegenstrijdige vakken van wetenschap en kunst. Nergens evenwel treffen wij een man aan, die zich een wereldberoemden naam verworven heeft én als wijsgeer - én als dichter.</p>
<p>9. Evenzoo zoeken wij vergeefs naar den schrijver, die
<pb n="863"/>zich meester toont in twee zoo geheel van elkander verschillende stijlen, als die van Shakespeare en van Bacon.</p>
<p>10 Wanneer wij ons het beeld van Shakespeare voor 't geheugen roepen, denken wij niet aan een Emerson of een Carlyle; niet aan den getabberden geleerde of wijsgeer uit het stoffige studeervertrek. Als wij aan Shakespeare denken, dan denken wij aan - - - Shakespeare! Voor hem geldt niet de maatstaf, waarmede wij anderen meten; - hij staat alleen, op zich zelf in de geschiedenis van de ontwikkeling des geestes, hij, de van God gezalfde. De geest, die ons tegenstraalt uit elke bladzijde zijner werken, is de geest van het genie - en, waarom, wanneer wij het genie van den schepper dezer gewrochten niet in twijfel trekken, waarom aan dat genie dan den weg voorgeschreven, dien het bewandelen moet, op straffe van ongenade?</p>
<p>De goden verbazen zich niet over de werken, die zij voortbrengen; evenmin hechten wij, stervelingen, waarde aan 't geen zonder inspanning door ons gedaan wordt. En zou 't dan niet in strijd zijn met de almacht van een Shakespeare, wanneer wij hem hadden zien zorg dragen voor de instandhouding en - voor de verbreiding van eigen roem?</p>
<p>11. Zijn tijdgenooten hebben hem ruimschoots toegejuicht. Het allereerst (1591) vinden we van hem melding gemaakt door Spencer, in ‘The Teares of the Muses.’</p>
<lg type="poem">
<l>‘And he, the man whom Nature self had made</l>
<l rend="; 1tab">To mock herself, and Truth to imitate,</l>
<l>With kindly counter under mimic shade,</l>
<l rend="; 1tab">Our pleasant Willy, Ah! is dead of late:</l>
<l>With whom all ioy and iolly meriment</l>
<l rend="; 1tab">Is also deaded, and in dolour drent.’</l>
</lg>
<p>Dat deze regels inderdaad met het oog op Shakespeare werden gedicht, is aan geen twijfel onderhevig. Zie ten overvloede: Charles Knight's ‘Life of Shakespeare,’ 1843, bld. 342-348.</p>
<p>John Webster zegt, in het voorbericht van zijn tooneelstuk ‘The Withe Devil’, 1612:</p>
<p>‘De laster is de gezworen vriend der onwetendheid; wat mij betreft, het is mij altijd een genot geweest het goede
<pb n="864"/>in de werken van anderen te waardeeren - met name in die van Chapman - - - en in de overschoone gewrochten van Shakespeare, Decker en Heywood.’ (John Webster's werken. Londen, 1857; dl. II.)</p>
<p>Ben Jonsons lofrede op Shakespeare, voor 't eerst verschenen in de folio-uitgave van 1623, is van algemeene bekendheid. In een zijner prozawerken herdenkt Jonson bovendien den vriend zijner jeugd in even hartelijke als welgekozen woorden.</p>
<p>Maar we kunnen niet alle schrijvers aanhalen, die onzen held, als om strijd een lauwerkrans gevlochten hebben. Welke dichter van naam heeft zich niet gelukkig geacht, den ‘meester’ in eenige dichtregelen te mogen verheerlijken? Ten slotte nog twee voorbeelden van zeer oude dagteekening:</p>
<lg type="poem">
<l>‘And Shakespeare, thou whose hony-flowing vaine</l>
<l>(Pleasing the world) thy praises doth obtaine,</l>
<l>Whose <hi rend="spat">Venus</hi> and whose <hi rend="spat">Lucrece</hi> (sweete and chaste)</l>
<l>Thy name in fame's immortal booke have plac't,</l>
<l>Live ever you; at least, in fame live ever!</l>
<l>Well may the bodye die, but fame dies never.’</l>
<l>&nbsp;</l>
<l>- (Richard Barnefeild, ‘Poems in Divers Humors,’ 1598)</l>
</lg>
<lg type="poem">
<head>To our English Terence, Mr. William Shake-spere.</head>
<l>‘Some say, good Will, which I in sport do sing,</l>
<l>Hadst thou not plaid some <hi rend="spat">Kingly</hi> parts in sport,</l>
<l>Thou hadst been a companion for a King,</l>
<l>And been a King among the meaner sort.’</l>
<l>&nbsp;</l>
<l>Sir John Davies, in zijn ‘Scourge of Folly,’ (1611-14);</l>
</lg>
<p>Getuigt het niet van weergalooze oppervlakkigheid, ja, van verregaande roekeloosheid, al deze mannen, die zich geroepen achtten, het genie van Shakespeare in hunne werken te vereeuwigen, van blinde dweepzucht te beschuldigen?</p>
<p>Of zouden zij wellicht de handen in een hebben geslagen om Shakespeare te verheffen ten koste van een ander - en het nageslacht te misleiden? Beide onderstellingen druischen immers lijnrecht in tegen ons gezond verstand?</p>
<pb n="865"/>
<p>12. Shakespeare geeft in zijne scheppingen blijk van diepe geleerdheid, 't zij toegegeven; tòch levert menige bladzijde der treurspelen voorbeelden, dat hij niet gewaarborgd was tegen vergissingen. In ‘Julius Caesar’ wordt gesproken van schoorsteenen in de huizen der Romeinen, en van den ‘eternal devil,’ op een wijze, die gansch in strijd is met de klassieke opvatting. In ‘The Tempest’ heet Bohemen een zeemogendheid, enz. Is 't niet in de hoogste mate oppervlakkig te veronderstellen, dat Bacon zulke ongerijmdheden zou neerschrijven?</p>
<p>&nbsp;</p>
<p>De partijen in het Shakespeare-Bacon geding staan, zooals gebleken is, scherp tegenover elkaar. Voert de eene partij in hare bewijsvoering een zeker feit aan of kiest zij een zeker gezichtspunt, dan wordt de juistheid er van door de andere terstond ontkend. En hoewel er aan eene stellige uitspraak vooreerst wel niet te denken valt - daar de opvattingen aan beide zijden meerendeels steunen op onvolledige berichten en min betrouwbare hypothesen - zal er, vrees ik, nog heel wat geschreven en gewreven worden, eer de strijders elkander een poosje verademing gunnen. Het is zeker gansch niet onbelangrijk, met zekerheid te kunnen bepalen, welke groote geest der zeventiende eeuw recht heeft op onzen dank, op onze vereering; - maar zoolang de sluier, die Shakespeares levensgeschiedenis grootendeels voor ons oog bedekt, niet geheel is opgelicht; zoolang de aanhangers van Bacon hunne meening niet op hechtere grondslagen steunen; zoolang zal 't ijdel zijn te twisten over de vraag of de tooneelspeler van Stradford dan wel een ander als de schepper der edele en veredelende gewrochten moet worden aangemerkt.</p>
<p>En, in den fellen strijd om den <hi rend="spat">naam</hi> van den dichter, geraken zijne <hi rend="spat">werken</hi> zoo licht op den achtergrond. Dat we daarom steeds de woorden in herinnering houden, door Jonson in de folio-uitgave tegenover Shakespeares beeltenis geschreven:</p>
<lg type="poem">
<l rend="; 1tab">‘Reader, look,</l>
<l>Not on his Picture, but his Book.’</l>
</lg>
</div>
<div type="chapter">
<interpGrp>
<interp type="primair" value="deve004"/>
</interpGrp>
<pb n="866"/>
<head rend="h3">Christoph Battiscombe.
<lb/>
Door Dr. L.W. van Deventer.<note n="1)" place="foot">Een tiental regels over dezen Battiscombe hoeft aanleiding gegeven tot deze romantische episode. Die regels zijn te vinden in Macaulay's Geschiedenis van Engeland (Ch. V, omstreeks het eind).</note></head>
<head rend="h4">I.</head>
<p>Lezer! wanneer ge, in uw geliefkoosd koffiehuis, met welbehagen uw oogen laat rondweiden over de schitterende gasvlammen, de gezellige tafeltjes, de coquette buffetjuffrouw, etcetera, - wanneer uw gehoor wordt gestreeld door het geklikklak der biljartballen, en uw neus door den geur van hetgeen de gedienstige Jan u heeft voorgezet, - denkt ge dan niet wel eens, dat onze negentiende eeuw, hoe diep ook van den Gouden Leeftijd verbasterd, toch ook wel sommige dingen voor heeft boven den tijd, toen Adam het hof maakte aan zijn ‘manninne’? Me dunkt, - als ge <hi rend="spat">habitué</hi> zijt van een goed koffiehuis, moeten dergelijke gedachten wel eens bij u zijn opgekomen; maar als ge dan tevens u verbeeldt, dat die soort van lokalen eerst van den allerlaatsten tijd dagteekenen, <hi rend="spat">dan</hi> vergist ge u zeer. Huizen, waar fatsoenlijke mannen zich kunnen overgeven aan het genot van koffie, tabak en conversatie, waren, ruim honderd jaar gele-<pb n="867"/>den, reeds in alle groote steden van het beschaafde Europa te vinden, en in Londen reeds in de tweede helft der zeventiende eeuw. Trouwens, na Constantinopel was Londen in de laatste jaren der Stuarts de grootste (althans bevolktste) stad van ons werelddeel. Het bevolkingscijfer overtrof reeds het half millioen; en die ingezetenen woonden slechts voor een klein gedeelte buiten de eigenlijke stad (de <hi rend="spat">City</hi>). De eenige belangrijke voorsteden waren destijds Westminster en Southwark, welke laatste door slechts <hi rend="spat">een</hi> brug (de leelijke, sinds lang verdwenen <hi rend="spat">Old London Bridge</hi>) met de City samenhing.</p>
<p>Dat <hi rend="spat">eigenlijke</hi> Londen was toen niet, gelijk thans, een stad, die, op de manier van het tegenwoordige Batavia, hoofdzakelijk dient voor pakhuizen, kantoren, enz. Neen! 't was de rijke, dichtbewoonde verblijfplaats der voornaamste vertegenwoordigers van een handel, die, nergens ter wereld overtroffen, door den Amsterdamschen alleen bijna werd geevenaard. De groote en kleine heeren, wien het bovenal om de nabijheid van het hof in Westminster (het paleis Whitehall) te doen was, woonden meestal in die aanzienlijke voorstad; maar overigens was de City het brandpunt, waar de stralen van rijkdom, vernuft en veelzijdige ontwikkeling uit het gansche koninkrijk zich vereenigden. Dit zal niemand verwonderen, die weet, dat Bristol, destijds de tweede stad van Engeland, in bevolking door de hoofdstad 17 à 18 maal werd overtroffen. In 1685 (het tijdperk van ons verhaal) bezat Londen twee voorrechten, die waarschijnlijk nog geen enkele andere stad in Europa genoot: het werd in donkere nachten tot middernacht, zij het dan ook zeer gebrekkig, verlicht; en het was met de voornaamste steden van het land verbonden door een soort van primitieve diligences.</p>
<p>Zoodanig was de stad, waarheen ik den lezer vriendelijk verzoek mij in gedachte te willen volgen. 't Is Zaterdag, de 13<hi rend="sup">de</hi> Juni 1685. De zon is al lang ondergegaan; maar de straks vermelde lantarens branden niet: men vindt het op zulke lange dagen niet de moeite waard, ze aan te steken. <hi rend="spat">Fleetstreet</hi>, die overdag zoo levendige straat, is stil geworden; en die haar nog betreden, zijn meestal gauwdieven, lichtekooien, of baldadige jongelieden van aanzien, die, bij het schier volslagen gemis van politie, straffeloos zich aan
<pb n="868"/>allerlei straatschenderijen, ja erger dan dat, kunnen schuldig maken. Onder de vele reusachtige, vaak door pilaren gestutte uithangborden, die spookachtig afsteken tegen de grijze wolken van den somberen hemel, trekt er een onze aandacht, waar een man te paard op staat afgebeeld, dien we, hadde hij niet bloote voeten met sandalen, geneigd zouden zijn voor een modernen kurassier te houden. In waarheid echter verbeeldt dat gehelmd personage, blijkens het onderschrift, een Romein, misschien wel den grooten overwinnaar van Zama. Tevens blijkt uit het onderschrift, dat Scipio, of wie dan ook, zijn naam leent aan een <hi rend="spat">koffiehuis</hi>. Nu, lezer, zal het u duidelijk zijn, waarom juist <hi rend="spat">koffiehuizen</hi> mij een aanloopje hebben verschaft voor mijn verhaal. Ik hoop, dat ik mij hierdoor heb gezuiverd van den blaam der vergezochtheid, waarvan zoo menig auteur van het ‘jonge Nederland’ geenszins valt vrij te pleiten.</p>
<p>De huisdeur staat op een kier; zoodat we ongemerkt kunnen binnentreden. Gebruik makende van die gelegenheid om onze nieuwsgierigheid te bevredigen, zetten we den voet in een breeden gang, die op een eikenhouten deur uitloopt. Den knop van die deur draaien we zachtkens om; en onze eerste beweging is een onwillekeurig terugdeinzen. Uit de frissche buitenlucht komende, worden we bijna verstikt door den walm van tabaksrook en van een dozijn waskaarsen, die aan de ruime gelagkamer een licht verschaffen, juist voldoende om ons een twintigtal, aan kleine tafels zittende mannen te doen onderscheiden, waarvan de meeste hartige trekken doen aan Goudsche en andere pijpen. De een heeft een geurig kop koffie, een ander een kroes Porter, maar niemand sterken drank vóór zich staan. 't Lijkt wel een ongegeneerd soort van vergadering; want er wordt druk en ernstig geredeneerd. Daar we onzichtbaar zijn, blijven de vrienden ongestoord doorpraten.</p>
<p>‘Je hoeft er niet aan te twijfelen:’ - zegt een hunner - ‘Whitehall is in rep en roer; en je zult gauw dingen hooren, waarvan je de haren te berge rijzen.’</p>
<p>‘Daar zou een zware wijs op gaan,’ - valt een snaak in - ‘ten minste bij ons, gelukkige bezitters van Fransche pruiken. Of meen je misschien, dat de pruik mee omhoog zou gaan?’</p>
<pb n="869"/>
<p>Sommigen lachten; maar de meeste gezichten bleven strak. De eerste spreker hervatte:</p>
<p>‘Ik geloof niet, dat het Monmouth zal gelukken, den koning beentje te lichten. De Torys zullen allemaal ééne lijn trekken “voor vorst en vaderland”, zooals die heeren dat noemen.’</p>
<p>‘Dat neem ik nog zoo gaaf niet aan. In ieder geval zijn er bij ons in 't Westen niet veel Torys; en ik geloof, dat Monmouth <hi rend="spat">daar</hi> ten minste op veel bijval mag rekenen.’</p>
<p>De laatste spreker was een jonkman, met een diepdenkend gelaat, wiens vurige, zwarte oogen van de levendigste deelneming in het gesprokene getuigden. Hij droeg zijn natuurlijk, donkerbruin krulhaar en een fijn kneveltje, dat hem zeer goed stond.</p>
<p>‘Ja, mijnheer Battiscombe! dat geloof ik ook. Monmouth wist wel, wat hij deed, toen hij juist <hi rend="spat">daar</hi> landde. Maar Dorset en Devonshire zijn heel Engeland niet; en de Whigs zijn te veel aan lager wal geraakt, om veel d'r staart te kunnen roeren, daargelaten dat de meesten misschien niet eens met Monmouth ingenomen zijn.’</p>
<p>‘Monmouth’ - hernam Battiscombe - ‘is een man, die in de Nederlanden en in Schotland bewezen heeft, dat hij een zeer goed veldheer is, en die zich bij ons in 't Westen zóó bemind heeft weten te maken, als alleen mogelijk is voor een man, die hart heeft voor zijn minderen.’</p>
<p>‘Daarbij komt,’ - viel een nieuw spreker in - ‘dat hij een gezworen vijand is van den Paus en de heele santekraam van de Papisten.’</p>
<p>‘Hm!’ - bromde de eerste spreker - ‘Of zoo'n losbol, als Monmouth, de rechte kampvechter is voor het Protestantisme, dat is de vraag. Maar dat hij zich zoo <hi rend="spat">voordoet</hi>, is heel natuurlijk: 't is zijn eenige kans op succes.’</p>
<p>‘In ieder geval’ - sprak Battiscombe - ‘is hij een heel ander mensch als zijn oom, de koning. Zijn gebreken zijn niet van dien aard, dat ze hem zullen verhinderen om ons te verlossen van een dwingelandij, die hoe langer hoe erger wordt. Men moet een koningszoon, die aan zooveel verleiding bloot staat, wat door de vingers zien.’</p>
<p>‘Zeer tot je dienst; maar ik zie niet in, dat hij, <hi rend="spat">qua</hi> bastaard van Karel II, het recht zou hebben om vrouw en kin-<pb n="870"/>deren op ons eiland achter te laten, en in den Haag en Brussel jaren lang het met een andere vrouw te houden.’</p>
<p>‘Dat zullen we nu maar daarlaten. Maar wat zijn geboorte betreft, - 't schijnt, dat Monmouth's moeder met koning Karel wel heimelijk, maar toch wettig is getrouwd geweest.’</p>
<p>‘Dat kan je begrijpen! Daar was Karel Stuart net de rechte voor! Zich levenslang te verbinden aan een avonturierster zonder afkomst of fortuin, alleen om d'r mooie gezichtje!’</p>
<p>‘Nu!’ - viel een nieuw spreker in - ‘voor een mooi gezichtje had hij anders nog al wat over. Die arme koningin heeft al wat te lijden gehad van de concurrentie! Vooral die madam Carwell<note n="1)" place="foot">Spotnaam van Louise de Kérouailles. Die dame, een geheim agent van Lodewijk XIV, werd, kort na haar eerste verschijnen op Whitehall, Karel's Sultane Favorite, met den titel van hertogin van Portsmouth.</note> heeft wat op d'r geweten!’</p>
<p>‘Dat kan niet waar zijn,’ - riep de boven aangehaalde snaak: - ‘Hoe kan iemand iets op z'n geweten hebben, die er in 't geheel geen conscientie op nahoudt?!’</p>
<p>Sommigen lachten; maar Battiscombe hervatte, ernstig:</p>
<p>‘Het private leven van Karel Stuart gaat ons niet aan, en dat van Jacobus evenmin. 't Zijn heel andere grieven, die we tegen hem hebben. Als hij koning blijft, is het gedaan met onzen godsdienst, onze vrijheid en onze rust.’</p>
<p>‘Bravo!’ - klonk het nu van uit een verwijderden leuningstoel, waar de eigenaar van het lokaal in troonde - <hi rend="spat">Zoo</hi> mag ik het hooren! Ik heb van mijn familie in Schotland zóó veel gehoord van Jacobus z'n stukjes, toen hij daar onderkoning was, dat ik hem tot het ergste in staat reken.’</p>
<p>‘En’ - viel een ander in - ‘in die weinige maanden dat hij koning is, hebben we den aap al aardig uit de mouw zien komen. Z'n broer was amper begraven, toen hij dien bloedhond van een Jeffreys Pair en ik weet al niet wat maakte. Alsof het opperrechterschap nog niet mooi genoeg was voor zoo'n smeerlap!’</p>
<p>Met de rechtervuist op de tafel slaande, hernam Battiscombe:</p>
<p>‘Wat moet er van ons land worden, als we zulke onmenschen tot regeerders hebben?!’</p>
<pb n="871"/>
<p>‘God geve,’ - riep de waard - ‘dat Argyle in Schotland slagen mag,<note n="1)" place="foot">Archibald Campbell, graaf van Argyle, een der voorvaders van Victoria's schoonzoon, Lorne, had, als balling in Friesland wonende, besloten, een inval in Schotland te doen. Weinige dagen vóór Monmouth was hij het Vlie uitgezeild; en tijdens ons koffiepraatje schermutselde hij in zijn stamland, Argyleshire.</note> en Monmouth in Engeland!’</p>
<p>‘Dat zij zoo!’ - riep Battiscombe - ‘En met dien heilwensch neem ik van avond afscheid.’</p>
<p>Hij was opgestaan, betaalde zijn koffie-<hi rend="spat">penny</hi>, groette het gezelschap, en vertrok.</p>
<p>'t Was een geluk, dat hij goede oogen had; zoodat hij, ofschoon verstoken van een zaklantaarn, evenwel ongedeerd den korten afstand aflegde, die het koffiehuis scheidde van zijn woning. Die woning was de vermaarde <hi rend="spat">Temple</hi>, gelegen aan het uiteinde van Fleetstreet, waar die hartader van Londen door een oude, nog heden bestaande poort (<hi rend="spat">Temple Bar</hi>) van Westminster wordt gescheiden. Oorspronkelijk een Tempelierenklooster, diende die eerwaardige reeks van gebouwen toen, gelijk nog heden, voor rechtsacademie of liever woning en studeerplaats van beoefenaars van het rechtswezen. Door een doolhof van binnenplaatsen, kruisgangen en steenen trappen, bereikte Battiscombe ten laatste een lage, doch zware deur, waarvóór hij stil hield. Hij haalde een sleutel uit zijn zak, opende en trad binnen. Met behulp van een tondeldoos, maakte hij vuur; waarop hij een kaars aanstak, en vóór een kleine, antieke tafel plaats nam.</p>
<p>'t Was een der voormalige kloostercellen, die den jongen student tot slaap- en studeerkamer strekte. Hoe ijverig hij anders ook placht te zijn voor zijn studie, ditmaal hadden de boeken en schrifturen, waar zijn tafel mee bedekt was, hun aantrekkingskracht voor hem verloren. Met de armen over de borst gekruist, staarde hij, in gedachten verzonken, vóór zich. Hij vergat alles om zich heen.</p>
<p>Christoph Battiscombe was het eenig kind van een rijke en aanzienlijke weduwe te Lyme (eigenlijk Lyme Regis), een nietig stadje, aan de kust van het graafschap Dorset, bij de grens van het romantische, om zijn Italiaansch klimaat beroemde Devonshire. Daar was ze na den dood van haar echtvriend gaan wonen, om de schoone omstreken en de frissche
<pb n="872"/>zeelucht te genieten. Vroeger woonde ze te Dorchester, de kleine, maar aristocratische hoofdstad van het graafschap, waar haar man de gewichtige betrekking van Sheriff had bekleed. Zijn opvolger was een jong mensch van aanzien, die een Pair tot oom had. Christoph, die daar veel aan huis kwam, had zich meer en meer aangetrokken gevoeld door het gezelschap van des Sheriffs eenige zuster. De bekoorlijke Alice had hem innig lief gekregen; en toen hij het laatst een bezoek bracht aan Dorchester, had haar broeder, die, daar beider ouders waren overleden, haar voogd was, in de verloving der jonge lieden toegestemd, hoewel hij een Tory was, en Christoph geen geheim maakte van zijn liberalisme. De jonge Sheriff was echter te goedhartig en te verlicht, om te weigeren, zijn zuster, de eenige bloedverwant, voor wie hij sympathie had, gelukkig te maken met een jonkman, wiens edele inborst en meer dan gewone gaven hij had leeren hoogachten en waardeeren. Daarbij kwam, dat de tweeëntwintigjarige Christoph (naar Macaulay's getuigenis) te Dorchester als het toonbeeld van een welopgevoed <hi rend="spat">gentleman</hi> werd beschouwd. Wel speet het Richard Thurlow, dat zijn aanstaande zwager een Presbyteriaan was; maar zijn gehechtheid aan de Staatskerk ging niet zóóver, dat ze hem laag deed neerzien op die Protestanten, die van geen hiërarchie wilden hooren. Zijn Toryïsme was veeleer het gevolg van familie-overlevering dan van overtuiging; en hij verfoeide de buitensporigheden der Torys evenzeer als die der Whigs.</p>
<p>Van die beide uitersten hadden de laatste jaren maar al te treffende voorbeelden opgeleverd. De gerechtelijke moord van den Catholieken graaf van Stafford was het gevolg geweest van valsche beschuldigingen, door gewetenlooze Whigs ingebracht. Andere Whigs hadden deelgenomen aan ‘het Roggehuis-komplot,’ ten doel hebbend, koning Karel en zijn broeder, bij hun terugkeer van de wedrennen te Newmarket, onderweg te overvallen en te dooden. Deze misdaden evenwel waren opgewogen door gruwelijke en schreeuwend onrechtvaardige vervolgingen tegen Whigs en Dissenters. Mannen, die Groot-Brittanje tot sieraad strekten, bij voorbeeld de edele vaderlander Willem Russell, waren op het schavot gestorven, anderen door wanhoop gedreven om een toevlucht te zoeken op het vasteland.</p>
<pb n="873"/>
<p>Tot deze laatste categorie behoorde Monmouth. Terwijl Karel I door de omwentelingsmannen werd gevangen gehouden, had zijn oudste zoon te 's Gravenhage een gastvrij onthaal gevonden bij diens jeugdigen zwager, Willem II. Tijdens die ballingschap had hij kennis gemaakt met een beeldschoon, maar zeer lichtzinnig Engelsch meisje. Lucy Walters hield met verscheiden mannen zeer intiemen omgang; maar ze verzekerde Karel Stuart plechtig, dat het kind, waarvan ze in 1649 te Rotterdam beviel, <hi rend="spat">zijn</hi> kind was. De Engelsche Pretendent schijnt nimmer aan haar geloofwaardigheid te hebben getwijfeld: althans hij erkende het knaapje als zijn zoon, en liet Jacobusje in Frankrijk ‘een gesoigneerde educatie’ geven. Nauwelijks was hij op den troon zijner vaderen hersteld, of hij liet den jongen tot zich komen, gaf hem appartementen op Whitehall, en behandelde hem als een prins van den bloede. Toen de jeugdige gunsteling aan de kinderschoenen ontgroeid was, verschafte zijn koninklijke vader hem de hand van een der rijkste en aanzienlijkste erfdochters in de drie koninkrijken, de erfgename van het Schotsche hertogdom Buccleuch. Was de nieuwe hertog van Monmouth en Buccleuch, Ridder van den Kousenband, enz. enz., die uitstekende onderscheidingen waardig? In de oogen der groote menigte, <hi rend="spat">ja</hi>; want hij was buitengemeen schoon, en wist door een wegsleepende vriendelijkheid aller harten te winnen. Als bevelhebber der hulptroepen, die zijn vader aan Lodewijk XIV zond, om de Vereenigde Provinciën te bestrijden, deed hij zich kennen als een moedig en bekwaam krijgsman; en ook later had hij meer dan eens gelegenheid om zich op het veld van eer te onderscheiden. Maar degelijkheid van karakter moest men bij hem niet zoeken. Hij was in de hoogste mate lichtzinnig en onstandvastig; en wat we in het koffiehuis gehoord hebben omtrent zijn gebrek aan huwelijkstrouw, was maar al te waar. Dat men zich in ‘de Romein’ over dit en
menig ander delicaat punt zoo vrij had uitgelaten, behoeft geen verwondering te baren. Ieder koffiehuis in de groote hoofdstad bezat zijn eigenaardig karakter; en zoo was <hi rend="spat">de Romein</hi>, hoewel voor ieder fatsoenlijk man toegankelijk, inderdaad een soort van vereenigingsgebouw voor Presbyteriaansche Whigs, die hun ontevredenheid met de bestaande orde van zaken wenschten lucht te geven.
<pb n="874"/>Daar, op den bewusten Zaterdagavond, al de aanwezigen elkander gerust konden vertrouwen, hadden ze niet geaarzeld om met krasse woorden te zeggen, wat hun voor den mond kwam. Vooral onze student was niet gewoon, van zijn hart een moordkuil te maken.</p>
<p>Keeren we thans tot Monmouth terug! Toen de vermoedelijke troonsopvolger, de Hertog van York, openlijk tot de Kerk van Rome was overgegaan, begon een oud praatje algemeen verspreid te worden, en onder de talrijke vijanden van het Hof geloof te vinden. Het heette, dat indertijd de twintigjarige Pretendent heimelijk met Lucy Walters getrouwd was, en dat de huwelijksakte in zeker zwart kistje werd bewaard. Was dit leugenachtig sprookje waar geweest, het erfrecht van York (Jacobus) ware dan overgegaan op Monmouth: zoo althans beweerde de groote massa der Whigs. Bij dezen werd Monmouth nu de held van den dag. Hij doorreisde een groot gedeelte des lands, als ware hij een koning, en waagde het zelfs, den dwarsbalk der bastaardij weg te nemen uit zijn wapen, dat nu aan het koninklijke gelijk was. Het landvolk droeg hem op de handen, daar hij het niet versmaadde, aan hun uitspanningen deel te nemen; waarbij hij een behendigheid ten toon spreidde, die hen verrukte. Door deze en andere kunstgrepen werd hij voor zijn oom hoe langer hoe meer geducht. Eindelijk liet hij zich in met een groote samenzwering, die de omverwerping der regeering beoogde. De zaak lekte uit; en Monmouth, hoewel door den koning begenadigd, voelde, dat zijn stelling onhoudbaar was geworden, en nam de wijk naar zijn geboorteland. In den Haag vond hij een hartelijk onthaal bij den prins en de prinses van Oranje. Menigmaal was het Huis ten Bosch getuige van de onovertroffen sierlijkheid, waarmee de hooge gast deel nam aan den Contredans; ja, de prinses versmaadde het niet, hem nu en dan een lesje te geven in de echt-Hollandsche kunst van schaatsenrijden.</p>
<p>Zoo bracht hij een paar jaren door. Reeds had hij gegronde hoop om met vlag en wimpel naar Engeland te kunnen terugkeeren, toen hij, als door een donderslag, getroffen werd door den dood zijns vaders. Prins Willem ried hem, zijn degen te gaan aanbieden aan den Duitschen keizer, die het hard te verantwoorden had tegen de Turken; maar die
<pb n="875"/>even verstandige als welmeenende raad vond geen gehoor. In arren moede vertrok Monmouth naar Brussel, met de baronnes Wentworth, zijn bijzit. Tot dusver had hij steeds geweigerd, gehoor te geven aan de inblazingen van medeuitgewekenen, die hem gouden bergen beloofden, wanneer hij een inval waagde in het Zuidwesten van Engeland. Thans echter, nu die lieden hem minder dan ooit met rust lieten, begon hij voor hun aandrang, waarbij zich nu ook die van Lady Wentworth voegde, te zwichten. Weldra zag men hem te Amsterdam, waar ook de graaf van Argyle en vele andere Schotsche uitgewekenen bijeenkwamen. Er werd besloten, een zestal schepen bij Texel uit te rusten. Met drie daarvan zou Argyle naar Schotland zeilen; en een dag of wat later zou Monmouth met de drie overige koers zetten naar het Zuidwesten van Engeland.</p>
<p>Zoo geschiedde het; en in den morgen van 11 Juni 1685 wierp Monmouth het anker in de haven van Lyme Regis. Aanvankelijk verschrikt, ontving de bevolking van dat plaatsje hem weldra met open armen, en deed de straten weergalmen van de kreten: ‘Leve Monmouth! Leve de Protestantsche godsdienst!’ Nog dien eigen dag werd een Proclamatie afgelezen, waarin Jacobus II werd beschuldigd van zijn broeder te hebben vergiftigd, Londen (in 1666) te hebben in brand gestoken, en nog andere gruweldaden te hebben verricht, waar de man part noch deel aan had. Voorts werd in die oorkonde, door Macaulay te recht een pamphlet van de ergste soort genoemd, beweerd, dat Monmouth de wettigheid van zijn geboorte kon bewijzen, terwijl het aan schitterende beloften geenszins ontbrak. Een vrij Parlement zou Monmouth's recht op den troon onderzoeken; en slechts dan, wanneer die hooge vergadering hem tot koning mocht uitroepen, zou hij den koninklijken titel aannemen. - Dat het toenmalige Parlement niet als de uitdrukking van den volkswil mocht worden beschouwd, was volkomen waar; want bij de verkiezingen waren de handlangers van Jacobus te werk gegaan op een manier, die, zelfs in die tijden van staatkundige verdorvenheid, ongehoord partijdig heeten mocht. De overgroote meerderheid bestond dan ook uit Torys van de meest dweepzieke en slaafsche soort.</p>
<p>Het toeval wilde, dat de burgemeester van Lyme een
<pb n="876"/>Tory van dat allooi was. Niet tevreden met zijn onderhoorigen naar het Oosten en Noorden te sturen, om ‘de welgezinden’ te wapen te roepen, reed hij zelf spoorslags naar het Westen, schreef, zoodra hij den grooten weg van Londen naar 't Zuidwesten had bereikt, een briefje, om den koning het voorgevallene te melden, stuurde daarmee een renbode naar Whitehall, en ijlde naar Exeter, de hoofdstad van Devonshire, om den Lord-Luitenant [Gouverneur] van dat graafschap, den hertog van Albemarle (zoon van den beroemden Monk), tot het nemen van krachtige maatregelen aan te sporen. De renbode bereikte Whitehall in den vroegen morgen van den 13<hi rend="sup">den</hi>, en was dus weinig meer dan een etmaal onderweg, - wat, bij den slechten toestand der toenmalige wegen, buitengewoon snel heeten mocht. In den loop van den dag verspreidde zich het groote nieuws door de geheele hoofdstad; maar Christoph Battiscombe was zoozeer in zijn studie verdiept geweest, dat hij eerst in het koffiehuis werd op de hoogte gebracht.</p>
<p>We keeren terug tot het kloosterachtige vertrek, waar we hem in peinzende houding hebben verlaten. Hij had waarlijk wel stof tot peinzen! Was niet het stadje, waar zijn moeder sinds een paar jaren woonde, het eerste tooneel geworden van een omkeer, waardoor Engeland scheen te zullen verlost worden van ondraaglijke dwingelandij?! Zou hij daarbij lijdelijk blijven? Zou hij rustig blijven voortwroeten in den bestoven doolhof van Parlements-akten en koninklijke besluiten, die in Engeland nog op den huidigen dag de plaats van wetboeken vervangt? Of zou hij naar Dorchester en Lyme snellen, en zich scharen onder de banieren van een man, die, waarin hij ook mocht te kort komen, in Christoph's oogen omstraald was met den aureool van een Godsgezant, geroepen, om de Philistijnen en Amalekieten te verdelgen? Van diens wettig erfrecht was hij geenszins overtuigd; en had hij de bewuste Proclamatie gekend, hij zou hebben begrepen, dat menige daarin vervatte beschuldiging, op zijn zachtst genomen, onbewezen was. Maar aan <hi rend="spat">droit divin</hi> geloofde hij niet; en hij was van oordeel, dat de Heer der Heerscharen de Zijnen ook met onwaardige werktuigen weet te redden. Wat was er voor vrijheidlievende Presbyterianen te wachten van een souverein, die, als onderkoning van Schotland, hun
<pb n="877"/>geestverwanten ten bloede toe had vervolgd? wien het een wellust was geweest, hen te zien folteren op de pijnbank, omdat ze weigerden het hoofd te buigen voor mijter en kromstaf? 't Is waar, - mijter en kromstaf behoorden er aan <hi rend="spat">Protestantsche</hi> bisschoppen; maar aan slechts weinige Calvinisten der zeventiende eeuw was het gegeven, zóó verlicht te denken als Willem van Oranje, die, toen hij den schepter zwaaide over de drie koninkrijken, in de bisschoppelijke hiërarchie niets meer zag dan een zeer practisch middel om rust en orde te handhaven in de Protestantsche Kerk, en om krachtig op te treden tegen het Pausdom. Die groote vorst was zijn tijd vooruit; en dat was Battiscombe niet. <hi rend="spat">Wel</hi> was hij afkeerig van het blinde schelden op de Bisschopskerk, dat zoo vele Britsche Calvinisten zich veroorloofden; <hi rend="spat">wel</hi> erkende hij, dat zijn vaderland ook <hi rend="spat">met</hi> die Kerk groot en gelukkig kon zijn; maar hij voor zich had een ingeschapen afkeer van alles, wat naar overheersching zweemde in godsdienstzaken; en te recht verfoeide hij de onverantwoordelijke middelen, die men in de laatste jaren had aangewend, om andersdenkenden tot onderwerping aan de Staatskerk te dwingen.</p>
<p>De slotsom van zijn overwegingen was, dat hij besloot, zich los te rukken van zijn studie en van de groote metropool, en terug te keeren naar Dorsetshire. Driemaal 's weeks was er gelegenheid om per ‘Vliegenden Wagen’ de hoofdstad van 't Zuidwesten, het eerwaardige Exeter, te bereiken.</p>
<p>De eerstvolgende wagen zou den volgenden morgen afrijden; en daarin wilde hij plaats nemen tot Dorchester (voor één dubbeltje!), ten einde aldaar zijn geliefde Alice en haar jovialen broeder te ontmoeten, en zich op de hoogte te stellen der bewegingen van den Pretendent.</p>
<div type="section">
<head rend="h4">II.</head>
<p>Al was de Vliegende Wagen met vier paarden bespannen, toch moest hij tweemaal overnachten, eer hij de hoofdplaats van Dorsetshire bereikte. De zon neigde ten ondergang, toen
<pb n="878"/>Christoph Battiscombe aan het welbekende logement afstapte, waar de vermoeide rossen werden afgespannen, en de wagen dien nacht zou verblijven. Met groote schreden sloeg hij den weg in naar het aanzienlijke huis van Sheriff Thurlow. Toen hij den fraaien, geelkoperen klopper had laten dreunen, opende een deftige knecht de deur, en liet hem in de Antichambre. Een oogenblik later verschenen de Sheriff, een innemend man van nog geen dertig jaar, en zijn zuster, een achttienjarige, allerliefste brunet. De ontvangst was de hartelijkheid zelf; en de bezoeker, met de aan zijn arm hangende Alice, volgde den gastheer naar een groote tuinkamer, waar juist het avondeten werd opgedragen.</p>
<p>Toen de hongerige en dorstende reiziger zich behoorlijk aan brood, vleesch, eieren en koffie had te goed gedaan, ontkurkte Thurlow een flesch, en vulde de glazen met heerlijken Sherry. Zoodra men had geklonken en gedronken, riep de Sheriff:</p>
<p>‘Je hebt zeker gehoord, wat er aan de grens van Devonshire is voorgevallen?’</p>
<p>‘Niet alleen heb ik dat gehoord; maar dat is ook de hoofdreden van mijn vervroegde overkomst.’</p>
<p>‘Ei, ei! heb je zoo'n lust om gauw te hooren, hoe kort het rijk van dien gelukzoeker duren zal?’</p>
<p>‘Mag ik je vragen, waarom je hem zoo weinig succes voorspelt?’</p>
<p>‘Wel zeker mag je dat vragen; en - wat meer zegt - ik zal je antwoorden ook. Aan toeloop van boerejongens en soortgelijk volkje heeft het Monmouth niet ontbroken; maar toen hij, een paar dagen na zijn aankomst, Lord Grey van Wark, den eenigen fatsoenlijken man onder zijn volgelingen, met een honderd of wat van die geïmproviseerde soldaten uitzond, om Bridport<note n="(1)" place="foot">Een kleine stad, weinige uren bewesten Dorchester, aan den grooten weg van Londen over Salisbury en Dorchester naar Exeter.</note> in te pakken, hebben onze <hi rend="spat">militia</hi>-<hi rend="spat">men</hi> [landweer-mannen, schutterij] die luitjes zóó duchtig te woord gestaan, dat ze hals over kop naar Lyme zijn teruggekeerd. 't Was belachelijk! Ruiters, die niet konden rijden, en paarden, die nooit onder den man waren geweest! 't Is een wonder, dat Grey, met zulke knol-cavalerie, er
<pb n="879"/>nog heelshuids is afgekomen. Zekere Wade, een verloopen advokaat uit Bristol, die sedert lang in Holland woonde, voerde Grey's infanterie aan, en moet zich flink hebben gedragen; maar hij was toch evenmin tegen onze mannen opgewassen, en is ook naar Lyme teruggejaagd.’</p>
<p>‘Zoo, zoo! En zijn dat je laatste berichten?’</p>
<p>‘Eerlijk gesproken, neen! Later is de kans wat beter voor Monmouth geworden. Albemarle heeft hem in Lyme willen overvallen; maar toen de goede man met vier duizend Devonsche <hi rend="spat">militia</hi>-<hi rend="spat">men</hi>, Axminster<note n="(1)" place="foot">Een vlek, even benoorden Lyme, aan bovengenoemden grooten weg.</note> wou binnenrukken, vond hij den toegang versperd door den vijand. Nu is Albemarle evenmin een overvlieger als een held. Wat hij eerder had moeten bedenken, kwam <hi rend="spat">nu</hi> pas bij hem op, - namelijk, dat zijn manschappen, op stuk van zaken, wel eens konden overloopen naar hun ouden vriend Monmouth. Hij kreeg kippevel, maakte rechtsomkeert, en kwam, met de kous op den kop, in Exeter terug. Maar toen bleek het, dat Monmouth ook een raar stuk veldheer is. In plaats van zijn vluchtenden vijand te vervolgen, bleef hij stilletjes in Axminster. Had hij gewild, hij had Albemarle best uit Exeter kunnen jagen, en daar op zijn lauweren kunnen rusten.’</p>
<p>‘En is hij op dit oogenblik nog altijd in Axminster?’</p>
<p>‘Zoover ik weet, ja. Waar hij naar toe wil, en wat hij verder in 't schild voert, zou ik je niet kunnen zeggen. Best mogelijk, dat hij 't zelf niet weet. Ik kan niet denken, dat hij dom genoeg zal zijn om in de richting van Londen voort te rukken. In de bergen van Cornwall of Wales zou hij 't misschien den koning een heel poosje kunnen lastig maken; maar 't is volstrekt niet zeker, dat hij slim genoeg is om dat te begrijpen.’</p>
<p>‘Hoor eens, Dick! ik weet evenmin als jij, wat hij doen zal; maar dat hij niet beter zou kunnen doen als naar Cornwall of Wales te gaan, dat geef ik je volstrekt niet toe. Dat zou goed zijn, als 't hem te doen was om verstoppertje te spelen, maar niet als 't zijn doel is, zijn oom van den troon te bonzen.’</p>
<p>‘Denk je dan.......Maar laten we daar liever niet over twisten! Je staat op een ander standpunt dan ik. Later, als
<pb n="880"/>je een gezeten burger en mijn zwager bent, zal je wel meer in mijn geest leeren denken.’</p>
<p>‘Als ik je zwager ben, zal ik meer aan mijn lieve vrouwtje denken dan aan politiek.’</p>
<p>En hij drukte zijn Alice een innigen kus op de bloeiende wangen. Hem, vol teederheid, in de oogen ziende, sprak ze:</p>
<p>‘Lieve Christoph! je blijft hier toch immers een poosje in de stad?’</p>
<p>‘'t Spijt me, lieve Alice! maar dat kan ik niet doen. Ik logeer van nacht in “De Zwaan”; en morgenochtend kom ik afscheid nemen, om naar Lyme te vertrekken.’</p>
<p>‘Maar dan zien we je toch gauw weer hier?’</p>
<p>‘Ik hoop, ja. Ik denk zoowat over een week.’</p>
<p>Vruchteloos deden Alice en haar broeder hun uiterste best om hem tot het uitstellen van zijn vertrek naar Lyme over te halen. De verdere gesprekken van dien avond ga ik met stilzwijgen voorbij. 't Was laat, toen Christoph naar zijn logement ging, waar zijn veruitziende plannen hem slechts korten tijd uit den slaap hielden. Den volgenden morgen ontbeet hij vroeg, en begaf zich toen op nieuw naar den Sheriff, die hem een zijner paarden leende. Hij nam afscheid, en wist zijn diepe aandoening te verbergen onder een dekmantel van opgeruimde luchthartigheid. Zoolang hij door de straten reed, kon men hem niets bijzonders aanzien; maar toen hij de westelijke poort achter den rug had, deed hij zijn gejaagdheid voelen aan zijn paard, dat hem in wilde vaart meevoerde naar de schoone heuvelreeks, die Dorchester afscheidt van het straks genoemde Bridport.</p>
<p>Van waar die gejaagdheid? Hij had de Thurlows in den waan gelaten, dat het hem te Lyme slechts te doen was om eenige dagen door te brengen bij zijn moeder; maar in werkelijkheid wou hij zijn lot verbinden aan dat van een man, die in Alice's oogen niets meer was dan een gelukzoeker, zoo al niet een landverrader. Aan zijn moeder wou hij de waarheid bekennen; want hij wist, hoe vurig ze den val wenschte van den ‘Paapschen Stuart’. Zou ze het daarom goedkeuren, dat haar eeniggeborene haar ging verlaten, om zich blindelings in de armen te werpen van een allergevaarlijkste toekomst? Zou de moederlijke liefde haar niet veeleer al haar overredingskracht doen inspannen, om haar Christoph
<pb n="881"/>van alle persoonlijke deelneming aan den opstand af te schrikken? Pijnlijke onzekerheid! Maar hoe het ook zijn mocht, zijn besluit stond vast, om de innerlijke stem te gehoorzamen, die hem met onweerstaanbaar geweld heendreef naar ‘de schare der bevrijders’, al mocht hij er niets anders kunnen verwerven dan een martelaarskroon.</p>
<p>Vol van zulke gedachten, bereikte hij den hoogsten top der heuvelklingen. Onwillekeurig liet hij zijn paard stil houden, en zag om zich henen. Daar, aan zijn voeten, lag zijn dierbare geboortestad, waar hij de gelukkige jaren zijner kindsheid had gesleten. Daar woonde zij, die hem het harte sterker deed kloppen, - aan wier zijde hem een heerlijke toekomst tegenlachte, - een toekomst, die hij nu moedwillig ging op het spel zetten! Neen, edele jonkman! ge behoeft u de tranen niet te schamen, die ge voelt opwellen in uw mannelijk oog! Die tranen zijn ‘de tolken uwer menschelijkheid’!</p>
<p>In hevige gemoedsbeweging bereikte hij tegen den middag Bridport. In de herberg, waar hij afstapte, knoopte hij een gesprek aan met den hospes, dien hij sinds vele jaren kende. Van dezen vernam hij, dat alles, wat Thurlow hem omtrent den opstand had meegedeeeld, volkomen juist was, en dat Monmouth zich nog altijd scheen op te houden in het naburige Axminster. Christoph weifelde. Zou hij niet beter doen met rechtstreeks naar Axminster te rijden, en zich daar onmiddellijk onder Monmouth's banieren te scharen? Maar neen! Had zijn vaderland rechten op hem, die bezat ook zijn moeder. Hij besloot een gedeelte van den volgenden dag bij haar door te brengen, en dan onherroepelijk te vertrekken. Nu herkreeg hij allengs de kalmte, waaraan hij zoozeer behoefte had; en toen hij Bridport had verlaten, galoppeerde hij zóó lustig over den breeden, toen nog niet bestraten weg naar Exeter, dat hij dichte stofwolken deed opdwarrelen. Eindelijk sloeg hij een zijweg in, die hem al spoedig de rotsen deed bereiken, waar Engeland's Zuidwestkust door wordt omschanst. Het pad werd moeielijk, soms gevaarlijk; maar wat nood?! Christoph was een volleerd ruiter, en kende den weg tot in de kleinste bijzonderheden.</p>
<p>Reeds begon de zon sterk naar de Westerkim te neigen, toen hij Lyme in 't gezicht kreeg. Een indrukwekkende aan-<pb n="882"/>blik! Vóór hem die onmetelijke watermassa, wier onstuimige baren met zóó veel geweld tegen de steile rotsen braken, dat hij, in weerwil van den afstand, zeer duidelijk de glinsterende schuimbergen zien, en het loeiend geklots hooren kon. Tegen die rotsen aan, en in de nietige ruimte, die hun kloven open lieten, schitterden de roode daken van het dicht bewoonde stadje, welks nauwe straten steil afliepen naar de haven, door een alouden zeebreker van ruw daarheen geworpen steenblokken ingesloten. Van den toren wapperde de Blauwe Vlag, - de banier van den opstand! Met kloppend hart daalde Christoph het steile bergpad af, dat hem zou voeren naar de plaats zijner bestemming; en weldra reed hij het schilderachtige stadje binnen. Iedereen groette hem; ja, sommigen wuifden hem toe met zakdoek of muts. Uit die opgewektheid en uit de gelaatsuitdrukking der burgerij kon hij duidelijk bespeuren, dat er iets zeer buitengewoons was voorgevallen. Weldra bereikte hij de haven, waar hij stil hield vóór het huis zijner moeder, het grootste particuliere gebouw van het oude zeestadje.</p>
<p>Mevrouw Battiscombe was het eenige kind van een der vurigste vijanden van Karel I in het ‘Lange Parlement.’ Toen Cromwell Protector van Engeland geworden was, had haar vader de eer genoten van in diens geïmproviseerd Hoogerhuis te worden opgenomen. Gelukkig voor hem, had de Dood hem nog even bijtijds voor de wraak der Restauratie behoed. Zijn dochter, die toen twintig jaren oud was, kwam kort daarna in kennis met Christoph's vader, destijds een jong advocaat, die, oorspronkelijk een republikein, zich echter uit overtuiging bij de herstelde monarchie, als het beste van twee kwaden, had aangesloten. Toen het huwelijk van die beiden tot stand kwam, had de bruidegom in beider woonplaats Dorchester een zeer belangrijke praktijk; en later nam de roep, die van hem uitging, zoozeer toe, dat hij, schoon van geen voorname afkomst, bij de eerste Sheriffsvacature de gelukkige uitverkorene was. Niet van hem, maar van zijn moeder had Christoph de tamelijk geëxalteerde gevoelens over Kerk en Staat ingezogen, die we bij hem hebben opgemerkt. Wat de vader, tengevolge van zijn betrekking, moest bemantelen, dat kon de moeder vrij uitspreken; en ze verheelde 't haar Christoph in het minst niet, dat ze
<pb n="883"/>nog altijd in menig opzicht haar ideaal vond in Oliver Cromwell. - Op het oogenblik, waarop we met haar kennis maken, was ze een statige dame van nog geen vijftig jaar, met regelmatige gelaatstrekken, die meer indrukwekkend waren dan innemend.</p>
<p>Zoodanig was de vrouw, die thans het onverwachte geluk smaakte, haar zoon te mogen omhelzen. Nauwelijks waren de eerste verwelkomingen voorbij, of Christoph vroeg:</p>
<p>‘Vindt ge 't niet vreemd, dat ik zoo lang vóór de vacantie ben hier gekomen?’</p>
<p>‘Vreemd? Integendeel. Vreemd zou ik 't hebben gevonden, als mijn zoon in het Engelsche Babel was gebleven, terwijl hij zijn vaderland kan dienen in het Westen.’</p>
<p>Met beide handen drukte Christoph die van zijn moeder, terwijl hij sprak:</p>
<p>‘Dááraan herken ik de dochter van Ralph Saunders!....Lieve moeder! hoe verlicht ge me, wat me anders loodzwaar zou hebben gedrukt! Maar eerst een vraag: hebt ge veel sympathie voor dezen opstand?’</p>
<p>‘Zou ik niet elke onderneming toejuichen, die ons van het Paapsche juk tracht te verlossen?!’</p>
<p>‘Maar houdt ge Monmouth voor opgewassen tegen de taak, die hij zich heeft opgelegd?’</p>
<p>‘Hij, die de koningen des wouds deed kwispelstaarten voor Zijn profeet, zal gewis den zwakken koningszoon weten te gebruiken, als werktuig, om de Zijnen te doen zegevieren, en de valsche goden te verpletteren.’</p>
<p>‘Wat ben ik u dankbaar voor die heerlijke woorden! Ze zijn me uit het hart gegrepen. Ja, moeder! ook David en Salomo hadden hun gebreken; en toch - heeft Gods zegen niet op hen gerust?! En Cromwell! Ook die was geen engel; en toch....’</p>
<p>‘Was Monmouth maar een Cromwell! De tyran zou dan spoedig zijn teruggeslingerd in den afgrond, waaruit hij is voortgekomen. Had Monmouth maar de helft van Cromwell's geestkracht, Exeter of Bristol zou hem al lang zijn in handen gevallen, en hij zou misschien al op Londen aanrukken.’</p>
<p>‘Dat geloof ik ook; en dat Monmouth een heel ander mensch is dan Cromwell, lijdt geen twijfel. Maar dat is voor mij een reden te meer, om de zaak te helpen steunen, die
<pb n="884"/>aan den steun van zeer velen behoefte heeft. Ik kan goed rijden en goed schermen: de rest zal de ondervinding me wel leeren. In de eerste dagen zullen ze misschien niet veel aan me hebben, maar toch licht zoo veel als aan menigen boerejongen, die nu bij hen dient. Wat ik aan ervaring te kort kom, zal ik zien te vergoeden door geestdrift.’</p>
<p>‘Ik dank den Heer, dat Hij mij <hi rend="spat">zulk</hi> een zoon heeft gegeven. De zegen van uw moeder zal u volgen....Maar hebt ge wel rijpelijk overwogen, wat ge doen wilt? Hebt ge u wel nauwkeurig rekenschap gegeven van hetgeen ge opoffert? Staat het u wel helder voor den geest, dat ge er volstrekt niet op kunt rekenen, ooit uw moeder of uw Alice weer te zien? Zal in ieder geval uw besluit niet veel afbreuk doen aan uw studie, - de studie, waaraan uw vader zoo veel verschuldigd was!?’</p>
<p>Een oogenblik zag hij somber vóór zich. Toen antwoordde hij, vastberaden:</p>
<p>‘Ja, moeder! dat alles heb ik bedacht; en ik ben er diep van doordrongen. Mogen we de fabelachtige geschiedenis van Achilles gelooven, dan werd hem, als kind, de keus gelaten tusschen een kort en roemrijk, of een lang, maar onbeduidend leven. Hij koos het eerste; en hoewel hij Troje's val niet beleefde, is toch zijn naam onafscheidelijk aan dien van Troje verbonden, en zal hij leven, zoolang het menschdom niet geheel aan verdierlijking is prijs gegeven. Maar de roem, dien <hi rend="spat">Achilles</hi> najoeg, was uitsluitend krijgsroem: die, waar <hi rend="spat">ik</hi> naar wil streven, is oneindig verhevener. 't Is de roem van alles te hebben opgeofferd, om Kerk en Staat te helpen behoeden voor een wissen ondergang. Blijf ik leven, dat bewustzijn zal me een onuitputtelijke bron zijn van zelfvoldoening: word ik het slachtoffer van mijn stout besluit, gij en Alice zult u weten te troosten over mijn benijdenswaardig uiteinde. En wat mijn studie betreft, - wat geeft het, zich dagelijks te verdiepen in wetten, die dagelijks door de regeering straffeloos worden verkracht?!’</p>
<p>De moeder was te diep getroffen, om te kunnen antwoorden; maar ze stond op van haar zetel; en een warme omhelzing viel den zoon ten deel, die zijn jeugdig leven veil had, om voor een groot beginsel te strijden.</p>
</div>
<div type="section">
<pb n="885"/>
<head rend="h4">III.</head>
<p>We zijn twee dagen verder, en bevinden ons op een der hoogste punten van de romaneske bergketen, die het heerlijke Devonshire afscheidt van het weinig minder schoone graafschap Somerset. 't Is laat op den namiddag. Een knoestige, oude eik schijnt, door een labyrinth van boven den grond uitstekende wortels, beslag te willen leggen op het pad, waar zijn lommer een jonkman tot rusten heeft uitgenoodigd. 't Is Christoph Battiscombe. Hij ligt uitgestrekt in het zand, bezijden den eenzamen bergweg; en zijn paard doet zich te goed aan het gras, dat welig groeit op dit uitgelezen plekje. Uitgelezen; want het panorama, dat zich hier ontrolt, is verrukkelijk. Een groot gedeelte van Somerset ligt aan uw voeten, en biedt uw oogen de rijkste verscheidenheid aan van heuvels en bosschen, akkers en weiden, lusthuizen en landhoeven. Onder de vele kerktorens is er een, die ver boven alle uitsteekt. 't Is die der hoofdkerk van de grijze stad Taunton; en daarheen richt Christoph Battiscombe zijn schreden.</p>
<p>Den vorigen dag had hij een onvergetelijk afscheid genomen van zijn moeder. Des namiddags had hij het niet ver Noordwaarts gelegen Axminster, het oostelijkste plaatsje van Devonshire, bereikt; maar de vogel was gevlogen. Monmouth was, met al de zijnen, Noordwestwaarts getrokken, met bestemming naar Taunton, een stad, wier burgerij hem vroeger veel genegenheid had betoond, en van wier vrijheidlievende en antipapistische gezindheid hij veel goeds voor zijn hachelijke onderneming verwachtte. Nog dien eigen dag kon Battiscombe onmogelijk Taunton bereiken. Hij besloot daarom naar Honiton te rijden, een stadje aan den grooten weg naar Exeter, van waar hij des anderen daags gemakkelijk vóór den donker op de plaats zijner bestemming kon aankomen. Zoo had hij dan in de liefelijke ‘Honigstad’ [<hi rend="spat">Honiton</hi> = <hi rend="spat">Honey</hi>-<hi rend="spat">town</hi>] overnacht; en door een schier onafgebroken reeks van heerlijke landschappen, was hij op het plekje gekomen, waar we hem hebben bespied.</p>
<p>Hoe noode ook, hij begreep zijn Belvedere te moeten verlaten, wilde hij niet, alvorens de stad te bereiken, door duis-<pb n="886"/>ternis worden overvallen. Hij besteeg het makke, vlugge en sterke paard, dat zijn moeder hem had meegegeven, en daalde langzaam en voorzichtig den vaak steilen weg af, die naar de rijke vallei van Taunton voerde. Daar aangekomen, zette hij door, en reed weldra een dorpje binnen, waar hij vóór de herberg stil hield. Nog een ander paard stond daar te wachten, blijkbaar behoorende bij den stevigen grijsaard, die aan het geopende venster den innerlijken mensch zat te verzorgen. Christoph steeg af, en trad binnen. Vriendelijk groette hij den ouden man, en werd zijn groet door dezen beantwoord. Hij nam plaats aan een ander open venster, en laafde zich aan voortreffelijken Somersetschen cider. Terwijl hij in die aangename bezigheid verdiept was, kwam de andere gast vertrouwelijk bij hem staan, en vroeg hem, of hij ook naar Taunton wilde. Op het bevestigend antwoord hernam de grijskop:</p>
<p>‘Wel zoo, heerschap! Willen we dan samen daarheen gaan?’</p>
<p>‘Met genoegen. Kan ik u dienen met een glaasje cider?’</p>
<p>‘Dank u. Na mijn bier nog cider te drinken, zou overdaad zijn. Het eenige, waaraan men zich nooit te veel kan laven, is de Openbaring Gods in den Bijbel. Maar wèl wil ik gaarne bij u plaats nemen, als u 't permitteert.’</p>
<p>Natuurlijk vond Christoph dit goed; en de ander schoof aan. Op zijn vraag, of mijnheer in deze streek bekend was, luidde het antwoord ontkennend; waarop de oude hernam:</p>
<p>‘Ik zoo veel te beter. Ik ben te Taunton geboren en opgevoed; en eerst in de laatste jaren woon ik buiten, hier in de buurt. Ik heb onder Cromwell gediend, mijnheer! Meer dan eens heb ik mijn geboortestad helpen verdedigen tegen de Cavaliers; en toen het gedaan was met de republiek, heb ik het moeten aanzien, dat ze Taunton straften, zooals ze dat noemden, door zijn wallen te slechten. En nu, mijnheer, ga ik er heen, om getuige te zijn van zijn wedergeboorte, en om mijn zoon aan te sporen, om den man te ondersteunen, die ons komt verlossen van den Paapschen dwingeland.’</p>
<p>‘Bravo, oude heer! Ik moet zeggen, u steekt je gevoelens niet onder stoelen en banken. Van <hi rend="spat">mijn</hi> kant wil ik even oprecht zijn, en u zonder aarzelen zeggen, wie ik ben, en wat me naar Taunton drijft. Maar mijn cider is op, en het wordt laat; zoodat ik u voorstel, onze paarden te bestijgen.’</p>
<p>Zoo deden ze; en weldra hadden ze het dorpje achter den
<pb n="887"/>rug. Christoph hield woord, door zijn reisgezel, in wien hij hoe langer hoe meer den man uit één stuk mocht waardeeren, op de hoogte te brengen. Toen hij alles, wat hij oorbaar achtte, had meegedeeld, riep de ander, in vervoering:</p>
<p>‘De Heer der heerscharen zegene u, edele jonkman! En als ge den zegen van een ouden Puritein niet versmaadt, zal ook de mijne u volgen. Bijna heel Somerset denkt over deze zaken, als wij beiden; maar in het Oosten en Noorden van ons land - <hi rend="spat">daar</hi>, vrees ik, zal het onzen geestverwanten bijzonder moeielijk vallen, den grooten strijd te strijden tegen diepe verdorvenheid en Laodiceesche lauwheid. En de groote grondbezitters - helaas! - <hi rend="spat">die</hi> schijnen, door het gansche land heen, het Gouden Kalf van Whitehall te aanbidden. Evenmin hebben we steun te wachten bij de geestelijken van de quasi-Protestantsche afgoderij, die de Stuarts ons hebben opgedrongen....’</p>
<p>‘Er zijn toch zeer achtenswaardige lui onder, mijnheer Brown!’</p>
<p>De ander haalde de schouders op, en sprak, met een zweem van ergernis:</p>
<p>‘'t Is mogelijk; maar zeker is het, dat ze blind zijn voor de waarheid, of althans niet in de waarheid wandelen. Och, mijnheer Battiscombe! ons volk is zoo veranderd sinds de dagen van de republiek! Weelde en zingenot zitten op den troon. In plaats van een godgevalligen levenswandel en vlijtige studie van de Heilige Schrift, geeft de groote massa zich over aan afgodische mommerij, die godsdienst verbeelden moet, maar inderdaad het geweten in slaap wiegt. Ook in kunsten en wetenschappen ontbreekt tegenwoordig het hoogere, dat uit den Heer is. In plaats van Milton's verheven bezieling, bewierookt men in Londen de zedelooze en laffe rijmelarij van een oogendienaar als Dryden.’</p>
<p>‘Nu, maar in het Westen, vooral hier in Somerset, leeft toch de geest van het Lange Parlement nog voort.’</p>
<p>‘Goddank, ja. Hier zijn er nog duizenden, zooals ik, - duizenden, die oneindig liever ter sluik en met groot gevaar deelnemen aan bijeenkomsten, waar we den Heer vrijelijk een Zijner waardig offer kunnen brengen, dan de knie te buigen in een tempel, die met Paapsche uiterlijkheden en misbruiken is bezoedeld.’</p>
<pb n="888"/>
<p>‘Met allen eerbied voor de vastheid van uw geloof en van uw beginselen, ben ik toch van meening, dat u de Anglikaansche Kerk een beetje te hard valt. Ook schijnt u te vergeten, dat de man, van wien we naast God het heil van Kerk en Staat verwachten, zelf een Anglikaan is.’</p>
<p>‘Dat is helaas maar al te waar; en ook in andere opzichten is Monmouth alles behalve de Jozua, dien ik voor onzen redder wenschen zou. Maar vooreerst geloof ik, dat men hem zwarter maakt dan hij werkelijk is; en ten andere is hij de eenige aanvoerder, onder wiens banier we ons met kans op goeden uitslag kunnen scharen.’</p>
<p>‘Hebt u al gehoord, hoe hij in Taunton is ontvangen?’</p>
<p>‘Wel zeker! Eergisteren heeft hij Axminster verlaten, en zijn weg rechtstreeks naar 't gebergte genomen. Een uur of drie van Taunton heeft hij den nacht in een bivouac gepasseerd; en gisteren middag heeft hij zijn intocht gedaan in de stad. Van ooggetuigen heb ik gehoord, dat hij ontvangen is, alsof hij inderdaad een Jozua was. Hij had zijn aanstaande komst aan de burgerij laten weten; en toen hij gekomen was, vond hij huizen en menschen in feestdos. Groen en bloemen langs deuren en vensters, groene takjes op hoeden en mutsen. En dat groen, mijnheer Battiscombe, was geen ijdele pronk: neen! Groen is de kleur der Hope. Een maagdenstoet in 't wit (zinnebeeld van reinheid en eenvoud des harten) overhandigde hem een prachtigen standaard, met de koninklijke <hi rend="spat">insignia</hi> er op gestikt. Van de aanvoerster kreeg hij bovendien een geschenk van vrij wat hooger waarde, - een allerkostbaarst ingebonden zakbijbel. Eerbiedig nam hij dat Boek der Boeken aan, zeggende: “Ik kom, om de waarheden te verdedigen, die in dit boek vervat zijn, en om ze, als het zijn moet, te bezegelen met mijn bloed.”’<note n="1)" place="foot">Al deze bijzonderheden zijn historisch.</note></p>
<p>‘Schoone woorden! We willen nu maar hopen, dat het niet bij woorden blijven zal, maar dat Monmouth zal toonen, dat hij zijn wilde haren verloren heeft, en dat hij even wijs en godvruchtig is geworden als beminnelijk.’</p>
<p>Brown nam den breedgeranden punthoed eerbiedig van het hoofd, en sprak met luider stemme:</p>
<pb n="889"/>
<p>‘Heere God! geef dat hij, op wien thans al onze hoop is gevestigd, het oor sluite voor de inblazingen der boozen en verblinden, en uit het vertrouwen op Uw alvermogenden bijstand de kracht putte om zijn grootsche onderneming tot een Uwer waardig einde te brengen! Amen!’</p>
<p>‘Amen!’ - herhaalde Christoph, geroerd; en zwijgend reden die twee eenzijdige - zoo ge wilt, bekrompene, - maar toch eerbiedwaardige mannen naast elkander voort, gedurende bijna den ganschen tijd, dien ze verder op den weg naar Taunton doorbrachten. Ze waren niet verlicht genoeg, om in te zien, dat de opstand onmogelijk zijn doel kon bereiken, waar slechts een betrekkelijk nietig deel der natie er zoozeer mee ingenomen was, dat het bereid was er goed en bloed voor op het spel te zetten. Evenmin beseften ze, dat Engeland, onder een koning als Monmouth, er niet veel beter aan toe ware geweest, dan het <hi rend="spat">nu</hi> was, onder zijn oom. Dat deze op zijn ouden dag nog vader worden zou van een wettigen ‘Paapschen’ zoon, was een geval, aan welks mogelijkheid geen sterveling dacht; en daarom troostte zich de overgroote meerderheid der Britsche Protestanten met de gedachte aan de welhaast te wachten erfopvolging van 's konings oudste dochter, de Prinses van Oranje. Daar was echter geen spraak van, zoo Monmouth als wettige zoon van den vorigen koning werd erkend.</p>
<p>De zon was ondergegaan, toen de beide ruiters het door handel en vermaarde wolweverijen bloeiende Taunton binnenreden. De drukte, die er overdag geheerscht had, was nu zeer verminderd; maar groen en vlaggen herinnerden gedurig aan het groote feit van den dag. Brown wees zijn reismakker een goed logement aan, en nam toen met krachtigen handdruk van hem afscheid. Christoph verlangde naar bed, en was weldra in een verkwikkenden slaap gedompeld.</p>
<p>Den volgenden morgen was de haan hem verreweg de baas in het vroeg bij de hand zijn. Als men dan ook zoo den heelen dag in de buitenlucht is geweest! Een haan is daar meer aan gewoon dan een student. Na een stevig ontbijt ging hij een kijkje nemen op straat. Al spoedig trok het zijn aandacht, dat schier alle menschen zich met zekere drift in één en dezelfde richting voortbewogen. Met den steeds zwellenden stroom meegaande, bereikte hij, niet zonder horten
<pb n="890"/>en stooten, een uitgestrekt plein, in welks midden, op een verhevenheid, zich een groot steenen kruis verhief. Dat was het zoogenoemde <hi rend="spat">Stadskruis</hi>, dat in de meeste Oud Engelsche steden werd gevonden, en diende om het middelpunt aan te duiden, en afkondigingen te houden. Rondom dat Kruis verdrong zich een verbazend dichte menschenmassa. Nauwelijks was Christoph in de onmiddellijke nabijheid van dat eerwaardig overblijfsel der Middeleeuwen gekomen, of hij zag een stoet naderen, bestaande uit een prachtig uitgedost krijgsman, gevolgd door eenige mindere officieren en personen ‘in politiek.’ De hoofdpersoon was Lord Grey van Wark, de eenige Lord onder Monmouth's volgelingen, een stevige vijftiger, die jaren lang de ballingschap van den hertog in de Nederlanden had gedeeld. Hoewel geenszins vlekkeloos van levenswandel, werd hij door Monmouth, om zijn afkomst, zijn innemenden omgang, zijn voortreffelijk verstand en zijn volmaakte zelf beheersching, in hooge eere gehouden.</p>
<p>Met de houding van een vorst, beklom Grey de verhevenheid van het Stadskruis; en toen de rest van den stoet zich om hem heen had geschaard, nam hij, te midden van een ademlooze stilte der omstanders, het woord. Met krachtig en plechtig stemgeluid sprak hij:</p>
<p>‘Uit naam van de in opstand gekomen Engelsche natie, verklaren wij den overweldiger, zich noemende Jacobus den Tweede, koning van Groot Brittanje, vervallen van den Engelschen troon, en roepen wij in zijne plaats tot koning uit prins Jacobus, tot dusver hertog van Monmouth en Buccleuch, onder denzelfden naam van Jacobus den Tweede, die hem toekomt, als den eenigen wettigen zoon en erfgenaam van wijlen koning Karel den Tweede. Lang en gelukkig moge hij leven! Hoezee!’</p>
<p>‘Hoezee!’ - weerklonk het nu uit duizend monden; en door duizend mutsen en doeken werd de lucht gekliefd. Door het algemeene voorbeeld meegesleept, gaf Christoph Battiscombe op gelijke wijs lucht aan zijn geestdrift; maar toen het gejuich wat bedaard was, de stoet het Stadskruis weer had verlaten, en hij zich langzaam uit het ergste gedrang had losgerukt, - toen begon hij zich af te vragen: ‘Is <hi rend="spat">dat</hi> nu de eerbied voor de aanstaande beslissing van een vrij Parlement, die Monmouth's eerste Proclamatie scheen te bezie-<pb n="891"/>len?! Reeds die eerste Proclamatie was zijns onwaardig; maar kan men <hi rend="spat">die</hi> nog vergoelijken door de onbesuisdheid, waar een voorloopig welslagen al licht mee gepaard gaat, <hi rend="spat">ditmaal</hi> zie ik niet in, hoe de eigenmachtige en voorbarige toekenning van den koningstitel, met verbreking van een plechtige belofte, kan worden gerechtvaardigd.’ Zijn geestdrift bekoelde, naar mate hij dieper doordacht. Zou hij terugtreden, nu het nog tijd was? zich op nieuw in de armen werpen van zijn studie, zijn Alice, zijn moeder? Zijn moeder?! Zou ze er trotsch op blijven, zijn moeder te zijn, wanneer hij zich terugtrok? Zou ze de redenen, die hij daarvoor mocht aanvoeren, niet als uitvluchten brandmerken? Lafhartig?! Neen! dat nooit! Bovendien - hij behoefde immers geen verantwoordelijkheid te aanvaarden voor de maatregelen, waar de nieuw uitgeroepen koning toe zou overgaan; en wie weet, of door zijn toetreding de gematigde en gemoedelijke partij onder Monmouth's raadslieden niet een hoog noodige versterking zou verwerven?! Hij was niet vrij van eigenwaan: en de voorspiegeling van de mogelijkheid, dat hij, Christoph Battiscombe, een zegenrijken invloed zou kunnen uitoefenen op de toekomst van het land zijner vaderen, ja - wie weet?! - zijdelings op die van Europa, - dat eenmaal de wereldgeschiedenis zijn naam zou vereeuwigen, - zie! dat verrukkelijk denkbeeld bracht zijn
jeugdig hoofd op hol. Weg nu met alle weifeling! Wie een groot man hoopt te worden, moet zich weten te verheffen boven de berekeningen der nuchtere alledaagschheid.</p>
<p>Na een korte poos in zijn logement te hebben verwijld, besloot hij gevolg te geven aan de dringende uitnoodiging van den ouden heer Brown, om hem ten huize van zijn oudsten zoon te bezoeken. Hij behoefde niet lang te dwalen, om die woning te vinden, dank zij de algemeene bekendheid van den heer Brown Junior, een voornaam lakenfabrikant. Het huis echter was onaanzienlijk; en toen Christoph door een extra stemmig dienstmeisje in een spreekvertrek was binnengelaten, trof hem de echt Puriteinsche eenvoud van het ameublement. Een tafel, een kast, eenige stoelen, alles van hetzelfde donkerbruine hout als de lambrizeering, een paar prenten in zwarte lijsten, - ziedaar alles. Onze vriend kon zich niet weerhouden te meesmuilen bij het beschouwen dier <hi rend="spat">would</hi>
<pb n="892"/><hi rend="spat">be</hi> kunstgewrochten. 't Waren onmogelijke tafereelen uit ‘Eens Christen's Pelgrimstocht’ van den toen nog levenden John Bunyan, een door onze hedendaagsche ‘Nieuwelichters’ nog steeds als ‘bij uitstek dierbaar’ geprezen dweper, arm aan geld en gezond verstand, maar rijk aan invloed en phantasie.</p>
<p>De beide heeren Brown traden binnen, en drukten den bezoeker hartelijk de hand. Op uitnoodiging van den zoon, een deftig, maar vriendelijk man, volgde Christoph hem naar den ruimen, maar stijven tuin, waar ze plaats namen in een prieel, dat ten minste <hi rend="spat">die</hi> goede zijde had, dat men er met volle recht een bordje aan had kunnen bevestigen, met het opschrift: ‘Verboden toegang voor de zonnestralen.’ Nauwelijks was het drietal neergezeten, of de gastheer zei:</p>
<p>‘Mag ik vragen, of u al gevolg hebt gegeven aan uw besluit om dienst te nemen bij den nieuwen koning?’</p>
<p>‘Nog niet, mijnheer Brown! Ik wenschte u eerst te vragen, of ik bij koning Jacobus.....Hoe jammer, dat zijn koningsnaam dezelfde is als die van zijn oom! Hoe licht zal dat misverstand geven!’</p>
<p>‘Hier in Taunton zijn we overeengekomen -, hem <hi rend="spat">koning Monmouth</hi> te noemen; en ik twijfel niet, of dat voorbeeld zal algemeen worden nagevolgd.’</p>
<p>‘Nu dan - ik wenschte te weten, of ik me rechtstreeks bij hem dien aan te melden, en waar hij woont.’</p>
<p>‘Hij woont hier vlak bij, in de <hi rend="spat">High Street</hi>, in een groot huis, dat door den eigenaar, die zich buiten ophoudt, tot zijn beschikking is gesteld. Daar is het hoofdkwartier, en moet u je stellig aanmelden, al weet ik niet, of u hem zelf te spreken zult krijgen.’</p>
<p>‘Mag ik’ - viel de grijsaard in - ‘u op <hi rend="spat">mijn</hi> beurt een vraag doen, waarde heer Battiscombe?’</p>
<p>‘Wel zeker! 't Zal me een groot genoegen zijn, u naar mijn beste weten te antwoorden.’</p>
<p>‘Mijn vraag is, of de uitroeping tot koning u niet heeft verwonderd en teleurgesteld?’</p>
<p>‘Om u de waarheid te zeggen, ja. Ik vind het voorbarig, onstaatkundig en oneerlijk. Maar 't kan ook zijn, dat er drangredenen voor bestaan, die ik niet ken. Weet U of mijnheer uw zoon daar bij geval iets van?’</p>
<pb n="893"/>
<p>‘Meer dan ons lief is’ - sprak de zoon - ‘Ik heb in mijn huis den heer Wade ingekwartierd gekregen, een voornaam persoon onder Monmouth's volgelingen. Indertijd was hij een voornaam advocaat in Bristol, waar hij als een hevig vijand van de Stuarts bekend stond. Hij heeft Monmouth's ballingschap gedeeld, omdat hij in dezelfde samenzwering tegen Karel II betrokken is geweest. Monmouth behandelt hem altijd met veel voorkomendheid, en raadpleegt hem in alles, maar schijnt toch niet de minste sympathie te hebben voor zijn republikeinsche en anti-Episcopale gevoelens. Nu dan - die mijnheer Wade vond in mij tot zijn groot genoegen een geestverwant, tegenover wien hij vrij kon spreken. Hij beklaagde zich hevig, dat de man, aan wien hij zijn lot had verbonden, meer en meer boven zijn adviezen die stelde van Lord Grey en bovenal van Robert Ferguson, den opsteller van de Proclamatie, die al dadelijk te Lyme is afgekondigd.’</p>
<p>‘Is dat die Ferguson, dien mijn overleden vader een schandvlek van de Whigs noemde, - die afgezette dominé, die van de Presbyterianen is overgeloopen naar de Independenten, en die, zooals men verzekert, het beruchte Roggehuiskomplot heeft op touw gezet?’</p>
<p>‘Dezelfde man. Uw vader heeft hem in 't minst niet te hard beoordeeld. Het leven van dien man moet, althans in de laatste jaren, een onafgebroken reeks van kuiperijen zijn geweest, doorgaans van den schandelijksten aard. Herhaaldelijk is er door de Stuarts en door Lodewijk XIV een prijs op zijn hoofd gezet; maar hij wist altijd buiten schot te blijven. Mijnheer Wade noemt hem Monmouth's boozen genius, en houdt hem verdacht van heimelijke verstandhouding met Whitehall. Volgens hem vuurt hij den zwakken Monmouth aan tot de grootste buitensporigheden, om hem des te zekerder in 't verderf te kunnen storten.’</p>
<p>‘Helaas!’ - viel de vader in - ‘zulke menschen als die Ferguson zouden ons bijna doen morren over de onnaspeurlijke wegen der Voorzienigheid, die zich van zulke werktuigen schijnt te bedienen, om Zijn oogmerken tot vervulling te brengen. Maar, mijn beste mijnheer Battiscombe! wat ik u bidden mag, - laat u daardoor niet afschrikken! Aan de krachtige medewerking van mannen, als u, - vroom,
<pb n="894"/>verstandig en beschaafd, - geeft de goede zaak groote behoefte. Ferguson zal u liever zien gaan dan komen; maar mijnheer Wade en de overige raadgevers van Monmouth zullen u als een welkome aanwinst beschouwen, - zelfs Lord Grey, mits u zijn aristocratische vooroordeelen weet te ontzien.’</p>
<p>Christoph's eigenliefde was door deze ongeveinsde hulde grootelijks gestreeld. Vol zelfgevoel, betuigde hij met warmte, dat het vaderland op zijn zwakke krachten kon rekenen; en kort daarop nam hij afscheid, om zich rechtstreeks te begeven naar het groote huis, waar het verblinde troetelkind van Karel II voor het oogenblik zijn zetel had opgeslagen.</p>
<p>&nbsp;</p>
<p><hi rend="i">(Wordt vervolgd.)</hi></p>
</div>
</div>
<div type="chapter">
<interpGrp>
<interp type="primair" value="18751201"/>
<interp type="secundair" value="maro003"/>
</interpGrp>
<pb n="895"/>
<head rend="h3">Nieuwe uitgaven.</head>
<head rend="h4">Een edel levensbeeld.
<lb/>
J.H. Maronier - Theodoor Parker, naar O.B. Frothingham's Biography. - Haarlem. Kruseman en Tjeenk Willink. 1875. -</head>
<p>In een zijner menigvuldige en altoos belangrijke brieven noemt Parker de vrijheid ‘een Alpen-bloem in de Flora van het Europeesche vasteland. Zij groeit - zegt hij - ‘in Scandinavië en Zwitserland; doch waar anders?’.....Naar aanleiding van deze ontboezeming vraagt zijn Nederlandsche levensbeschrijver als ter loops: ‘zou Parker nooit van Nederland en zijn geschiedenis hebben gehoord?’ Het schijnt van niet. Zijn Europeesche reis strekte zich althans niet verder uit dan tot in de nabijheid onzer grenzen en, voor zooverre ons bekend, doen zijne werken niets van het tegendeel vermoeden. Hoe dit ook zij, zeker is het dat Nederland wel van Parker heeft gehoord. Verschillende geschriften van diens hand, overgebracht in onze taal, maakten gedurende de laatste twaalf jaren vooral veler belangstelling gaande in deze merkwaardige persoonlijkheid. Zij wekten de begeerte naar meerdere bizonderheden uit het leven van dien edelen, wiens veelzijdige kennis gepaard scheen te gaan met een innig, diep godsdienstig gevoel. Réville's keurige schets werkte niet weinig mede om dat verlangen te doen toenemen. En thans heeft Maronier - naar ik meen op voortreffelijke wijze - het bevredigd door zijn uitnemende bewerking van Frothinghams
<pb n="896"/>Biographie. Als aan de hand van dezen teekende hij ons in schoone, levendige trekken het beeld van dat edel, werkzaam leven, vol plichtbesef en trouw aan het geweten, bezield door den gloed van stille godsvrucht en van zedelijken ernst. Van lieverlede zien wij het worden, totdat het ten laatste in zijn volle aantrekkelijkheid ons duidelijk voor oogen staat.</p>
<p>Eerst vertoeven wij te Lexington - Parker's geboorteplaats - in den huiselijken kring van den verstandigen, trouwhartigen landman John Parker en zijn vriendelijk welwillende Hanna, beiden met hoofd en hart en handen op de rechte plaats. Gezelligheid, vrede en liefde lachen ons uit hunne eenvoudige woning tegen, liefelijk en frisch als John's perziken daarbuiten in den hof, waarop de pachter niet weinig zich laat voorstaan en die zoo aanstonds door zijn Theodoor, moeders Benjamin, naar de Bostonsche markt worden gebracht. Want al vroeg moet hij werken voor den kost; en als hij zich een weg baant en een naam maakt in de wereld, dan is het niet omdat hij een kind der weelde is geweest, maar al in zijn vroegste jeugd den veerkrachtigen invloed van het ‘help u zelf’ leerde ervaren. Van daar ook die practische zin die hem later, hoezeer ook in boeken en studie verdiept, altijd en bij alles is bijgebleven. Toch was zijn hart niet bij voorkeur op handenarbeid gesteld, al vervulde hij ook welgemoed de plicht zijn vader daarin ter zijde te staan. Reeds vroeg dreef zijn weetgierigheid hem naar de boeken en leerde hem woekeren met den tijd. Op zestienjarigen leeftijd zien wij hem dan ook verscheidene jaren aaneen in verschillende scholen zich wijden aan het onderwijs. Het moge met vele zwarigheden - en niet het minst van geldelijken aard - gepaard gaan, zijn volhardende ijver weet ze te boven te komen en later plukt hij er de vruchten van in heldere, duidelijke uiteenzetting van de schoonste en heerlijkste gedachten over de moeielijkste zaken, waardoor hij te beter wordt begrepen door wie hij wenscht verstaan te worden. Want reeds vroeg behoort zijn hart aan het volk en legt hij zijn leven neer op het altaar der zelfverloochening tot zegen zijner medemenschen. Vandaar niet het minst dat het predikambt hem toelacht met zijn gewijde poging om aan de menschheid een verhevener richting te geven en tot immer overvloediger rijkdom van waarachtig leven te ontwikkelen.
<pb n="897"/>Met ongeloofelijke inspanning beijvert hij zich de steenen weg te ruimen van den weg die tot het verkrijgen dier betrekking leidde. Zijn tweejarige omgang met den degelijken, geleerden Francis, met diens open oog voor het licht van waar het ook daagde, wiens preeken een zonnigen hemel deden schijnen boven een rijke wereld, bracht hem meer dan ééne schrede nader tot het doel zijner wenschen. De Divinity-Hall te Cambridge en zijn ruim tweejarig verblijf aldaar deed het overige. Daar bewoog Parker zich in zijn element en rustte zich door ernstige onafgebroken studie tot den edelen strijd dien hij later zou voeren voor het waarachtige Christendom en den redelijken godsdienst. Als candidaat de school verlatend sloot hij daarmede een tijdperk van zijn leven waarin hij, naar zijn eigen getuigenis, zich bewust werd van de verbazende verandering in zijne denkbeelden en gevoelens omtrent alle belangrijke punten. Toch was hij in die periode voor een Unitariër veeleer ouderwetsch dan wel geavanceerd; maar ook nu, gelijk reeds vroeger, had hij een scherp oog voor het verschil tusschen godsdienst en kerkleer. Zijn eerste preekproeven deed hij te Watertown, waartoe zijn leermeester en vriend Francis hem zijn kansel afstond. Hier en daar optredend werd zijn prediking met vreugde en instemming gehoord en toen West-Roxbury, eene kleine, eenvoudige landgemeente, hem beriep, zag hij daarmede zijn hartewensch naar een te huis en een huiselijk leven voor zich en die het met hem deelen zou vervuld. Met welgevallen toeven wij bij de liefelijke schildering van Parker's verblijf in zijn eerste gemeente ons gegeven. In zijn prediking, zijn herderlijk werk, zijn dagelijkschen omgang met de zijnen krijgen wij den practisch godsdienstigen, den hulpvaardigen, den edeldenkenden, den hartelijk deelnemenden man lief. Wij zien zijn blik verruimen, zijn horizont zich verbreeden en, moge hij soms denkbeelden uiten afwijkend van de toen gangbare kerkleer, zijn gemeente
deert het niet. Geen wonder. Uit het hart sprekend weet hij de harten zijner hoorders te treffen en de helderheid van zijnen geest ontneemt niets aan de warmte van zijn gemoed. Toch doen zich allengskens op de baan die hij volgt oneffenheden voor. Allereerst komt hij bij zijne medeleeraars onder Israël in het kwade blaadje van ketterij en pijnlijk doet het hem aan te moeten ervaren, hoe zij eerst
<pb n="898"/>aarzelen en aanstonds weigeren hun kansel aan hem af te staan. Maar hoe pijnlijk ook, Parker is niet de man om daardoor afgeschrikt te worden van voort te gaan op den weg door zijn geweten hem eenmaal als den rechten aangewezen. Voorzichtig is goed. Te rade gaan met het gehalte der hoorders, niets natuurlijker dan dat. Het ratelen der tichelsteenen klinkt hém niet liefelijk in het oor wiens vurige begeerte het veeleer is te bouwen met gehouwen steen. En Parker allerminst is er op belust om ter wille van wat ijdele opspraak een vlag te zwaaien. Maar aan den anderen kant is hij ook te waarachtig, te oprecht een figuur, te zeer een man uit één stuk om er een studeervertrek- en een kansel-Evangelie op na te houden. Daarvan weet hij niet, juist omdat hij de man van en voor het volk wil zijn en daarin het hoogere leven wekken, dat zoowel met de ontwikkeling van verstandelijke vermogens als met de aankweeking van de aandoeningen van het hart wordt gebaat. Niet te vergeefs was hij bij een Francis, een Emerson, een Channing ter schole geweest. De frissche landlucht woei hem telkens om het hoofd en door het gemoed. Hij kende de behoeften van het volk, met zijn gezond verstand, met zijn eerlijk, zijn rechtschapen hart. Hij was bereid ze te bevredigen met opoffering van vele dingen. Aan bekwaamheid daartoe ontbrak het hem even weinig als aan zedelijken moed. Onbeschroomd en vastberaden spreekt hij uit wat hij wist dat weerklank vinden moest in veler hart en hoofd....en wijder en wijder gaapte de kloof tusschen hem en zijne Unitarische ambtgenooten, totdat zijn merkwaardige rede over het voorbijgaande en het blijvende in het Christendom den storm los deed breken boven zijn hoofd. Niet zoozeer om het nieuwe in zijn denkbeelden als wel om het uitspreken er van werd hij het strijdperk ingedreven. En ware het maar een strijdperk geweest in den waren zin des woords; maar het bleek een kamp waarin de geest van miskenning, kleinachting en uitsluiting
rondwaarde met al het verdriet van lijdelijk te moeten toezien, wat dieper ingrijpt in het zieleleven van een man dan een flinke, open, koninklijke strijd, die de veerkracht van den geest verhoogt. De uitgave zijner voorlezingen over den godsdienst haalde hem de beschuldiging der Bostonsche predikanten-vereeniging op den hals van onbetamelijkheid in zijn gedrag jegens haar als
<pb n="899"/>haar medelid; ja zelfs gaf men hem in bedenking zich terug te trekken uit haar midden. Maar Parker verklaarde zich daartoe ongeneigd, daar het hier de zaak gold van het vrije onderzoek. Hij zou blijven al stond hij ook alləen. Sans peur et sans reproche zet hij den aangevangen arbeid ter hervorvorming van het godsdienstig zedelijk leven der zijnen voort. Hij predikt; houdt voorlezingen; roept vergaderingen bijeen en, waar de gelegenheid zich maar aanbiedt iets bij te dragen tot verjaging van de nevelen op godsdienstig gebied, opdat daar altoos meerder licht mocht stralen, treedt hij vooraan in de eerste rij, rusteloos en onvermoeid, totdat zijn geknakte gezondheid hem gebiedt voor een tijd het werk te staken. Om nieuwe frissche krachten te verzamelen steekt hij over naar het oude werelddeel, en op zijn reis door Engeland, Frankrijk, Italië, Duitschland en Zwitserland zien wij hem een rijken schat van kennis vergaderen, om na een jaar, gesterkt naar den geest en vertroost naar het hart, weer huiswaarts te keeren. Zijn reiservaringen, gesprekken, ontmoetingen met verschillende geleerden, hooggeplaatste personen van geestelijken en staatkundigen rang hebben hem bevestigd in het gegronde, het zedelijke en het waarachtige zijner denkbeelden op godsdienstig en maatschappelijk gebied. Meer dan ooit ziet hij voor den godsdienst in de niet verre toekomst een helderen hemel lichten en dieper dan te voren nog gevoelt hij zich hervormd en geroepen om een nieuwe godsdienstige beweging te besturen, in haren tijd even belangrijk als het Protestantisme in de 16<hi rend="sup">de</hi> eeuw. Die opgewektheid komt hem goed te stade; want de hartstocht zijner tegenstanders dwingt hem tot vernieuwden strijd. Enkele beurten door hem te Boston waargenomen; het uitgeven van zijn leerrede ‘over de betrekking van Jezus tot zijn tijd en tot alle tijden’, deden de oude woede weer opwakkeren en dreigden hem ten eenen male van den kansel te Boston te
weren. Maar ook daar ter plaatse waren er meer dan tien die van een anderen, beteren geest bezield zich toonden, en op een vergadering door dezen gehouden werd manmoedig, in afwachting der dingen die daar komen zouden, besloten <hi rend="i">‘dat het den Eerwaarden Parker mogelijk zou worden gemaakt zich te Boston te doen hooren.’</hi> Op het woord volgde de daad. Ditmaal wist ook de vrijzinigheid de geldelijke middelen zich te verschaffen om te be-<pb n="900"/>werkstelligen wat zij zich voorgenomen had tot stand te brengen. En wekelijks verzamelt Parker in de zaal ‘Melodeon’ duizenden rondom zich, als een vrije gemeente, die, afkeerig van de steenen haar gereikt, het voedend brood van zijne hand begeeren tot kweeking en onderhouding van hun geestesleven. Vijftien jaar aaneen houdt hij het vaandel der vrije godsdienstprediking met volhardenden ijver en krachtige hand omhoog, wat en hoe men ook over of tegen hem oordeele. Wel beproeft de predikanten-vereeniging al het mogelijke om het niet rechtzinnig lid tot uittreden te bewegen, maar zij ondervindt al het moeielijke en vruchtelooze van een strijd om de handhaving eener nergens met juistheid geformuleerde leer tegenover eene die het recht van zelfstandig onderzoek, van vrijheid des gewetens in zaken van godsdienst maar al te goed weet te verdedigen en wie zij ten laatste het antwoord moet schuldig blijven op de vraag: <hi rend="i">‘met duidelijke woorden de orthodoxe leer der Unitariërs te willen omschrijven waarvan hij</hi>, <hi rend="i">zelf Unitariër, nimmer had gehoord.</hi>’</p>
<p>Boston wordt het glanspunt van Parker's prediking en werkzaamheid. Door rhetorische gaven schittert hij niet. Hij munt niet uit door bevalligheid van voordracht. Maar de ernstige gedachten, in eenvoudige, duidelijke taal gesproken, houden de menigte geboeid en zij verdringt zich om hem te hooren. Wie geregeld naar hem luistert voelt zijn geestesleven toenemen in kracht, in omvang, in diepte. Zijn veelomvattende geest, zijn diepte van gemoed waren er als op aangelegd beiden om te onderwijzen en te vormen. En als Parker kon wedijveren met de grootste predikers van zijnen tijd, ja veellicht boven allen uitmuntte, dan is het, omdat hij als niet één zijne roeping lief had met volkomen toewijding, met zeldzame gaven toegerust om het verstand zoowel als het geweten zijner hoorders te treffen....dan is het, omdat hij de welsprekendheid bezat eener diepe, heilige overtuiging. En wat zijn herderlijk werk aangaat: zijn luisterend oor voor aller klachten; zijn geopend hart voor aller ellende; zijn lust om overal en ten allen tijde te helpen en te dienen deden hem in wijderen kring dan zijn omgeving een herder boven duizenden zijn. De kleine woning in Exeters-Place was het welbekende toevluchtsoord van allen die om raad en daad verlegen waren, en geen die ze verliet zonder den verheffenden
<pb n="901"/>invloed te gevoelen van een edeldenkenden geest, van een menschlievend hart.</p>
<p>Alle hervormingsplannen en werken, die de verbetering en veredeling beoogen van den toestand der Maatschappij, vinden in hem een machtigen bondgenoot, een ijverig medehelper. Waar de vrijheidsrechten van zijn medemenschen worden bedreigd staat hij als de trouwe wachter op de muren, neen, treedt hij voor als kloeke, onversaagde strijder, om met het tweesnijdend zwaard des geestes de belagers te verpletteren en anderen te dwingen tot den edelen kamp voor vrijheid en voor recht. In den strijd met name tegen de slavernij bewonderen wij hem als den fieren hervormingsheld die met hart en ziel het opneemt voor de rechten van zijn medemensch; als den practischen man, steeds dadelijk gereed de noodige maatregelen te beramen en ten uitvoer te leggen; als den bezielden profeet wiens stem gedurende geruimen tijd op kansel en in vergaderingen, ja als op de straten van Boston weerklinkt tegen de dwingelandij der slavernij, als het brullen van een leeuw in nood. Wat geestkracht, wat volhardende ijver, wat zelfverloochenende liefde, wat diepe, heilige ernst doortintelt hem, waar hij de belangen der voortvluchtigen en verdrukten bespreekt, behartigt, verdedigt en bewaakt. Tijd, rust, gemak, geld, alles heeft hij er voor over om de zaak der vrijheid te bevorderen, en de inwendige geschiedenis van den slavenstrijd is daar, om Parker welverdiend een kroon te zetten op het hoofd voor het groote en belangrijke aandeel dat hij daarin heeft gehad. Al deze veelvuldige bemoeingen, zonder dat zijn andere bezigheden of studie daaronder leden, deden bij den rusteloos werkzamen man, die zichzelf ter wille der goede zaak die hij voorstond altijd te weinig heeft ontzien - de kiemen ontwikkelen dier sloopende kwaal die in de kracht des levens hem ter grave sleepte. Zijn gezondheid nam af. Niettemin lieten zijn kerkelijke tegenstanders hem niet met rust. Te minder nu zijn naam alom in den lande werd genoemd en geroemd zelfs door mannen van aanzien en met gevestigden invloed op den openbaren gang
van zaken.</p>
<p>Een gelegenheid werd gezocht om den hervormer zooveel doenlijk althans onschadelijk te maken. De groote ‘Revival’ van 1858, tengevolge der financiëele krisis in het vorige
<pb n="902"/>jaar ontstaan, bood ze aan. Die kunstmatige opwekking van dusgenaamde vroomheid namen de rechtzinnigen te baat om P. in het oog der menigte als ongeloovige te brandmerken. Adressen werden opgezonden ‘aan den troon der Genade’ met de bede om alle soorten van ongenade te doen nederdalen op het hoofd van ‘het monster slechter en lasterender dan nooit de hel had uitgebraakt.’ En schoon P. om al den onzin toen geëxploiteerd, voor zoover het hem zelf betrof, lachte en dien met den hem eigen humor bejegende, schreide hij in zijn hart om het verschijnsel van den ‘Revival’ zelf met al zijn nadeelige gevolgen voor waarachtig godsdienstig leven. Met allen ijver en ernst die in hem waren trachtte hij dezen te keer te gaan, althans zooveel mogelijk tegenwicht te geven. In weerwil van zijn meer en meer toenemende lichamelijke zwakte scheen hij zijn werkzaamheid eerder te vermeerderen dan in te binden, totdat ten laatste een ernstige bloedspuwing hem noodzaakte het strijdperk en Boston te verlaten, om elders in West-Indië en daarna in Italië genezing te zoeken voor de kwaal die immer nog op 't heelend kruid blijft wachten. Merkwaardig is het te zien hoe zijn krachtige geest tot op het laatste oogenblik zijns levens helder en altoos werkzaam blijft. Den 10<hi rend="sup">den</hi> Mei 1860 bezweek hij onder Italiës blauwenden hemel te Florence, nog geen vijftig jaren oud, en op het kleine protestantsche kerkhof, even buiten de stad, ruischten de zaligsprekingen over zijne geopende groeve als de zuivere weerklank van zijn reine leven, hongerend en dorstend naar gerechtigheid! -</p>
<p>Wil men den indruk leeren kennen dien Parker op zijne vrienden en vereerders en op zijn Amerikaanschen biograaf heeft achtergelaten, men leze het belangrijke voorlaatste hoofdstuk getiteld: ‘in Memoriam.’ Daarin komen verschillende toespraken voor, door onderscheidene personen ter zijner nagedachtenis gehouden, alsmede een breede, oordeelkundige beschouwing van de beteekenis van P's. persoon en werkzaamheid. Deze, zoowel als de keurige bloemlezing uit zijn Briefwisseling - waarmede het geheele werk wordt besloten - maken het ten overvloede duidelijk, hoe Amerika in Theodoor Parker een zijner beste en edelste zonen heeft verloren maar tevens de rij zijner groote mannen heeft verbreed. Moge het medegedeelde, strekkend om eenig denkbeeld te geven van deze
<pb n="903"/>levensbeschrijving, zoo rijk van inhoud als aangenaam van vorm, velen opwekken het boek zelf ter hand te nemen. Wij twijfelen niet of zij zullen met ons Maronier dank weten voor de verdienstelijke wijze, waarop hij een zoo edel levensbeeld onder het bereik heeft gebracht van het Nederlandsche volk, dat strijders voor vrijheid en voor licht ten allen tijde weet op prijs te stellen.</p>
<p>&nbsp;</p>
<p><hi rend="spat">Boxtel</hi>, 1 Dec. 1875.</p>
<p>J.A. <hi rend="sc">Lublink Schröder</hi>.</p>
</div>
<div type="chapter">
<interpGrp>
<interp type="primair" value="18760219"/>
</interpGrp>
<pb n="905"/>
<head rend="h3">Eene bladzijde uit de geschiedenis van het Fransche tooneel.
<lb/>
Door J.J. Schot.</head>
<p>Met de kunst, evenals met de wetenschap, heeft de kerk altijd op een vrij slechten voet gestaan: zoo zij ze ooit heeft bevorderd is het slechts geweest op voorwaarde van volstrekte onderdanigheid en dienstvaardigheid. Er aanspraak op makende om ‘het eenige noodige’ te zijn: het menschelijk gemoed geheel te vervullen, aan alle behoeften te voldoen, op alle krachten beslag te leggen, heeft de kerk niets nevens zich kunnen dulden tenzij het haar ten dienste stond. Het was niet voldoende, haar slechts niet te bedreigen of tegen te werken, maar zij eischte hulp en bijstand van alles, op straf van vernietiging.</p>
<p>Zoo heeft zij ook de kunst òf voor zich in beslag genomen òf met haar anathema getroffen. Doch indien dit ten aanzien van de dramatische kunst in het bijzonder in nog veel hooger mate het geval is geweest dan met andere kunstvormen, dan is dit toe te schrijven aan eene bijzondere oorzaak die er voor bestond. In het algemeen bederf, waardoor in den tijd van het Romeinsche Keizerrijk alles, wat tot de zamenleving en de beschaving behoorde, was aangetast, heeft ook het tooneel in ruime mate gedeeld. De dramatische kunst was bij de Romeinen nooit in hoog aanzien geweest of tot grooten
<pb n="906"/>bloei gekomen: zij was in hare zuivere opvatting en uiting nooit populair geworden; maar tijdens het keizerrijk ontaardde zij geheel en al, of liever er bleef eigenlijk niets van over. Wat men in den schouwburg zag was geen kunst: het waren vertooningen die, òf bloedig en wreedaardig òf wulpsch en onzedelijk, altijd in overeenstemming waren met de bedorvenste zeden en neigingen. En daarbij klom de zucht tot dit vermaak tot eene ware razernij, zoodat het gebeurde, dat eene stad door de Barbaren werd ingenomen terwijl de gansche bevolking in den schouwburg bijeen was en zonder dat deze er iets van bemerkte eer de vijand ook daar binnendrong en het publiek begon te vermoorden.</p>
<p>Evenals tegen al het verder bederf van dien tijd zoo ging er ook tegen dit onzedelijk, woest en zinneloos tooneelvermaak van het christendom eene reäctie uit, die, evenals alle reäctie, geen onderscheid maakte tusschen de zaak zelve en het misbruik en de ontäarding er van. Daarbij kwam ook nog, dat er verband bestond tusschen het tooneel en de oude godsdienst, waartegen de christenen een strijd op leven en dood voerden. En wanneer de kerk eenmaal gesproken heeft, blijft het er bij. Hare uitspraken zijn stellig en van de omstandigheden, die er oorspronkelijk aanleiding toe hebben gegeven, verder niet afhankelijk: deze mogen veranderen, maar de kerk trekt nooit iets in, en een casuïstiek, die in de practijk uitzonderingen op de aldus gestelde regels toelaat, strekt slechts om ze in de theorie des te volkomener in veiligheid te stellen, terwijl deze theorie anders misschien tegen de magt der omstandigheden ten slotte niet bestand zou zijn.</p>
<p>Zoo is het gekomen, dat de kerk tegenover het tooneel altijd eene zeer vijandige houding heeft aangenomen. Wel is, in de middeleeuwen, ook de dramatische kunst onder de <hi rend="spat">auspiciën</hi> der kerk herleefd en mede aan haar dienstbaar geworden; maar zoodra zij het aldus aangenomen kerkelijk karakter weder aflegde en haar eigen weg insloeg, openbaarde de oude vijandschap zich op nieuw. Wederom verdoemde de kerk het tooneel en de tooneelspelers, evenals ten tijde van het Romeinsche rijk; wel gelukte het haar niet de kunst te vernietigen, maar zij slaagde er in van de kunstenaars paria's in de maatschappij te maken. Het onvermijdelijk gevolg daarvan was, dat de aldus uit de zamenleving uitgestooten perso-<pb n="907"/>nen de wetten dier zamenleving weinig ontzagen, en zoo ontstond er eene ongelukkige wisselwerking: de tooneelspelers werden veracht als een zedeloos en gemeen slag van menschen en, daardoor neêrgedrukt en ook in hunne eigene oogen verlaagd, gedroegen zij zich slechts al te vaak op eene wijze, die het algemeen vooroordeel tegen hen scheen te billijken.</p>
<p>Het is een van die vreemde tegenstrijdigheden, die men in het menschelijk bedrijf zoo dikwijls opmerkt, dat de maatschappelijke stelling der tooneelspelers nergens ongunstiger is geweest dan juist in dat land waar hunne kunst bij uitnemendheid nationaal was: namelijk in Frankrijk. Aldaar werden zij, vóór de omwenteling, niet enkel feitelijk, maar officiëel als verworpelingen behandeld. Grootendeels ging dit van de kerk uit, die de tooneelspelers uit hare gemeenschap weerde. Wanneer dezen wettig wilden trouwen moesten zij hunne toevlugt nemen tot vernederende kunstenarijen, hetzij zij zich hielden alsof zij van hun beroep afzagen om het dan na hun huwelijk weder te hervatten, hetzij het hun - gelijk eenmaal den acteur Molé, - gelukte eene bisschoppelijke vergunning door dadelijk bedrog te verkrijgen. Als zij stierven werd hun eene eerlijke begrafenis geweigerd: zelfs voor eenen Molière werd te dien aanzien geene uitzondering gemaakt en het lijk van Adrienne Lecouvreur werd in 1730 aan den hoek van een straat in den grond gestopt. En de staat ontzegde aan de tooneelspelers niet enkel zijne bescherming tegen de geestelijkheid, maar bestendigde ook, tot zeer kort voor de omwenteling, zuiver burgerlijke misbruiken, waaronder zij te lijden hadden. Zoo kon, om slechts iets te noemen, eene vrouw zich aan het gezag van haar echtgenoot - eene dochter zich aan dat haars vaders onttrekken door zich onder het personeel van de opera te laten inschrijven.</p>
<p>Was het reeds eene ongerijmdheid, dat de achting voor de kunst, en ook voor de tooneelspelers in hunne hoedanigheid als kunstenaars, onder dit alles niet leed, terwijl de geestelijkheid zelve, en vooral de Jesuïten, die kunst, wier beoefenaars zij aldus kwelden, niettemin waardeerden en bevorderden, - een nog grooter ongerijmdheid was het, dat enkel de Fransche tooneelisten in den ban waren, maar niet de acteurs van de Italiaansche comedie te Parijs; ook niet voor zoover zij Franschen van afkomst waren, en wel om
<pb n="908"/>reden dat de Italiaansche tooneelspelers het in hun eigen land ook niet waren.</p>
<p>Intusschen wendden de tooneelspelers meer dan eens pogingen aan om dezen toestand te doen eindigen en somtijds verleende de regering hun daarbij eenige medewerking. Zoo verkregen zij reeds in 1641 eene verklaring van Lodewijk XIII, dat hun beroep niet oneerlijk mogt worden geacht en dat de uitoefening er van niemands goeden naam kon benadeelen, en onder Lodewijk XIV, in 1688, besliste de Raad des konings, dat een edelman, die tooneelspeler werd, daardoor zijn rang niet verloor. Maar zulke verklaringen en uitspraken baatten weinig: men had hier te doen met de geestelijkheid, tegen welke de regering geen afdoende maatregelen wilde of kon nemen, en ook met de zeden, die de tooneelspelers mede tegen zich hadden. Terwijl de regering hen in den steek liet, werkte het publiek weinig met hen mede. Het beschouwde de zaak, evenals zoo menig misbruik dat eindelijk in de zeden wortel geschoten heeft, ten slotte als iets dat van zelf sprak; het had weinig sympathie met wat het geneigd was als ongegronde en bespottelijke pretentien te beschouwen, en het zedelijk gedrag der betrokken personen was in den regel niet van dien aard, om op dit punt eene andere openbare meening te doen veld winnen. Ten slotte maakte eerst de groote omwenteling van 1789 aan deze misbruiken, tegelijk met zooveel andere, een einde. Zelfs toen echter, toen de tooneelspelers in hunne burgerlijke regten volledig waren erkend, ging de geestelijkheid nog voort met hun, ten minste nu en dan, de begrafenis te willen ontzeggen. En ook nog later, tot in onzen tijd toe, zijn in Frankrijk deze kunstenaars niet zoo volkomen opgeheven en niet op dien voet van gelijkheid in de zamenleving opgenomen als in andere landen en voornamelijk in Duitschland het geval is geweest. In 1840 schreef Heinrich Heine: ‘In Duitschland behooren de comedianten dikwijls tot de personen die de beste reputatie hebben en onderscheiden zij zich niet zelden door een goed burgerlijk gedrag; zij zijn bij ons niet door de openbare
meening als paria's uitgestooten; veeleer vinden zij in de huizen van den adel, op de soirées van verdraagzame Joodsche bankiers en zelfs in sommige fatsoenlijke burgerfamiliën een verpligtend onthaal. Hier in Frankrijk daarentegen, waar anders zoovele
<pb n="909"/>vooroordeelen uitgeroeid zijn, is het anathema der kerk in betrekking tot de tooneelspelers nog altijd van kracht: zij worden nog altijd als verworpen wezens beschouwd, en, daar de menschen altijd slecht worden wanneer men hen slecht behandelt, blijven de tooneelspelers hier, met geringe uitzonderingen, in den verjaarden toestand van een blinkend, morsig Zigeunerdom’<note n="1)" place="foot">Heinrich Heine, ‘Fransösische Zustände’. (Amsterdam, K.H. Schadd, 1870) II Th. Ss. 394, 395. - Zie verder: L.F. Bungener, ‘Voltaire en zijn tijd. Studiën over de achttiende eeuw’, vertaald door dr. W.G. Brill. (Utrecht, 1858), dl. II, bladz. 20 sqq.</note>.</p>
<p>Wij willen eene van die mislukte pogingen, door de Fransche tooneelspelers aangewend om uit hun staat van vernedering en schande te worden opgeheven, hier beschrijven, daar zij belangwekkend schijnt, zoowel op zichzelve als ook wegens de beroemde personen uit dien tijd, die er aandeel in hebben gehad: zij ging uit van mejufvrouw Clairon, de grootste tooneelspeelster harer eeuw, op wier levensloop zij van grooten en ongelukkigen invloed was, en zij werd onder anderen ondersteund door Voltaire. Ook als een tafereel van de zeden van dien tijd kan de beschrijving er van eenig belang hebben, waartoe wij, behalve door de gedenkschriften van mejufvrouw Clairon zelve<note n="2)" place="foot">‘Gedenkschriften van Hyppolite Clairon, enz.’, vertaald door Elisabeth Bekker, Wed. Wolff, 's Gravenhage, 1799.</note>, voornamelijk ook in staat worden gesteld door een soort van dagboek, dat in dien tijd van het gebeurde is gehouden en waaruit wij inzonderheid kunnen zien, wat men er te Parijs, onder het publiek, van wist en er van zeide.<note n="3)" place="foot">Dit dagboek is getiteld: ‘Relation circonstantiée concernant la cessation de service arrivée à la comédie Françoise de Paris, le 15 Avril 1765, jour de la rentrée d'après pâques; et diverses anecdotes sur la retraite de Mlle Clairon’; en het is opgenomen in de ‘Gazette littéraire de l'Europe’, Avril 1773 (N<hi rend="sup">o</hi> 4); Tome LIV, pp. 358-390 (van de Amsterdamsche uitgave in 12<hi rend="sup">o</hi> van C. van Harrevelt).</note> Overigens zullen eenige correspondentien, voornamelijk die van Voltaire, ons van dienst zijn.</p>
<p>&nbsp;</p>
<p>Reeds eenigen tijd voor de gebeurtenissen, waarmede wij ons zullen bezig houden, was mejufvrouw Clairon er op bedacht geweest zichzelve en hare beroepsgenooten te ontheffen van een smaad, die door haar in het bijzonder, hooghartig
<pb n="910"/>van aard als zij was, en bij haar levendig besef van de waardigheid harer kunst en van haar eigen verdienste, veel dieper beseft en minder geduldig verdragen werd dan door de anderen, die in den roem, en dikwijls ook in intrigues en losbandigheid, troost voor hunne vernedering vonden en met het klatergoud van het tooneel tevreden waren. Bij een gesprek, dat mejufvrouw Clairon toevallig met den advocaat De la Mothe over een ander onderwerp had, kwam ook het vraagstuk van de herstelling der tooneelspelers in hunne regten op het tapijt, en de advocaat bood zich aan, hun in deze zaak van dienst te zijn. Hoewel mejufvrouw Clairon daarvan geene groote verwachting had, daar zij wel zag dat hij de man niet was om iets dergelijks ten uitvoer te brengen, wilde zij zijn aanbod toch niet afwijzen. Na dit voorloopig overleg ging De la Mothe verder zijn gang buiten mejufvrouw Clairon om: zonder haar verder te raadplegen gaf hij eene memorie uit, die veel te zwak was om iets anders uit te werken dan dat hij zelf er door in de uiterste ongelegenheid geraakte. Hij werd aangeklaagd, veroordeeld en van den rol der advocaten geschrapt, terwijl zijne memorie door beulshanden werd verbrand.</p>
<p>De aanklager van De la Mothe was een andere advocaat, die door de comedianten zelven als hun raadsman werd gebruikt en de bijzondere vriend van een hunner, namelijk van Preville was. Zij vergolden hem zijne diensten en vriendschap onder anderen daarmede dat zij, hem ten gevalle enonder zijne leiding, in particuliere huizen schandelijke stukken gingen vertoonen waarvan de openbare opvoering verboden was; overigens was hij berucht om zijne oneerlijkheid. Terwijl de tooneelspelers dezen man blindelings vertrouwden, waren zij allen, op eene uitzondering na, bezield door een bitteren haat tegen mejufvrouw Clairon: een gevolg van het onder kunstenaars en vooral onder tooneelspelers zoo gewone <hi rend="spat">jalousie de métier</hi>. Mejufvrouw Clairon betuigt zelve, dat zij slechts met ééne van al hare ‘kameraden’ op een goeden voet stond. Zij namen het haar nu zeer kwalijk, dat zij hunne gemeenschappelijke zaak alleen had willen behandelen, en zoo groot was hunne verblinding dat zij, hoewel mejufvrouw Clairon hun bewees dat hun eigen raadsman en vriend den man, die hunne belangen verdedigde, in het verderf had gestort
<pb n="911"/>en zijne poging had verijdeld, toch weigerden hem zijn afscheid te geven, ja zich zelfs nog meer aan hem hechtten<note n="1)" place="foot">‘Gedenkschriften van H. Clairon’, bl. 158-160. Hoe de advocaat der tooneelspelers, die zijn ambtgenoot aanklaagde eigenlijk heette, blijkt niet duidelijk. Voltaire, in de ‘zamenspraak tusschen een intendant der Menus en den Abt Grizel’, noemt hem Ledain; maar volgens de gedenkschriften van mejufvrouw Clairon moet hij anders geheeten hebben: men vindt daar echter, (ten minste in de door mij gebruikte uitgave), den naam niet voluit geschreven.</note>.</p>
<p>Dit voorval, dat aan Voltaire aanleiding gaf tot een van zijne beste kleine geschriften: de zamenspraak met den Abt Grizel<note n="2)" place="foot">Voltaire. ‘Dialogues. XXI. Conversation de M. l'Intendant des menus en exercice avec M. l'abbé Grizel’. Oevr. compl. (Bruxelles, 1827-29, T. LXI. pp. 191-209.</note>, was voor mejufvrouw Clairon zoo onaangenaam geweest, dat zij toen reeds het voornemen opvatte om het tooneel te verlaten; maar de vertoogen harer vrienden en de stappen van aanzienlijke begunstigers, waaronder de Hertog de Choiseul, die haar 40,000 <hi rend="spat">livres</hi> aanboden wanneer zij wilde blijven, deden haar vooreerst van haar plan afzien<note n="3)" place="foot">‘Gedenkschriften van H. Clairon.’ bl. 161.</note>.</p>
<p>&nbsp;</p>
<p>In het voorjaar van 1765, gedurende de Paaschvacantie, heerschte er onder de tooneelisten van het Théatre Français groote beweging. Een hunner, zekere Dubois, een vrij middelmatig acteur, had zich schuldig gemaakt aan eene onteerende handeling: hij had betaling geweigerd aan eenen heelmeester door wien hij van eene geheime ziekte was genezen. De chirurgijn beklaagde zich hierover bij het gezelschap en de tooneelspelers besloten Dubois niet langer in hun midden te dulden en niet meer met hem op de planken te komen. Wanneer zij eene poging wilden doen om in hunne regten als burgers en eerlijke lieden te worden erkend en zoo zij zich daartoe wilden verzekeren van de medewerking der regering en den steun der openbare meening, dan scheen het, dat zij niet beter doen konden dan te beginnen met een eerloozen schelm uit hun midden te verwijderen. Men meende dan ook dat mejufvrouw Clairon de ziel der onderneming was, en dat zij, namens de overige tooneelspelers, een aanklagt tegen Dubois had ingediend bij de Edellieden van de Kamer, onder wie de tooneelzaken ressorteerden<note n="4)" place="foot">Zie het verslag in de ‘Gazette littéraire’. T. LIV. p. 358.</note>. Doch zij zelve betuigt
<pb n="912"/>in hare gedenkschriften, dat de zaak niet van haar is uitgegaan, maar van een der Edellieden van de Kamer, een man, die, altijd met de beste bedoelingen, iedere zaak, waarmede hij zich bemoeide, door zijne onhandigheid bedierf. Zij zoude er zich volstrekt niet mede bemoeid - maar integendeel de dochter van Dubois gewaarschuwd hebben voor 't geen er tegen haar vader werd beraamd, dien zij overigens wel voor zeer dom, maar niet voor zoo slecht hield.</p>
<p>De Maarschalk Hertog de Richelieu, die de eerste Edelman der Kamer was, nam de zaak niet ernstig op, maar behandelde haar met zijne gewone ligtzinnige willekeur. Hij noemde het een twist tusschen ‘<hi rend="spat">Roturiers</hi>’, waarmede hij weigerde zich te bemoeijen en hij liet de beslissing er van over aan de tooneelspelers zelven, zeggende ‘dat zij de <hi rend="spat">pairs</hi> van Dubois waren, en dat het dus aan hen was over hem te oordeelen’. Dientengevolge werd Dubois weggejaagd, even als ook nog zekere Blainville, die beschuldigd was van een valsch getuigenis ten gunste van zijn kameraad te hebben afgelegd. (6 April 1765.)</p>
<p>De dochter van Dubois, volgens mejufvrouw Clairon ‘even ondeugend als haar vader dom was’, was ook aan het tooneel verbonden. Zij leefde in naauwe betrekking met den Hertog de Fronsac, kleinzoon van den Hertog de Richelieu; zij had hem dermate betooverd, dat zij alles van hem kon verkrijgen wat zij verlangde. Door hem wist zij zijn grootvader gunstig voor haar vader te stemmen en zooveel uit te werken dat, naar men weldra vernam, Dubois een bevel van den Koning zou ontvangen om weder op te treden, en wel in de rol van <hi rend="spat">Mauni</hi> in ‘Het beleg van Calais’ van Dubelloy, een patriottisch tooneelstuk dat in die dagen verbazend populair was<note n="1)" place="foot">Zie daarover Bungener. Alsboven, dl. 1, bl. 139.</note>. De tooneelspelers, die reeds een ander met die rol hadden belast, hielden herhaaldelijk bijeenkomsten, om te beraadslagen over 't geen hun nu verder te doen stond; zij besloten het hierbij niet te laten blijven; zij lieten zich openlijk in dien zin uit en de zaak begon opzien te baren. (13 April 1765.)</p>
<p>Den 15 April zouden de voorstellingen op het Théatre Français worden hervat en wel met de vertooning van ‘het
<pb n="913"/>beleg van Calais’. Het was intusschen bevestigd dat Dubois het bevel, om daarin op te treden, werkelijk had ontvangen; maar de tooneelspelers, hiervan verwittigd, hadden besloten vol te houden en niet met hem op het tooneel te komen. Algemeen geloofde men dat zij, ook nu weder, op raad en aansporing van mejufvrouw Clairon handelden: maar deze verzekert zelve in hare Gedenkschriften, dat zij integendeel alles afried wat <hi rend="spat">éclat</hi> zou maken en dat zij de eenige was die zich daartegen verzette, maar dat Preville, die onder de acteurs haar bitterste vijand was en die al de <hi rend="spat">autoriteiten</hi> op zijn hand had, er later in slaagde al de schuld van het gebeurde op haar te werpen<note n="1)" place="foot">‘Gedenkschriften van H. Clairon’. bl. 161. ‘Gazette littéraire’. Alsb. pp. 359-360.</note>.</p>
<p>Op den dag der voorstelling van het ‘Beleg van Calais’, 's namiddags ten half vijf, kwamen de tooneelspelers in den schouwburg bijeen. Mejufvrouw Clairon begaf zich ook derwaarts; maar, wat zij dan ook voornemens geweest moge zijn, toen twee der tooneelspelers, Brizard en Dauberval weigerden te spelen en er aan Preville een brief werd overhandigd van twee anderen, Le Kain en Molé, waarin dezen hetzelfde besluit aankondigden en kennis gaven dat zij de stad verlaten hadden, toen eindigde zij ook met te verklaren dat zij niet wilde optreden<note n="2)" place="foot">Volgens de schrijver in de ‘Gazette Littéraire’ zouden Le Kain en Molé mede in den schouwburg verschenen zijn en zich eerst later verwijderd hebben. De vier acteurs en mejufvrouw Clairon zouden zich gehouden hebben alsof zij niet wisten wie de rol van <hi rend="spat">Mauni</hi> zou spelen en, nadat men hun gezegd had dat het Dubois was, hunne rollen teruggegeven hebben. Ook zou mejufvrouw Clairon toen reeds ongesteld geweest zijn of zich zoo gehouden hebben, (pp. 360-361). Maar wij volgen hier liever de gedenkschriften, bl. 161.</note>.</p>
<p>Nu was er groote verlegenheid onder het overige van de troep, te meer daar de Edellieden van de Kamer het beter gevonden hadden dien avond niet in den schouwburg te verschijnen. Het uur om te beginnen naderde; men raadpleegde den Maarschalk de Biron, die bij toeval tegenwoordig was. Er werd besloten, dat men, in plaats van het ‘Beleg van Calais’ een ander stuk, ‘De Speler,’ zou geven en de aankondiging daarvan ongemerkt zou doen volgen op de gebruikelijke aanspraak, waarmede een der tooneelspelers het pu-<pb n="914"/>bliek, bij gelegenheid der heropening van den schouwburg na Paschen, moest begroeten.</p>
<p>Intusschen was de menigte in de zaal, onderrigt van wat er gaande was, woelig geworden en in het parterre werden levendige gesprekken gevoerd. Men zweeg echter toen de <hi rend="spat">Complimenteur</hi> zich vertoonde: het was de tooneelspeler Bourette, een man zonder houding en van een gering voorkomen, die niet in staat was om het publiek te imponeren. Hij openbaarde zijne zending en verklaarde dat de weigering van eenige tooneelisten om te spelen het noodig maakte een ander stuk te geven dan het aangekondigde. Hetzij nu het publiek werkelijk en met kennis van zaken tegen de tooneelspelers partij had gekozen, hetzij de werkelijke tegenstanders van dezen eene omgekochte menigte hadden bijeengebragt, - in welk geval het wegblijven der Edellieden opmerkelijk zou zijn geweest, - wat daarvan zij: reeds voor dat de redenaar had uitgesproken, begon men op alle punten van de zaal te schreeuwen en te fluiten en herhaaldelijk het beleg van Calais te eischen, onder luide kreten van: ‘Naar het Hospitaal<note n="1)" place="foot">Eene beruchte gevangenis en verbeterhuis voor bedorven vrouwen.</note> met Clairon! Naar Fort l'Evêque<note n="2)" place="foot">Eene gevangenis.</note> met Molé, Brizard, Le Kain, Dauberval!’ De <hi rend="spat">Complimenteur</hi> was genoodzaakt zich te verwijderen. De gordijn bleef neêrgelaten en op nieuw begon men in het parterre levendig te beraadslagen over hetgeen men nu verder zou doen. Het rumoer werd gedurig grooter, zoodat eindelijk de soldaten van de wacht de orde wilden herstellen; doch de Maarschalk de Biron, als hun opperbevelhebber, gaf last ‘om niet tusschen beiden te komen en de regtmatige ontevredenheid van het publiek te eerbiedigen.’ De Maarschalk, volstrekt geen vriend van nieuwigheden en, in later tijd, schier de eenige onder de edellieden die zich niet liet medeslepen met den stroom die naar de Omwenteling voerde, bleef zich ook bij dit voorval gelijk en koos partij tegen de
weêrspannige tooneelspelers. Het publiek, aldus aangemoedigd, hield niet op met te herhalen; ‘Naar het Hospitaal met <hi rend="spat">de</hi> Clairon!’ Een officier van het regiment <hi rend="spat">Fitz</hi>-<hi rend="spat">James</hi> riep luidkeels: ‘Dat men haar voor 't minst moest op-<pb n="915"/>hangen!’ en eenige heeren, gemeenzame vrienden van mejufvrouw Dubois, maakten zich bij deze verdienstelijk door de opschudding te vermeerderen, waartoe zij links en regts ieder, die niet hard genoeg schreeuwde, bij de kraag pakten en vuistslagen uitdeelden. De tooneelspelers wendden zich, in hun wanhoop, op nieuw om raad tot de Biron, die meende dat zij slechts moesten beproeven op het tooneel te komen. Dit werd bewerkstelligd door Preville en mevrouw Bellecour; maar toen de gordijn opging en zij zich vertoonden werd het geschreeuw en getier nog veel luider. De tooneelspelers, in de onmogelijkheid van zich te doen verstaan, bleven achter de schermen, terwijl het tumult in de zaal het voorkomen van een oproer begon aan te nemen en de dames in de loges zaten te beven van schrik<note n="1)" place="foot">Laurette de Malboissière, ‘Lettres d'une jeune fille du temps de Louis XV’ (1761-1766), publiées par mad. De la Grange. (Paris Didier et C<hi rend="sup">o</hi>. 1866). p. 245. A Paris, ce 18 Avril 1765.</note>. Ten laatste kwam een sergeant van de wacht, uit naam van den Maarschalk de Biron, het publiek aanspreken en zeggen dat, aangezien de vertooning niet kon doorgaan, men het geld of de billetten aan de deur zou teruggeven<note n="2)" place="foot">‘Gazette littéraire’, Alsb. pp. 361-363. - Gedenkschriften van H. Clairon. bl. 162.</note>.</p>
<p>Terwijl dit in de zaal voorviel, maakte mejufvrouw Dubois eene scène in de bijzondere kamer der tooneelspelers. Daar verscheen zij, begeleid door den Hertog de Fronsac, nog een anderen Hertog en een Markies, met hangende haren, om, onder luid geween en misbaar, wraak te vorderen wegens de wreedheden, door mejufvrouw Clairon haren ongelukkigen vader aangedaan. Vervolgens ging zij met hetzelfde <hi rend="spat">escorte</hi> naar den Hertog de Richelieu, die haar verzoek, dat mejufvrouw Clairon zou worden gevangen genomen, inwilligde.<note n="3)" place="foot">‘Gedenkschriften van H. Clairon’, bl. 162.</note>. Terzelfder tijd begaven zich de beide ‘beambten van de week’<note n="4)" place="foot"><hi rend="spat">Semainiers</hi>. Het was de gewoonte, dat telkens twee der tooneelisten gedurende eene week met de leiding van de dienst op het tooneel belast, en als <hi rend="spat">regisseurs</hi>, in zekeren zin aan het hoofd van het gezelschap gesteld worden. Het woord <hi rend="spat">Semainier</hi> beteekent eigenlijk een kloosterling die, op zijne beurt, gedurende eene week de dienst in het koor waarneemt.</note>, Preville en een ander, naar den luitenant-Generaal van Politie, de Sartine, om hem van het gebeurde, ongetwijfeld
<pb n="916"/>op hunne wijze en ten nadeele van mejufvrouw Clairon, verslag te doen. Deze ambtenaar gaf aanstonds te kennen dat hij het hoog opnam en voornemens was om de wederspannige tooneelspelers, die hij schuldig achtte, gestreng te straffen.</p>
<p>Den volgenden dag werd er vroegtijdig eene groote vergadering van de edellieden der Kamer bij de Sartine gehouden. Men besloot de delinquenten naar de gevangenis van For-l'Evêque te zenden. Diensvolgens werden Brizard, wiens vrouw dienzelfden dag beviel, en Dauberval onmiddellijk gevangen genomen. Molé en Le Kain waren, gelijk gemeld is bij tijds gevlugt, met achterlating van een brief, waarin zij verklaarden dat de eer hun niet toeliet met een schelm op de planken te komen; zij hadden zich op eenigen afstand van <hi rend="spat">Parijs</hi> begeven, maar keerden reeds na een paar dagen, den 17 of 18, terug en stelden zich vrijwillig in hechtenis. Intusschen ontving mejufvrouw Clairon, naar aanleiding van het gebeurde, hetwelk te Parijs het grootste opzien verwekte, de bezoeken ‘van het Hof en van de Stad’; zij zou de uiterste gevoeligheid hebben betoond voor de beleediging die men haar had willen aandoen door haar tegen Dubois over te stellen en zich in deze op hare bezoekers hebben beroepen.<note n="1)" place="foot">Men zeide dat, toen zij bij eene van die gelegenheden aan eenige officieren had gevraagd, of zij in hun corps niet hetzelfde zouden doen wanneer een hunner eene laagheid beging? of zij hem niet zouden weg jagen en, gesteld dat het Hof hen wilde dwingen om den eerlooze in hun midden te behouden, niet allen hun ontslag zouden nemen? - dat een hunner daarop met levendigheid zou geantwoord hebben: ‘Ja, mejufvrouw; maar wij zouden dan daartoe niet den dag van een <hi rend="spat">Beleg</hi> kiezen.’</note> Den 17<note n="2)" place="foot">Volgens Laurette de Malboissière, die dit uitdrukkelijk zoo vermeldt; volgens den schrijver in de Gazette littéraire reeds den 16: maar dan kon zij voor hare arrestatie moeijelijk zooveel bezoeken ontvangen hebben.</note> werd zij ook gevangen genomen. Zij was zeer ongesteld en Mevrouw de Sauvigny, Intendante van Parijs, was bij haar om haar op te passen, doch deze
kon, ondanks de dringendste vertoogen, niets verkrijgen, dan dat het haar vergund werd, mejufvrouw Clairon in haar rijtuig naar de gevangenis te brengen. De geregtsdienaar, die de arrestatie had gedaan en zijne gevangene niet uit het oog wilde verliezen, nam op de voorbank plaats, en Mevrouw de Sauvigny nam mejufvrouw Clairon op hare knieën. Zoo reed men naar
<pb n="917"/>For-l'Evêque, waar de tooneelspeelster de minst onaangename woning kreeg die in de gevangenis was en die men prachtig voor haar gemeubileerd had; in dit verblijf zette zij hare receptien voort, zoodat er gedurig <hi rend="spat">file</hi> van rijtuigen voor de gevangenis was. Hieruit bleek, dat de aanhang van mejufvrouw Clairon en de haren grooter en aanzienlijker was, dan het oproer in den schouwburg had moeten aanduiden. Intusschen werd haar bij deze gelegenheid toch nog eene grove beleediging aangedaan. Toen zij, bij hare arrestatie, betuigde ‘dat zij onderworpen was aan de bevelen van den koning, haar meester, dat al het hare ter beschikking van zijne majesteit was; dat hare bezittingen, hare vrijheid, haar leven van hem afhingen, maar alleen haar eer niet, die ongerept zou blijven en ten aanzien waarvan de monarch zelf niets vermogt’, zou de geregtsdienaar haar hebben toegevoegd: ‘Gij hebt wel gelijk, mejufvrouw: Waar niets is verliest de koning zijn regt!’ Zij heeft hierop gezinspeeld in hare Gedenkschriften: ‘alleen de zekerheid, zegt zij, dat tegenover mij alles geoorloofd was, kon mij van een zoo verregaanden hoon blootstellen’. Maar het was ongelukkig voor haar en voor hare zaak, dat het leven, hetwelk zij in hare jeugd had geleid, deze onbeschoftheid niet tevens tot eene onwaarheid maakte. - Mejufvrouw Clairon bleef slechts vijf dagen in de gevangenis; maar vervolgens werd haar nog drie weken lang huisarrest opgelegd, met verbod van meer dan zes personen tegelijk bij zich te ontvangen<note n="1)" place="foot">‘Gazette littéraire’, Alsb. pp. 363-365, 367-369. Gedenkschriften van H. Clairon, bl. 162-163.</note>.</p>
<p>Den 17 April hervatten de tooneelspelers hunne dienst met de vertooning van twee kleine stukken. Daar men vreesde dat de bijeenkomst van het publiek weder woelig zou zijn, had men de <hi rend="spat">affiches</hi> eerst laat doen aanplakken, zoodat er dan ook slechts weinig publiek kwam. Voor het grootste gedeelte waren het lieden, die betaald waren om een nieuw <hi rend="spat">Compliment</hi> te komen aanhooren, hetwelk het den acteur Bellecour opgelegd was te debiteren. Men zeide dat deze aanspraak was opgesteld door den Luitenant-generaal van politie, die ook bij de voorstelling tegenwoordig was. Sommigen, gelijk mejufvrouw de Malboissière, vonden dit compliment
<pb n="918"/>zeer onderworpen en gepast; maar anderen noemden het ‘vrij zot en zeer onwaardig.’ Het luidde als volgt:
<q rend="bq">‘Mijne Heeren!
<lb/>
Het is met de levendigste smart dat wij ons aan u vertoonen. Wij beseffen met de grootste bitterheid het ongeluk van aan onze verpligting jegens u te zijn te kort gekomen. Onze ziel kan onmogelijk dieper doordrongen zijn van de erkenning van het wezenlijk ongelijk, dat wij hebben, dan zij is: er is geene voldoening te bedenken, die men u niet schuldig is. Wij verbeiden met onderwerping de straf, die men ons wel zal willen opleggen en die thans reeds aan verscheidenen van onze kameraden opgelegd is. Ons berouw is ongeveinsd, en wat onze wroeging nog vermeerdert is, dat wij ons gedwongen zien om in het diepst van ons gemoed te verbergen de gevoelens van ijver, gehechtheid en eerbied, die wij u verschuldigd zijn. Op dit oogenblik moeten ze u verdacht schijnen. Het is door onze zorgen en door de pogingen, die wij zullen aanwenden om tot uw vermaak bij te dragen, dat wij bij u de geringste geheugenis van onze dwaling hopen weg te nemen en het is van de goedheden en van de toegeeflijkheid, waarmede gij ons zoo dikwijls hebt vereerd, dat wij de genade verwachten, waarom wij u vragen en welke wij wagen u te smeeken om ons toe te staan!’</q></p>
<p>Het uitspreken van deze fraaije redevoering was intusschen, zelfs voor het tegenwoordig, door de politie uitgelezen publiek, nog niet zonder gevaar; de vrouw van Bellecour viel flaauw van angst. Maar dit strekte, door medelijden op te wekken, juist om het publiek te doen bedaren; het riep dat men haar te hulp moest komen en juichte de aanspraak van haar man toe. Toen Bellecour vervolgens in het <hi rend="spat">foyer</hi> kwam, was hij geheel ontdaan en vervuld van het besef van het vernederend tooneel dat hij had vertoond, en betuigde, dat er zooveel gehechtheid aan het gezelschap toe noodig was, als hij had, om zich tot zulk eene rol te leenen. Overigens liep dien avond alles rustig af.<note n="1)" place="foot">‘Gazette littéraire’, Alsb. pp. 364-367. Laurette de Malboissière. Alsb. p. 245.</note></p>
<pb n="919"/>
<p>Den 20 waren Molé en Brizard uit de gevangenis gekomen om te spelen, opdat men weder grootere stukken zou kunnen geven. Zij werden met herhaalde toejuiching begroet, hetgeen door de tegenpartij werd toegeschreven aan een kabaal, waarbij zij aan 't langste eind waren gebleven, maar dat ‘bij alle eerlijke lieden onbeschrijfelijke verontwaardiging had opgewekt.’ Vervolgens werden, eenigen tijd lang, de tooneelspelers dagelijks uit de gevangenis gehaald om te spelen en dan weder naar For-l'Evêque teruggebragt. Op mejufrouw Clairon werd deze maatregel echter niet toegepast, daar zij ziek was of heette te zijn, en eene andere voorname actrice, mejufvrouw Dumesnil, was afwezig. Op deze wijze ging het met de voorstellingen zooals het kon, en in het begin van Mei zagen de tooneelspelers zich genoodzaakt om op nieuw tot het publiek een <hi rend="spat">Compliment</hi> te rigten, ter aankondiging dat zij er onmogelijk geregeld mede konden voortgaan en een paar dagen verlof moesten nemen. Dubelloy had de opvoering van zijn stuk doen staken, zeggende dat hij niet wilde dat het een steen des aanstoots voor het vermaak van het publiek zou zijn, maar werkelijk om genoegen te doen aan mejufvrouw Clairon, aan wie hij zijne opkomst was verschuldigd: immers kon er nu geen sprake meer van zijn, dat het stuk zou worden opgevoerd door dezelfde acteurs die het den 15 April hadden moeten vertoonen, welke ‘voldoening’ men anders van de weêrspannige tooneelspelers geëischt zou hebben.</p>
<p>Intusschen werden er onderhandelingen gevoerd; voorname personen bemoeiden zich met de zaak en het bleek dat de tooneelspelers zoo magtige beschermers hadden, dat de dagbladschrijvers het raadzaam achtten het diepste stilzwijgen over de zaak te bewaren, hoeveel opzien zij ook baarde, terwijl zij, die van gevoelen waren ‘dat zij slechts door een blinde en slaafsche onderwerping van den kant van die kunstemakers opgelost behoorde te worden’, zich verontwaardigden over het ongeloofelijk gewigt dat men er aan hechtte om haar te schikken. Den 9 Mei was men eindelijk daarin geslaagd. Dubois had kwanswijs zijn ontslag gevraagd en het op voordeelige voorwaarden gekregen. Men stond hem 1500 <hi rend="spat">Livres</hi> pensioen toe, hoewel hij slechts 29 jaren dienst had en er volgens den regel 30 moest hebben. Daarom zou
<pb n="920"/>hij nog een jaar lang beschouwd worden als aan het tooneel verbonden, hoewel hij niet meer speelde. Daarenboven verleende men hem nog een buitengewoon pensioen van 500 <hi rend="spat">Livres</hi>, als hebbende hij eene <hi rend="spat">élève</hi> opgeleid (zijne dochter), hetgeen mede eene gewoonte was. De tooneelspelers, die in de gevangenis gezet waren, werden nu, des avonds van den 9 Mei, op vrije voeten gesteld.</p>
<p>Hierdoor, en door de terugkomst van mejufvrouw Dumesnil, werd men in staat gesteld om den 12 weder een treurspel op te voeren: ‘Semiramis’ van Voltaire. Een zeer talrijk publiek, bestaande uit de aanzienlijkste lieden, woonde deze voorstelling bij. Mejufvrouw Dumesnil, die speelde ‘gelijk Semiramis zelve gesproken zou hebben’, werd zeer toegejuicht; maar mejufvrouw Dubois, in de rol van Azema, nog meer, hetgeen echter zelfs door den partijdigen schrijver in de ‘Gazette littéraire’ aan een kabaal ten gunste van deze middelmatige actrice werd toegeschreven die het, volgens Laurette de Malboissière, dien avond ‘op eene middelmatige wijze slecht maakte.’<note n="1)" place="foot">‘Gazette littéraire’. Alsb. pp. 367, 369-372. Laurette de Malboissière. Alsb., p. 255. A Paris, ce 14 mai (1765), au matin.</note></p>
<p>Inmiddels was mejufvrouw Clairon nog altijd ongesteld, of zij beriep zich ten minste op haar toestand om niet te spelen. Men sloeg daaraan echter weinig geloof: men zeide dat zij heel wel was en slechts de begeerte van het publiek wilde prikkelen. Dat het haar werkelijk aangenaam was zoozeer gemist te worden, heeft zij zelve erkend. In vele brieven betuigde zij haar ijver voor het publiek en hare gehechtheid aan haar beroep, maar diegenen die niet wilden erkennen dat zij er, na hetgeen was voorgevallen, een regtmatigen tegenzin in gekregen kon hebben, verklaarden deze betuigingen voor huichelarij, toen men in het midden van Junij vernam, dat zij bij den Hertog de Richelieu dringend haar ontslag gevraagd had. De Maarschalk zou haar dit echter geweigerd en haar enkel verlof tot Paschen van het volgend jaar verleend hebben, opdat zij naar Genève zou kunnen gaan om zich daar onder behandeling van den beroemden geneesheer Tronchin te stellen, onder voorbehoud van dan vervolgens te zien of hare gezondheid stellig ver-<pb n="921"/>eischte dat aan haar verlangen werd voldaan. Maar het schijnt twijfelachtig of de zaak zich werkelijk zoo heeft toegedragen, aangezien de vijanden van mejufvrouw Clairon, die Richelieu op hunne hand hadden, ongetwijfeld liever hadden gezien dat zij onmiddellijk ware ontslagen. Zij zelve betuigt, dat het oorspronkelijk alleen was uit begeerte om een streep door deze rekening te halen, dat zij zich door den Hertog d'Aumont liet overreden om hare definitieve aanvrage om ontslag nog een jaar uit te stellen.</p>
<p>Deze Hertog was onder de Edellieden van de kamer de eenige dien zij niet tegen zich had, terwijl hij zich met al het vroeger voorgevallene ook niet had bemoeid. Toen hij haar tot het bedoelde uitstel had overgehaald, trachtte hij haar te bewegen om van haar voornemen om het tooneel te verlaten geheel af te zien. Daartoe bood hij aan, haar belangrijke voordeelen voor haar persoon te verzekeren: zij zou door den koning betaald worden en van niemand anders afhangen, niets meer met de comedianten te maken hebben, en kunnen spelen wat en wanneer zij verkoos. Doch dit sloeg zij af, daar zij begreep dat zij zoodoende hare vijanden nog meer verbitteren en aan de andere tooneelspelers gegronde reden zou geven om haar te haten. Maar toen d'Aumont haar vervolgens uitzigt gaf op eene regeling, waardoor de tooneelspelers van de excommunicatie en de verdere misbruiken zouden ontheven worden, gaf zij toe en besloot van deze hervorming eene voorwaarde te maken van haar weder optreden na het einde van haar verlof. Zij zegt, dat het denkbeeld van zulk eene belangrijke zaak te bewerken voor haar onweêrstaanbaar was<note n="1)" place="foot">‘Gazette littéraire’. Alsb. pp. 372-373. Gedenkschriften van H. Clairon, bl. 164, 167-168.</note>.</p>
<p>&nbsp;</p>
<p>Alzoo vertrok mejufvrouw Clairon dan naar Genève, waar Dr. Tronchin destijds gevestigd was, of eigenlijk naar Ferney, waar zij haar intrek nam ten huize van Voltaire.</p>
<p>Deze was den 26 April 1765 onderrigt van hetgeen den 15 te Parijs in den schouwburg was voorgevallen, blijkens een brief van hem aan den Hertog de Richelieu, waarin hij de zaak aanroert, zonder er zich echter - om zeer begrij-<pb n="922"/>pelijke redenen - over uit te laten. ‘Het gerucht van de remonstranties der lieden, die comedie spelen, is tot in den kring mijner bergen doorgedrongen: het schijnt dat <hi rend="spat">eene troep</hi> soms moeijelijker te leiden is dan <hi rend="spat">troepen</hi>; er is een geest van verzet verbreid in meer dan één stand’. Doch den 27 April schreef hij aan d'Argental: ‘Mijne goddelijke engelen, het schijnt dat het speelhuis een weinig in de war is. Wanneer de tooneelspelers vastberaden genoeg waren om te zeggen: Wij kunnen ons beroep niet uitoefenen wanneer men het verlaagt; wij zijn het moede in de gevangenis gezet te worden wanneer wij niet spelen en in den ban gedaan te worden wanneer wij wel spelen: zeg ons wien wij moeten gehoorzamen, den koning of den kerspel-priester: stel ons in den laagsten rang der burgers, maar laat ons de regten genieten, die men wel aan secreetruimers, aan den beul, aan lieden als Fréron toestaat; wanneer zij, zeg ik, zulk een taal voerden dan zou men wel een vergelijk met hen moeten treffen; maar de moeijelijkheid zou altijd zijn de kat de bel aan te hangen’. In omtrent dezelfde bewoordingen schreef hij den 29 April ook aan Damilaville, wien hij verzocht hem te melden, of mejufvrouw Clairon nog op For-l'Evêque gevangen zat en of zij bij haar besluit bleef om van het tooneel af te zien, en den 1 Mei scheef hij aan de beroemde tooneelspeelster zelve den volgenden brief:</p>
<p>‘De man, die het meest belang stelt in den roem van mejufvrouw Clairon en in de eer der schoone kunsten, smeekt haar ten dringendste, van dit oogenblik gebruik te maken om te verklaren dat het eene al te ongerijmde tegenstrijdigheid is op For-l'Evêque te zitten wanneer men niet speelt en door een bisschop in den ban gedaan te worden wanneer men wel speelt; dat het onmogelijk is deze dubbele krenking te verdragen en dat de Waalschen nu eindelijk hunne partij moeten kiezen. De letterkundigen, die bij deze gelegenheid blijken gegeven hebben van zoo eervolle gevoelens, zullen zich zonder twijfel bij haar aansluiten. Hetzij mejufvrouw Clairon in hare pogingen moge slagen of niet, zij zal in ieder geval de achting van het publiek wegdragen; maar wanneer zij weder op het tooneel verschijnt als eene slavin, die men in hare ketenen laat dansen, zal zij al haar aanzien verliezen. Ik verwacht van haar eene vastberadenheid, die
<pb n="923"/>haar evenzeer tot eer zal verstrekken als hare talenten en die eene gedenkwaardige <hi rend="spat">époque</hi> zal maken’. - In een anderen brief, aan Damilaville, van 4 Mei, schreef Voltaire: ‘Ik weet niet of mejufvrouw Clairon te Parijs weder zal optreden. Ik houd haar voor een armzalig schepsel als zij die zwakheid heeft. Hoe meer men de rede, de talenten, de waarheid en den goeden smaak vervolgt, hoe vaster aaneengesloten onze <hi rend="spat">phalanx</hi> moet oprukken’.</p>
<p>Wederom aan d'Argental, den 13 Mei:</p>
<p>‘Ik vraag u geen nieuws van mejufvrouw Clairon. Mevrouw d'Argental is het er over eens met mevrouw de Florian; maar ik volhard altijd bij het denkbeeld, dat de tooneelspelers een dilemma moeten stellen, waaruit men zich niet kan redden: wanneer wij niet spelen zet men ons op For- of Four-l'Evêque, en wanneer wij wel spelen excommuniceert men ons en wij worden dan als honden begraven. Laat men zich uit die moeijelijkheid redden, als men kan’.</p>
<p>Voltaire waagde nu ook een stap bij den Hertog de Richelieu. ‘Veroorloof mij’, schreef hij hem den 13 Mei, ‘u een woordje te zeggen over de tooneelvertooningen, die te Parijs onmisbaar zijn en die gij begunstigt. Ik weet niet, of gij u van deze tegenwoordige gelegenheid zult kunnen bedienen om te doen beseffen, welk eene tegenstrijdigheid het is, dat personen, die door den koning worden bezoldigd en onder uwe bevelen staan, op For- of Four-l'Evêque worden gevangen gezet wanneer zij de pligten van hun beroep niet waarnemen en dat zij door den bisschop in den ban verklaard en verdoemd worden wanneer zij ze wel waarnemen. Is het regtvaardig dat men verstoken wordt van al zijne regten als burger, tot die der begrafenis toe, omdat men onder uwe bevelen gesteld is? Wanneer ooit iemand den roem kan wegdragen van aan deze vernedering een eind te maken, dan zijt gij het zeker, en Parijs zal u dan, zooals Genua, een standbeeld oprigten. Maar somtijds zijn de eenvoudigste en geringste zaken bezwaarlijker dan de gewigtigste, en is iemand, die een Engelsch leger kan doen capituleren, niet in staat om over een pastoor te zegevieren’.</p>
<p>Ondanks deze behendige, hoezeer onschuldige vleijerij, waarmede hij trachtte op de zwakke zijde van den ijdelen Hertog te werken, had hij dan ook slechts weinig hoop op
<pb n="924"/>het welslagen van eenige poging in deze. ‘Gij moogt mij zeggen’, schreef hij in Junij aan den Markies de Villette, ‘dat men de excommunicatie zal opheffen, die zoo regtvaardiglijk door hen, die Latijnsche stukken vertoonen, is geslingerd tegen hen, die Fransche stukken spelen; ik ken de kerk al te goed: zij kan evenmin toegeven als dwalen. Men heeft niets dan de burgerlijke drama's van den neoloog Marivaux waarbij men met een gerust geweten kan schreijen<note n="1)" place="foot">De tooneelstukken van Marivaux werden meerendeels in den Italiaanschen schouwburg opgevoerd, waarvan het personeel, gelijk gezegd is, niet geëxcommuniceerd was.</note>. De Fransche tooneelspelers zullen eene gunstiger gezindheid vinden bij het Parlement, wanneer zich de eene of andere geschikte gelegenheid opdoet om tegen den Aartsbisschop te procederen’. - Uit een brief van Voltaire aan Chabanon, van 25 Junij, blijkt, dat er een ongegrond gerucht liep, dat ook Le Kain zijn ontslag nemen of ten minste verlof vragen zou.</p>
<p>Voltaire schreef aan mejufvrouw Clairon verscheiden brieven om haar bij zich te noodigen wanneer zij Tronchin kwam raadplegen. Zij nam dit aan en kwam den 28 Julij te Ferney, waar zij omtrent een maand bleef. ‘Mejufvrouw Clairon is bij mij’, schreef haar gastheer den 5 Augustus aan de Villette, ‘ik had haar in zeventien jaren niet gezien. Zij was toen ter tijd niet wat zij nu is. Zij heeft hare kunst geschapen; zij is <hi rend="spat">uniek</hi>; het spreekt dus van zelf dat zij te Parijs vervolgd wordt’. Zij speelde op het huistheater van Voltaire, die verrukt over haar was. ‘Zij heeft Aménaïde uitstekend gespeeld’, meldde hij den 22 Augustus aan d'Argental, ‘maar in de rol van Electra zou zij de Alpen en het Juragebergte geroerd hebben. Zij, die haar te Parijs gehoord hebben, zeggen dat zij nog nooit op eene zoo oorspronkelijke, ware, sublieme, verwonderlijke, schokkende wijze gespeeld heeft. Zietdaar nu waarvan gij uzelven berooft, mijne Heeren de Waalschen!’</p>
<p>Intusschen verloor hij de noodige diplomatieke voorzigtigheid tegenover Richelieu niet uit het oog. Den 30 Julij schreef hij hem: ‘Het zou niet billijk zijn, Monseigneur, dat een oud liefhebber en dienaar van het comische speel-<pb n="925"/>huis, zooals ik, mejufvrouw Clairon bij zich had, zonder uwe bevelen te vragen. Zij is hier zooëven aangekomen; ik weet nog niets van den staat van hare gezondheid, ik weet niet welk besluit zij zal moeten nemen, en ik geloof, dat ik uwe bevelen moet vragen om te weten op welken toon ik met haar moet spreken en wat uwe bedoelingen zijn. Niet dat ik denk, intusschen, dat mijne raadgevingen veel invloed zullen hebben: vermoedelijk zal de graaf de Valbelle<note n="1)" place="foot">De minnaar van mejufvrouw Clairon.</note> meer op haar vermogen dan ik; maar hoe dat zij, indien gij mij eenige orders te geven hebt, zal ik ze zeer getrouw uitvoeren. Ik heb wel iets van die oude......waardin, die op sterven lag en tot hare juffers zeide: Gelooft gij dat ik in staat ben om iemand te bedriegen, in den toestand waarin ik mij bevind? Reken er op, Monseigneur, dat de begeerte om u te voldoen mijn laatste wensch zal zijn.’</p>
<p>De Maarschalk moet hierop geantwoord hebben; den 23 Augustus schreef Voltaire hem weder: ‘Ik heb mejufvrouw Clairon ontvangen gelijk gij het wenschte en gelijk zij het verdient: zij is vereerd, gevierd, bezongen.’ In de Gedenkschriften van Florian kan men de beschrijving lezen van een prachtig feest, met bal, souper en vuurwerk, dat door Voltaire, op den dag van de Heilige Clara (12 Augustus), ter eere van mejufvrouw Clairon werd gegeven<note n="2)" place="foot">‘La jeunesse de Florian, ou Mémoires d'un jeune Espagnol’; (Paris. Briand, 1810). Chap. V, pp. 31-36.</note>. Ook verscheen er een ‘dichterlijke Brief’ van Voltaire ter eere van zijne gast<note n="3)" place="foot">Voltaire. ‘Épitre CLXXXII. A Mademoiselle Clairon’ (1765). Oevr, compl. T. V, pp. 194 sqq.</note> die, naar men althans te <hi rend="spat">Parijs</hi> meende, ten blijke strekte, dat hij zich door zijn geestdrift en zijne bewondering voor de kunstenares wel wat al te ver had laten wegslepen, terwijl men voornamelijk geneigd was om over eene uitdrukking, in dat gedicht voorkomende: ‘dat men geene groote talenten kan hebben zonder daaraan groote deugden te paren’, een weinig te meesmuilen. En toen mejufvrouw Clairon, na haar consult met Tronchin, had aangekondigd, dat deze haar had verklaard dat zij met een spoedigen dood werd bedreigd wanneer zij weder op het tooneel van den Franschen Schouwburg optrad, maakte men de opmerking,
<pb n="926"/>dat hij het haar dan toch niet verboden scheen te hebben op dat van Voltaire te spelen, en men beweerde, dat zij met Tronchin hare reis naar Genève en ook wat hij haar zou antwoorden, vooraf had afgesproken<note n="1)" place="foot">‘Gazette littéraire’, Alsb. pp. 373-374.</note>. Uit hare gedenkschriften blijkt trouwens, dat òf dit doodsgevaar werkelijk zoo groot niet was, òf dat zij bereid was om het te tarten. Immers meldt zij, dat zij, gedurende haar verblijf te Genève vernomen hebbende dat mejufvrouw Dubois ‘in gezegende omstandigheden’ verkeerde en dien ten gevolge niet te Fontainebleau voor het Hof kon spelen, door bemiddeling van den Hertog d'Aumont aanbood de plaats van hare vijandin in te nemen, maar dat Richelieu dit afsloeg en tot d'Aumont zeide: ‘Neen, dat zou de kleine Dubois verdriet doen; wij zullen het wel zoo goed schikken als wij kunnen.’<note n="2)" place="foot">‘Gedenkschriften van H. Clairon’, bl. 169.</note></p>
<p>Wat daarvan zij, Voltaire, ongetwijfeld van de gemelde commentariën verwittigd, verzekerde, in een schrijven aan d'Argental van 12 Augustus, dat het tegen den raad en het verbod van Tronchin was geweest dat mejufvrouw Clairon op zijn tooneel had gespeeld. ‘Hij staat niet voor haar leven in als zij zich inspant, en hij wil volstrekt dat zij van het treurspel zal afzien. Zij is dan ook genoodzaakt hem te belooven dat zij niet meer te Parijs zal optreden, waar op het tooneel eene uitzetting van de stem en eene hevige actie wordt vereischt die haar onfeilbaar zou doen bezwijken.’ En op het andere bewuste punt verantwoordde hij zich, in een schrijven aan Richelieu van 16 September, in diervoege: ‘Gij zult wel gezien hebben, dat ik in zekere kleine versjes<note n="3)" place="foot">Gustave Desnoiresterres meent, dat met die ‘kleine versjes’ niet de bovenvermelde dichterlijke brief - maar zekere coupletten bedoeld worden die te Ferney waren gezongen. (‘Voltaire et J.J. Rousseau.’ Paris, Didier et co. 1874, p. 296, <hi rend="spat">noot</hi> 3.). Dit kan zijn; maar het is ons gebleken dat het juist de dichterlijke brief was die te Parijs opzien baarde en afkeuring vond, en feitelijk zal Voltaire's apologie dus wel op dat gedicht betrekking hebben gehad.
<lb/>
Het is opmerkelijk, dat Desnoiresterres in zijn zoo uitvoerig werk het aandeel van Voltaire in de opzienbarende zaak van mejufvrouw Clairon zoo goed als met stilzwijgen voorbij gaat; en dit is de reden waarom ik dit punt zoo uitvoerig heb willen behandelen. Welk een uitgebreid werk men ook over Voltaire schrijft, er blijven altijd toch nog eenige aren te lezen; het onderwerp schijnt onuitputtelijk.</note> de
<pb n="927"/>geestdrift wat heel ver gedreven heb; maar indien gij hadt gezien hoe zij op mijn tooneeltje Electra gespeeld heeft, dan zoudt gij mij vergiffenis schenken.’ Den volgenden dag, 17 September, schreef hij aan d'Argental: ‘Ik weet wel, dat ik met mejufvrouw Clairon wat te ver gegaan ben; maar ik geloofde dat er zulk een balsem noodig was op de wonden, die haar op het For-l'Evêque waren toegebragt. Overigens scheen zij mij toe evenzeer veranderd te zijn wat hare zeden - als wat haar talent betreft; en hoe meer men haar heeft willen verlagen, des te meer heb ik haar willen verheffen. Ik hoop dat men mij een weinig geestdrift voor de schoone kunsten zal vergeven; ik heb die ook in de vriendschap en ik heb haar in de dankbaarheid.’ Daarop echter schijnt d'Argental zich persoonlijk over mejufvrouw Clairon te hebben beklaagd: althans den 2 October schreef Voltaire hem: ‘Ik wist niet dat Clairon aan mijne engelen <hi rend="spat">gemanqueerd</hi> had, toen ik, ik weet zelf niet hoe, hexameters op haar maakte als op eene Romeinsche heldin; maar zij had Electra zoo goed gespeeld, zij werd door het geheele land zoo gevierd, zij was zoo ordentelijk en beleefd, dat ik ingepakt werd.’</p>
<p>Toen zijne gast hem had verlaten schreef Voltaire haar, den 30 Augustus, onder andere het volgende: ‘Ziehier wat men mij uit Versailles schrijft: Iedereen wil nieuws van mejufvrouw Clairon hooren, en de koning in de eerste plaats. En ziedaar mijn antwoord: Zij is vertrokken, even ziek als betreurd en geëerd, liggende in hare koets en staande gehouden door haar moed. Dr. Tronchin staat niet voor haar leven in wanneer zij weder op het tooneel komt. Zij heeft hem gezegd dat zij wel genoodzaakt zou zijn om zich naar zijne voorschriften te rigten, maar dat zij altijd, als de koning haar verlangde te hooren, zou doen gelijk alle zijne overige onderdanen: dat zij haar leven zou wagen om hem genoegen te doen. Gij ziet, mejufvrouw, dat ik de zuivere waarheid heb gezegd, zonder er iets bij te voegen of af te laten.’ ‘Ik geloof’, meldde hij voorts den 31 aan Cideville, dat zij het tooneel zal vaarwel zeggen, zoodat men niets anders te doen zal hebben dan het maar te sluiten.’</p>
<p>Mejufvrouw Clairon begaf zich van Ferney naar Marseilles en later naar Aix. Uit de eerstgenoemde stad schreef men
<pb n="928"/>in den loop van September dat zij aldaar was aangekomen en er zich in den schouwburg had vertoond; dat toen het geheele parterre in opschudding was gekomen en geroepen had: ‘Het beleg van Calais en mejufvrouw Clairon!’ Dat de Hertog de Villars had doen verklaren, dat de actrice gekomen was om hare gezondheid te herstellen en niet om te spelen, maar dat hij haar evenwel zou voorstellen en haar zou trachten te bewegen om aan den wensch van het publiek te voldoen. Hoogstwaarschijnlijk heeft zij zich echter niet laten overhalen.</p>
<p>Den 1 November was mejufvrouw Clairon eindelijk en ten laatste te Parijs teruggekeerd; zij had zich over haar weder optreden ten tooneele nog niet uitgelaten. Het publiek was in gespannen verwachting. Voltaire maakte, in een brief aan mevrouw de Florian van 7 November, de opmerking, dat de naam van mejufvrouw Clairon niet voorkwam op de lijst der Vermakelijkheden (waarschijnlijk ten Hove). ‘Het schijnt dat men haar heeft willen beduiden dat men het wel buiten haar kan stellen.’<note n="1)" place="foot">Zie al de hierboven aangehaalde plaatsen van Voltaire in de ‘Correspondance générale’, Oevr. Compl. T. CXV. pp. 191-265; T. CXVI. pp. 1-44, <hi rend="spat">passim</hi>.</note></p>
<p>In den loop van Februarij en Maart 1766 scheen het zich allengs te bevestigen, dat mejufvrouw Clairon, in beginsel en wat haar zelf betrof, niet ongeneigd was om na Paschen, als wanneer haar verlof ten einde liep, weder op te treden. Welk besluit zij reeds vroeger genomen had en hoe zij daartoe was gekomen, hebben wij gezien; maar het schijnt, dat zij nog andere redenen had om, zoo mogelijk, het tooneel niet te verlaten. Vooreerst hare gehechtheid aan het beroep, waarin zij zoozeer uitmuntte en hare begeerte naar nieuwen roem, terwijl het verlangen en de aandrang van het publiek haar moesten vleijen. Daarbij kwamen, naar men zeide, ook redenen van financieelen aard, gelijk bevestigd wordt door een brief van Voltaire aan de actrice zelve, van 23 Julij 1765: ‘Gave God dat gij rijk genoeg waart om het tooneel te Parijs te verlaten en slechts in uw eigen huis met uwe vrienden te spelen.’ Dit alles bewoog haar, om niet aan te dringen op eene persoonlijke voldoening, welke zij anders meende
<pb n="929"/>te kunnen eischen voor de haar aangedane kwade bejeging, toen men haar in de gevangenis gezet had omdat zij niet met een Dubois had willen spelen. Maar de Graaf de Valbelle, haar vriend, een militair, die zeer gevoelig was op het punt van eer, dacht er anders over en beweerde dat zij liever alles moest opofferen dan een niet-eervollen stap te doen. De redetwist daarover tusschen hen zou zoo levendig geweest zijn, dat er te Parijs een gerucht liep dat zij met elkander in onmin waren geraakt. Maar gemeenschappelijke vrienden wendden pogingen aan, om het hen eens te doen worden, en de heer de Valbelle stemde er in toe, zich te rigten naar de uitspraak van een gezelschap van verstandige en onbevooroordeelde personen. Dientengevolge had er, ten huize van mejufvrouw Clairon, eene bijeenkomst en stemming van dezen raad van eer plaats, en daar de meerderheid besliste dat zij weder kon optreden, werd daarin door de Valbelle berust.<note n="1)" place="foot">‘Gazette littéraire’, Alsb. pp. 374-378.</note></p>
<p>Doch hoewel mejufvrouw Clairon nu alzoo geene voorwaarden stelde die haar persoonlijk betroffen, was zij, naar wij gezien hebben, des te vaster besloten er wèl te bedingen voor alle beoefenaars harer kunst in het algemeen. Het gold de opheffing van de excommunicatie en der verdere onregtvaardigheden, waaronder de tooneelspelers zuchtten. Daartoe raadpleegde zij vele regtsgeleerden, wien zij voor de zaak belangstelling wist in te boezemen; er werden dikwijls bijeenkomsten te haren huize gehouden en men zou daar o.a. ook eene memorie aan het Hof van Rome hebben opgesteld. Vooral gedurende de paaschvacantie, toen het beslissend oogenblik naderde, was deze bedrijvigheid zeer groot en het schijnt dat de tooneelspelers ditmaal verstandig genoeg waren om de pogingen van mejufvrouw Clairon te hunnen behoeve niet tegen te werken en om zich aan hare leiding te onderwerpen. Zij beweerden openlijk, in het bezit te zijn van open brieven van Lodewijk XIII, waarbij zij waren aangesteld als kamerdienaars des Konings, op welken titel zij nu op nieuw aanspraak maakten. Het resultaat der overleggingen was, dat er eene memorie werd vastgesteld, bestemd om in den Raad des konings te worden voorgelezen en inhoudende eene voordragt tot regeling van de zaak. Bij open brieven des Konings,
<pb n="930"/>geregistreerd door het Parlement, zou de ‘Fransche comedie’ tot den rang van ‘Koninklijke dramatische Academie’ worden verheven. Hierdoor zou de kerkelijke ban wel niet worden opgeheven; maar de rang van lid dezer Academie zou volledige burgerlijke regten medebrengen, en, daar de comedianten krachtens hunne aanstelling, deel van de Kamer des Konings uitmaakten, zou aan de tooneelspelers hun ouden titel van Kamerdienaars des Konings - en aan de tooneelspeelsters dien van Kamervrouwen der Koningin weder worden toegekend. Mejufvrouw Clairon was hiermede te vreden en bereid om op voorwaarde van de aanneming dezer voordragt weder op te treden<note n="1)" place="foot">‘<hi rend="spat">Gazette littéraire</hi>’, Alsb. pp. 376-377, 378-379. Zie Grimm, aangehaald bij Bungener, Alsb., dl. II, bl. 24-25.</note>.</p>
<p>Zij rekende daarbij gedeeltelijk ook op de levendige begeerte van het publiek om haar weder ten tooneele te zien verschijnen, die bij de beslissing van wezenlijk gewigt scheen te zullen zijn: in een dichterlijken brief, tot haar gerigt, die in dien tijd verscheen en die aan Dorat werd toegeschreven, werd zij over de langdurige spanning, waarin zij het publiek hield, aangesproken, en wel op een schertsenden, ongegêneerden toon, die haar mogelijk minder welgevallig was, tenzij de hatelijkheden tegen mejufvrouw Dubois, die er verder nog in voorkwamen, dit weder vergoedden. Hoe veelvermogend de aanhang van mejufvrouw Clairon overigens was en hoeveel mogelijkheid er bestond, dat hare zaak in allerhoogste ressort ten slotte zou zegevieren, bleek uit de vreesachtigheid, die men nog altijd toonde om er zich openlijk tegen uit te laten. Zelfs Fréron, die van gevoelen was dat men haar kort en goed met geweld moest dwingen om onvoorwaardelijk weder op te treden, vond het raadzaam, in zijn blad dit gevoelen slechts voor te dragen in den vorm van een verdichten brief uit Venetië, waarin kwanswijs verhaald werd, hoe men aldaar eenen zanger, die geweigerd had voor den Doge te zingen, deswegens streng had gestraft, zijnde het op deze wijze ‘dat men in elk land onbeschofte zangers en tooneelspelers behoorde te behandelen’. Fréron had werkelijk reden om zich in acht te nemen en ondervond dat hij het nog niet genoeg gedaan had: want mejufvrouw
<pb n="931"/>Clairon had invloed genoeg om hem voor acht dagen in de gevangenis te laten zetten, en dat wel niettegenstaande de Koningin te zijnen gunste tusschenbeide kwam<note n="1)" place="foot">‘Gazette Littéraire’, Alsb. pp. 375, 379-380. Bungener, Alsb. dl. II, bl. 25.
<lb/>
Men merke op, dat de denkbeeldige Venetiaansche Zanger geweigerd zou hebben voor den Doge te zingen; maar mejufvrouw Clairon had nooit geweigerd voor den Koning te spelen, maar zich, gelijk wij zagen, daartoe aangeboden. Aan dezen trek herkent men den beruchten Fréron.</note>.</p>
<p>Onder de vele aanzienlijke en magtige begunstigers, die mejufvrouw Clairon voor haar plan had, behoorde, met den Hertog d'Aumont, de minister van het Huis des Konings, graaf de Saint-Florentin, de Hertog de Choiseul, enz., ook Voltaire, die er steeds de grootste belangstelling in bleef betoonen. Een lange brief aan de actrice, zonder datum, maar waarschijnlijk in het laatst van 1765 geschreven, waarin hij den tegenwoordigen toestand der tooneelspelers in Frankrijk vergeleek met hunne stelling in alle andere landen en tijden, strekte daarvan ten bewijze. Maar hij deed nog meer: hij trachtte de beweging te leiden. Zekere heer Jabineau de la Voute had eene memorie ten gunste der tooneelspelers opgesteld en dat stuk werd aan Voltaire gezonden om er zijn oordeel over in te winnen. Den 4 Februarij 1766 schreef hij aan d'Argental: ‘Ik zend hiernevens de memorie van M. Jabineau de la Voute voor de tooneelspelers aan mijne goddelijke engelen terug. Ik smeek hen zeer nederig te willen gelooven dat ik gelijk heb, omdat ik zelf geloof gelijk te hebben; maar wanneer zij mij veroordeelen zal ik gelooven dat ik ongelijk heb. De wending, die gij er aan gegeven hebt, is zeer handig. De verklaring des konings zal een schild tegen het <hi rend="spat">prêtraille</hi> zijn. Zij zal geregistreerd worden, en wanneer de zotskappen aan een burger, die door den koning wordt bezoldigd, dan nog eene eerlijke begrafenis weigeren, zullen zij met het Parlement te doen krijgen’. Tegelijk met dezen brief aan d'Argental werd er ook een aan Jabineau de la Voute zelf verzonden, waarin, met zeer aanmoedigende betuigingen van voldaanheid over de bedoelde memorie, tevens echter eenige aanmerkingen daarop werden gemaakt. Deze brief is niet slechts belangwekkend als een blijk van Voltaire's ijver, ook nu weder voor deze zaak, maar ook
<pb n="932"/>om de geleerdheid die er in is ten toon gespreid. Jabineau de la Voute had, naar Voltaires meening, al te volmondig toegegeven, dat ook in het oude Rome de stand der tooneelspelers zeer weinig geacht en aan bijzondere wetten van drukkenden aard onderworpen geweest was: Voltaire stelde zich voor, dat men dit op regtsgeleerde en oudheidkundige gronden zou kunnen betwisten, waartoe hij eenige argumenten aan de hand deed. Verder keurde hij het ook af, dat men in de bewuste Koninklijke Verklaring ook melding wilde doen maken van de beslissing van Lodewijk XIV, dat edellieden tooneelspelers zouden kunnen zijn zonder de regten hunner geboorte te verliezen: daarin zag hij eene geheel overbodige <hi rend="spat">indiscretie</hi>, die een verkeerden indruk zou maken en de gansche zaak kon doen mislukken. Op dit laatste punt had hij waarschijnlijk juist gezien; maar zijne geleerde argumenten ten aanzien van het eerste hielden weinig steek<note n="1)" place="foot">Zoo b.v. beriep hij er zich op, dat een praetorsedict immers geene wet was: er niet aan denkende dat het Romeinsch burgerlijk regt voornamelijk in de praetorsedicten, op den grondslag van de wetten der Twaalf Tafelen, was vervat. En op grond dat de <hi rend="spat">mathematici</hi> (waarzeggers), tegen wie te Rome wetten werden afgekondigd, geen <hi rend="spat">mathematici</hi> (wiskundigen) in den gewonen zin des woords waren, wilde hij staande houden, dat ook de tooneelspelers, van wie in de Romeinsche wetten sprake is, niets met eigenlijke tooneelspelers gemeen hadden, maar slechts balletdansers, vertooners van pantomimen en potsenmakers waren. Het is duidelijk dat, wanneer men er dan volstrekt de Romeinen bijhalen - en zich er om bekommeren wilde wat dezen gedaan of niet gedaan hadden, men de zaak op eene geheel andere wijze had moeten behandelen.</note>. Het schijnt dan ook, dat Jabineau de la Voute hem dit onder het oog heeft gebragt; in een tweeden brief aan dezen, van 1 Maart, hield Voltaire het
voornaamste van zijne beweringen wel staande, maar met weinig kracht. Blijkbaar stelde hij zelf er slechts weinig vertrouwen in en had hij slechts doelmatigheidshalve gewenscht dat het mogelijk geweest ware ze te doen gelden. Den volgenden dag schreef hij aan d'Argental: ‘Ik heb een tweeden brief aan M. Jabineau geschreven, om hem te bezweren, de schande der christelijke keizers, die achtenswaardige zaken met eerloosheid troffen, niet zoo in het licht te stellen. Ik heb getracht te doen zien, dat er groot onderscheid is tusschen <hi rend="spat">mimen</hi> en eerlijke tooneelspelers, en, ingeval dit verschil niet duidelijk genoeg zij, heb ik M. Jabineau gesmeekt er dan ten minste niet zelf
<pb n="933"/>den Raad opmerkzaam op te maken. Ik heb hem gezegd, dat het niet aan ons is, de zwakke zijde van onze eigen zaak aan te wijzen’<note n="1)" place="foot">Voltaire, ‘Correspondance générale.’ Oevr. Compl. T. CXVI, pp. 91-93, 137-144, 162-164.</note>.</p>
<p>&nbsp;</p>
<p>Den 5 April 1766 was het de groote dag, waarop de beslissing zou vallen. De graaf de Saint-Florentin had er zich mede belast de bovenvermelde memorie in den raad des Konings voor te lezen. Omtrent hetgeen er in die vergadering is voorgevallen, vinden wij tweederlei berigt. Volgens den schrijver van het verhaal in de ‘Gazette littéraire’ zou de minister de voorlezing der memorie begonnen - maar zou de Koning hem reeds bij de tweede zinsnede in de rede gevallen zijn. ‘Ik zie’, zou Lodewijk XV gezegd hebben, ‘ik zie wel waar gij heen wilt: maar de comedianten zullen onder mijne regering niet anders zijn dan zij onder die van mijne voorzaten waren: ik wil er niet meer van hooren’. De Raad ging vervolgens uiteen en daarmede was de zaak uit. - Deze voorstelling er van vindt men ook door andere schrijvers gevolgd, die aannemen dat zij door eene stellige weigering des Konings om de voordragt goed te keuren zou afgesprongen zijn. Maar mejufvrouw Clairon zelve heeft, in hare Gedenkschriften, een geheel ander verhaal van den ongelukkigen afloop harer onderneming gegeven. Volgens haar stond de zaak uitmuntend; men had zelfs den Aartsbisschop van Parijs overgehaald om er zich niet mede te bemoeijen. Diezelfde onhandige Edelman van de Kamer, die zich vroeger met zoo slecht gevolg met de zaak van Dubois had bemoeid, liet zich bij den Koning ontijdig iets ontvallen; deze hoorde hem met welwillendheid aan en vraagde hem, wat mejufvrouw Clairon eigenlijk begeerde. Het oogenblik was gunstig om de gansche zaak aan den Koning voor te dragen; maar de Edelman, vreezende dat de Saint-Florentin, zich aldus voorgekomen ziende, hem dit kwalijk zou nemen, zeide enkel iets van de excommunicatie, welke het, gelijk wij zagen, eigenlijk niet gold, en hoewel de Koning hem nog aanmoedigde om meer te zeggen, zweeg hij verder stil. In de vergadering van den Raad sprak niemand een woord van de zaak voor men op het punt was om de zitting op te heffen.
<pb n="934"/>De Koning bragt haar toen zelf op het tapijt en vraagde weder, wat mejufvrouw Clairon wenschte. Vóór de Saint-Florentin nu het woord kon nemen, viel de Hertog de Praslin, de neef van Choiseul, er op in, en zeide: ‘Sire, zij wil uwe Majesteit dwingen, zoowel als het parlement!’ De Koning hernam: ‘Ik weet dat zij daartoe te veel verstand heeft; laat ons eens hooren wat zij wenscht’. Hoewel dit nu volstrekt niet ontmoedigend was zou de Saint-Florentin toch het hoofd verloren - en, in plaats van de memorie, uit een klein stukje papier voorgelezen hebben ‘dat mejufvrouw Clairon van Zijne Majesteit verzocht de hernieuwing der verklaring van Lodewijk XIII, door hemzelf reeds bekrachtigd’. De Koning, meenende dat dit alles was, stond het toe; en mejufvrouw Clairon begreep, dat er nu verder niets meer aan te doen zou zijn. De Hertog de Choiseul zelf verhaalde haar later, dat hij zijn neef, in tegenwoordigheid des Konings, niet had durven tegenspreken, hoewel hij haar beloofd had dit te zullen doen: want men was er van te voren van onderrigt dat de Praslin door eene andere tooneelspeelster, zijne minnares en eene persoonlijke vijandin van mejufvrouw Clairon, opgestookt was<note n="1)" place="foot">‘Gazette littéraire’, Alsb. p. 381. ‘Gedenkschriften van H. Clairon.’ bl. 169-172. Bungener Alsb. dl. II, bl. 25.</note>.</p>
<p>Voltaire had met ongeduld den afloop dezer zaak, waarin hij zooveel belang stelde, verbeid. ‘Gij verwaardigt u niet’, schreef hij den 24 Maart aan d'Argental, ‘mij nieuws van het speelhuis te melden; gij zegt mij niets van het bevelschrift, waardoor mijn liverei eerlijk verklaard moet worden; geen woord van de sluiting van het speelhuis, noch van de heropening, noch van de ontzagwekkende Clairon.’ Aan deze schreef hij den 15 April, toen hij van den slechten uitslag harer pogingen was onderrigt: ‘Wanneer men er niet toe kan komen, mejufvrouw, een einde te maken aan de vernedering, die geworpen is op een stand, dien men tot eer strekt, dan blijft er voorzeker niets anders meer over, dan dien stand te verlaten. Gij hebt eene goede reputatie door uwe talenten; maar gij zult u roem verwerven door uw gedrag. Ik wilde wel, dat die roem niet iets eenigs ware en dat uwe kameraden moeds genoeg hadden om u na te volgen; maar dat is iets, waaraan ik
<pb n="935"/>wanhoop.’ En den 13 aan de gravin d'Argental: ‘Mejufvrouw Clairon meldt mij, dat zij niet weder zal optreden. Men wil zich houden aan de verklaring van Lodewijk XIII. Men denkt er niet aan, zou ik zeggen, dat ten tijde van Lodewijk XIII de tooneelspelers nog niet door den koning bezoldigd werden en dat het eene tegenstrijdigheid is, schande te laden op hen, die in zijne dienst zijn. Ik kan het gedrag van eene tooneelspeelster niet afkeuren, die liever van hare kunst afziet dan die met schande uit te oefenen. Van al de ongerijmdheden, die mij vijftig jaar lang gestuit hebben, is eene van de monsterachtigste, naar mijn gevoelen, die van hen voor eerloos te verklaren, die op bevel des konings fraaije verzen opzeggen. Ongelukkig de natie, die tegenwoordig nog slechts door de beoefening der schoone kunsten hare plaats in Europa inneemt en die ze tracht te onteeren!’<note n="1)" place="foot">Voltaire, ‘Correspondance générale.’ Oevr. Compl. T. CXVI. pp. 175, 192, 194-195.</note></p>
<p>Den 28 April was het ook te Parijs met zekerheid bekend, dat mejufvrouw Clairon zich thans definitief had verklaard omtrent haar genomen besluit om niet meer op de planken te komen; zij had aan de tooneelspelers geschreven dat zij haren naam op hunne lijst konden schrappen. Zij verkreeg slechts 1000 <hi rend="spat">Livres</hi> gewoon pensioen, aangezien zij nog niet meer dan twintig jaren dienst had; maar bovendien verleende de koning haar nog eene jaarlijksche toelage van hetzelfde bedrag.</p>
<p>Het ontslag van mejufvrouw Clairon was aldus reeds een voldongen feit, toen zekere Heer Jourdain de Rocheplatte, een plannenmaker, staatkundig tinnegieter en tegelijk groot liefhebber van het tooneel, nog eene poging tot bemiddeling deed. Den 4 Junij 1767 schreef hij aan de kunstenares een brief, waarin hij haar een voorstel in overweging gaf, dat zeker niet onvernuftig door hem bedacht was. Mejufvrouw Dubois was ziek geworden en dientengevolge had men de voorstellingen van zeker nieuw treurspel, ‘Les Illinois’, onmiddellijk na de eerste moeten staken. Wanneer nu mejufvrouw Clairon zich met de rol van hare vijandin in dat stuk wilde belasten, dan zou zij daarmede een groot blijk van edelmoedigheid geven, aan hare voormalige kameraden een
<pb n="936"/>gewigtige dienst bewijzen en tegelijk voor zichzelve het ijs breken om dan weder op het tooneel te kunnen blijven, wanneer het bleek dat daarop hoogen prijs gesteld werd, gelijk zeker het geval zou zijn, zonder zich echter ontijdig tot iets te verbinden. Maar mejufvrouw Clairon antwoordde hierop, den 5 Junij, met een kort briefje, waarin zij te verstaan gaf, dat zij het voorstel als eene ongepaste grap beschouwde. Toen echter de liefhebber haar vervolgens, den 8 Junij, een tweeden brief geschreven had, waarin hij betuigde het ernstig te hebben gemeend, antwoordde zij hem den 10 Junij uitvoeriger, maar met eene stellige weigering. Zij betuigde, ‘dat haar weder optreden eene laagheid zou zijn en dat zij liever zou sterven, dan daartoe te besluiten.....Ik ben, ging zij voort, wezenlijk zeer gehecht aan mijne voormalige kameraden; ik houd hartstogtelijk veel van het tooneel en ik eerbiedig het publiek, jegens hetwelk ik durf zeggen, dat ik nooit aan mijne verpligtingen ben te kort gekomen. Maar ik kan niet vergeten, op welk eene onwaardige wijze ik ben behandeld, en dat op een oogenblik toen ik trachtte het tooneel op zijn hoogste punt van glans te brengen. Ik had er reeds gelukkige nieuwigheden bij ingevoerd; ik had aan ons allen, door de ordentelijkheid van mijn gedrag, een zeker aanzien verschaft; men heeft het aan mij te danken dat het tooneel voor u nog in stand is gebleven gelijk het dan is; ik heb hen, die razend waren, neêrgezet en zonder mij zoudt gij nu misschien in 't geheel geen tooneel meer hebben; en tot loon voor mijne edelmoedigheid sleept men mij naar de gevangenis, onschuldig en half dood als ik was....Ik heb het getuigenis van mijn geweten noodig gehad om onder die gruwelen niet te bezwijken; maar zou ik nu niet alle gezond verstand moeten afzweren om mij op nieuw er aan bloot te stellen? De goedkeuring, waarmede het publiek mij twintig jaren lang vereerd heeft, bewijst, dat ik die nog niet verloren heb, en mijne gezondheid
is nog eene andere reden; ik kan zulke werkzaamheden niet op mij nemen zonder haar in het grootste gevaar te brengen. Laat mij dus, mijnheer, in vrede leven en sterven. Ik heb de eer, enz’.</p>
<p>Na deze nadrukkelijke en hartstogtelijke verklaring bleef den Heer Jourdain de Rocheplatte niets meer over dan zich, onder betuiging zijner goede bedoeling, te verontschuldigen.
<pb n="937"/>De schrijver van het verhaal in de ‘Gazette littéraire’ deelt deze briefwisseling, waarvan te Parijs afschriften in omloop waren, mede, met de verzekering van de echtheid er van; hij beschrijft zelfs het door mejufvrouw Clairon gebruikte <hi rend="spat">cachet</hi>: ‘een diadeem, waar een dolk kruiselings doorheenloopt en waaruit zich, als uit eene vaas, twee lauriertakken als <hi rend="spat">fleuron</hi> verheffen, die gebogen opstijgen en van boven in elkaâr gevlochten zijn; op het midden van het schild staat het naamcijfer’<note n="1)" place="foot">‘Gazette littéraire’, Alsb. pp. 381-390.</note>.</p>
<p>Mejufvrouw Clairon, die de lof verdient van zich in deze zaak gedragen te hebben op eene wijze die, hoezeer een weinig theatraal, het gunstigst denkbeeld van haar eergevoel en van haar karakter geeft, ondervond, kort nadat hare schitterende loopbaan aldus was afgebroken, nog andere verdrietelijkheden in haar bijzonder leven, veroorzaakt door het wangedrag van den Graaf de Valbelle, voor wien zij zich de grootste opofferingen getroostte alvorens hare betrekking met hem af te breken, en door de finantiëele maatregelen van den abt Terray, die haar een gedeelte van haar vermogen deden verliezen. Weldra verliet zij Parijs en Frankrijk om zich in Duitschland te vestigen, waar zij zeventien jaren aan het hof van den Markgraaf van Anspach doorbragt. In 1782 kwam zij te Parijs terug, waar zij den 18 Januarij 1803, in den ouderdom van 80 jaren, is overleden. De laatste jaren haars levens bragt zij in bijna behoeftige omstandigheden door, daar de omwenteling haar op nieuw groote verliezen had doen lijden. Hare gedenkschriften, hoezeer door haar bestemd om eerst na haar dood te worden uitgegeven, verschenen in 1799; voor een groot deel bestaan zij in aanmerkingen over de theorie van hare kunst en de opvatting van verschillende rollen, die zeer lezenswaardig zijn, al ware het alleen om het historisch belang er van voor de kennis der toenmalige dramatische kunst, die door Claire Josephe Hippolyte Leyris de la Tude, onder den naam van Clairon, zoo goed begrepen en met zooveel oorspronkelijkheid, met zooveel verstandig ontwikkeld talent en met zoo schitterend gevolg beoefend is.</p>
<p>&nbsp;</p>
<p><hi rend="spat">Utrecht</hi>, 19 Februarij 1876.</p>
</div>
<div type="chapter">
<interpGrp>
<interp type="primair" value="wink011"/>
<interp type="primair" value="19750403"/>
<interp type="secundair" value="feit007"/>
</interpGrp>
<pb n="938"/>
<head rend="h3">Mr. Rhijnvis Feith.
<lb/>
Door J. Winkler Prins.</head>
<head rend="h4">I.</head>
<p>Het moet een lastig geval geweest zijn waarin de heer van Kampen verkeerde, toen hem door den rotterdamschen uitgever van de ‘Dicht en Prozaïsche werken van Mr. Rhijnvis Feith’ de taak werd opgedragen, die Werken vooraf te doen gaan van een ‘levensschets’ des ‘waardigen overledenen.’ Lastig omdat het op verre na geen alledaagsche zaak was. Men kan een dozijn lofredenen geschreven hebben en over de dertiende min of meer met de handen in het haar zitten. Het hangt er maar van af, wie het is die uitgeluid moet worden.</p>
<p>De, den dag na dien zijner geboorte, te Zwolle overleden Feith, voornoemd Rhijnvis - IJsselzwaan noemde Wiselius hem - behoorde niet tot de zeer alledaagsche menschen. Dat hij niet alleen een man van ‘genie’ was, maar ‘hersteller van den smaak;’ dat hij bij zijn dichten en doen geleid werd door een ‘zuiver gevoel;’ dat hij zin had ‘voor alles wat waarachtig poëtisch is’; dat hij ‘verwarmd’ werd door ‘echte godsdienstigheid’; dat zijn ‘hart’ hem ‘op den tong’ lag; dat het treurspel ‘door hem tot een ideale hoogte is opgevoerd’; dat hij de ‘aandoeningen zijner ziel’ uitstortte in ‘gloeiende verzen’ - geen zijner talrijke vrienden en be-<pb n="939"/>wonderaars, die aan de waarheid van dit alles ooit twijfelde. Een moeielijk geval voor iemand, die iets meer wil zijn dan enkel lofredenaar. En als dan de uitgever uitdrukkelijk spreekt van ‘levensschets’ en dat woord kursiveert opdat er de aandacht nog meer op valle, dan is dit wel iets om den goedhartigsten en goedgevigsten aller biographen met de handen in het haar te doen zitten. - De ‘levensschets’ van den heer van Kampen heeft dan ook zooveel van eene lofrede gekregen, dat hij zelf zich gedrongen gevoelde, aan het einde zijner taak te verklaren, dat hij slechts ‘een schets van (Feith's) verdiensten trachtte te geven.’</p>
<p>Men ziet het: het woordje <hi rend="spat">schets</hi> bleef, maar <hi rend="spat">leven</hi> werd in <hi rend="spat">verdiensten</hi> veranderd. Is het leven en streven van Mr. Rhijnvis Feith werkelijk zoo verdienstelijk geweest als zijn goede vrienden ons willen doen gelooven?</p>
<p>In de volgende bladzijden zullen we deze vraag trachten te beantwoorden en de moeite niet schromen om een en ander uit de geschriften-zelve van den auteur op te diepen. En daar het ons meer om een mensch te doen is dan om iets van 't geen men in Feith's dagen ‘schoone natuur’ pleegde te noemen; en, om de lichte punten te doen uitkomen, we de schaduwen niet mogen en niet willen vergeten; en wij ons op het standpunt plaatsen van den nieuwsgierige, die opbouwt en afbreekt niet enkel uit lust tot bouwen en breken maar ter uitvorsching van de waarheid bovenal - schijnt de kans van te zullen slagen, hoe gering misschien, niettemin meer dan nul.</p>
<div type="section">
<head rend="h4">II.</head>
<p>Omstreeks het midden der achttiende eeuw zag het er alles behalve aanlokkelijk uit in die gedeelten van Europa, welke tot dusverre voor de meest ontwikkelde hadden gegolden. Overal openbaarde zich een streven, dat er meer op uit was om op verkregen lauweren te rusten, dan het leven op te vatten als een strijd en aan verdoovende rust door krachtige inspanning te ontkomen. Er was niet alleen gebrek aan energie, er was gebrek zelfs aan levensmoed. En zoo het niet haperde aan levenslust, de echte was het niet, want de quietist begon hoe langer hoe meer te gelijken op een epicu-<pb n="940"/>rist; ja, genot was het bonum, het summum zelfs waarnaar de besten streefden. Liet zich van tijd tot tijd een stem hooren, die met ernstig gelaat en klassiek gebaarde het suum cuique in herinnering bracht, oogenblikkelijk stond de skeptische twijfelzucht gereed om schouderophalend het cui bonum? hier tegenover te stellen. En aan welke dier twee het recht was, valt waarlijk niet gemakkelijk te beslissen. Op de wel schitterende en klassieke, maar loszinnige en weelderige periode der engelsche letteren onder Elizabeth had zich geopenbaard als reactie een kerkelijk puritanisme, wat wel optrad met waarachtige geloovigheid en gloeiende overtuiging, maar helaas! in plaats van den olijftak zwaard en harnas voerde en op het gelaat van den wijsgeerigen denker een glimlach te voorschijn riep over menschelijke beperktheid en menschelijk onvermogen. Zoo was het niet minder Newton dan Shaftesbury, niet minder Locke dan Hume, die, aan Bacon vastknoopende, aan theodicee en apokalypse, aan kerkgeloof en openbaring den rug toekeerden en op den menschelijken geest wezen als op een mikrokosmos, waar wel geen wetten gelden van gravitatie en adhaesie, maar niettemin een even onwillekeurige ‘innewohnende’ orde zich openbaart als in het universum.</p>
<p>Dat de fransche aan de engelsche wijsgeeren dier dagen de hand reiken is algemeen bekend.</p>
<p>Behoeven we het nog te herinneren hoe in Frankrijk op de eeuw van Lodewijk XIV, voortdurend als bizonder schitterend omschreven, gebrek en uitputting volgde en zoodoende overgroote mate van zorg; in de zelfde mate toenemende als de tevredenheid afnam; en met een ontzaglijken nasleep van zedelijke en maatschappelijke kwalen? Het oorlogvoeren hield aan. Het kanon dreunde dag en nacht bijna. Meer en meer nam het aantal toe van hen die begrepen, dat de schitterende soldatenrok dienen moest om afzichtelijke lompen te bedekken; dat de damp van het kruit bedwelmen, het kanongebulder verdooven, het oorlogsrumoer in één woord in den stroom der vergetelheid storten moest. De poëtische ader, onder den man van ‘l'état c'est moi’ zoo weelderig vloeiende, droogde op. Kothurn, masker en tunica verdwenen om plaats te maken voor bijtenden spot, voor honende satire, voor de onmeedoogendste kritiek van al wat verouderd en
<pb n="941"/>versleten in maatschappij, staat en kerk te berispen viel. In niemand zoozeer als in Voltaire - het is bekend - heeft die achttiende eeuw zich verpersoonlijkt. Toch, hoe universeel misschien, is hij voor een groot gedeelte uitsluitend fransch. Geestig als bijna niemand geestig kon zijn, afkeerig van alles wat knelt en prangt en even weinig eerbiedig jegens God als jegens zichzelven, was hij het uitgedrukte beeld van een onafhankelijkheid, welke aan losbandigheid grenst; vergat hij dat, al is vrijheid misschien de hoogste wet, zij even goed als elke andere plichten oplegt en voorschriften geeft; dat ze voor een groot gedeelte in onthouding bestaat; dat zelfbeheersching en zelfbedwang er in elk geval onvermijdelijk mee gepaard gaan.</p>
<p>Maar zoo weinig gezond was de zedelijke atmospheer waarin het Europa dier dagen ademhaalde, dat de meest grove gebreken van dien schitterenden geest overal toejuichers en bewonderaars vonden: onder de meest geloovigen en meest christelijken zelfs, die op een standpunt meenden te staan zoo onafhankelijk als het maar kon. Hoe hij naar Engeland uitgeweken er het positivisme uit meebracht, hoe hij, het toppunt van zijn roem bereikt hebbende, naar Duitschland werd opontboden, wie weet dit niet? Immers ook daar had de fransche smaak alles in kluisters geslagen. Niemand minder dan Frederik de Groote - groot in 't oorlogvoeren - was het, die in eigen persoon als eminent hoofd voorzat onder de vereerders en vergoders van den franschen regel. Onherstelbarer slag aan een nationale letterkunde toe te brengen dan hij deed door die manie voor al wat gallisch was te begunstigen, scheen bijna niet mogelijk. Zal het een altijd aan zijn nagedachtenis klevende vlek moeten blijven? Kwam het omdat het verdeelde Duitschland nog geen historie achter den rug had: nog op geen traditie kon wijzen? Maar Duitschland's letterkundige heroën wisten zich ook zonder die traditie te redden. Ze ontleenden de stof voor hunne scheppingen aan den vreemde, aan de hooge oudheid vooral, wat natuurlijk geen verwondering kan wekken. Dat het er zoodoende te dien tijde in Duitschland al even ongelukkig uitzag als overal elders, valt ligt te begrijpen. Een van de geschiedschrijvers der duitsche letteren hangt er het volgende tafereel van op:</p>
<pb n="942"/>
<p>‘Het duitsche staatkundige leven ontbrak het in het midden der achttiende-eeuw zoowel aan eerlijkheid als aan inhoud. Op enkele afgelegen plaatsen alleen had zich een natuurstaat staande gehouden het best aan te duiden door “patriottische fantasieën.” De eenige groote historische figuur, de held van den zevenjarigen oorlog, begunstigde den franschen smaak. Bij menigeen stond hij als vijand geboekt; terwijl de....hofschandalen en de ambtenaars-wereld, de “kamaschendienst” en de kleine politieke intrigues zoo leeg en beklagenswaardig waren, dat ze nauwelijks stof opleverden voor de eene of andere satire. In de vlugschriften....kon men geene vaderlandlievende bedoelingen aan den dag leggen. Wie zin had voor historie legde er zich op toe om de franschen en de engelschen te begrijpen. Met het maatschappelijke leven was het weinig beter gesteld. In de voorname kringen zat de fransche smaak voor, zelfs de fransche taal werd er gesproken. De aanzienlijke wereld had het bewustzijn verloren van nationaliteit, van overgeleverde vormen, zeden en vooroordeelen, om zich op te heffen tot het peil der fransche beschaving; zoodat een....edelman geen hooger levensdoel kende dan zich te Parijs door dolle naäperij van fransche gemeenheid bespottelijk te maken. De burgerij had door dwang....zelfrespekt en door het piëtisme levensmoed verloren. De minste soort van kommies gold in haar oogen voor een hooger wezen en wie een nieuwe uitlegging vond voor een bijbeltekst was een profeet. De staat was vervalllen tot het meest gedachtelooze materialisme en het private leven verstrikt in leelijke en onzedelijke vormen. Nagevolgde frivoliteit en piëtistische bekrompenheid, hoogmoedige afzondering der standen en wedijverende kruiperij voor elken voorname, beperktheid in de aanschouwingen, verdraagzaamheid jegens onverstand, opgeblazen, nuchter rationalisme en ongeschiktheid om aan een krachtigen gemoedsdrang weerstand te bieden,
een konventioneele zedelijkheid ontzenuwd door tweeeneenhalve eeuw-durenden theologischen invloed en een verlichting van Jan Rap waarbij alle poëzie verdween.’</p>
<p>Dat deze beschrijving niet overdreven is zou gemakkelijk met van elders aan te halen bewijzen te staven zijn. Maar we mogen niet vergeten, dat we een inleiding schrijven ter verklaring van den zedelijk-maatschappelijken toestand, toen
<pb n="943"/>ter tijde binnen de Zeven-Provinciën heerschende. De overgenomen beschrijving is voor een groot deel op deze laatste toepasselijk; en we behoeven er slechts weinige trekken bij te doen, slechts weinige af, om iets uitsluitend achttiende-eeuwsch-hollandsch te krijgen. Wanneer we hier nog bijvoegen, dat het ‘empörte’ gemoed, het individueele in opstand geraakte tegen al die innigheid en waarheid missende konventie, tegen al die levenslooze vormen en op autokratischen toon voorgeschreven regelen; dat in de weinigen, die nog gevoel hadden en gevoelen konden, het medelijden sterker ontwaakte dan ooit, daar ze het verouderde kwaad niet zagen wijken, voor de krachtigste middelen niet; wanneer men nagaat dat dit met gebonden handen zitten, dit doen maar geen gevolgen zien, aan elk ‘gevoelig hart’ rijkelijk tranen en zuchten ontlokte, welke weldra voor goed de daden vervingen; dat zoodoende de <hi rend="spat">sentimenteele</hi> periode moest aanbreken, welke evenmin uitsluitend duitsch als uitsluitend fransch, nogtans in Klopstock ter eene, in Rousseau ter andere zij de voornaamste vertegenwoordigers vond - dan zal men zich eene kleine voorstelling kunnen vormen van de atmospheer, waarin de jonge Rhijnvis den 7<hi rend="sup">den</hi> Februari 1753 voor het eerst naar levenslucht snakte.</p>
</div>
<div type="section">
<head rend="h4">III.</head>
<p>Dat men bij het begrijpen en waardeeren van een schrijver hoofdzakelijk het oog moet vestigen op het samenstel van den tijd waarin hij leefde, op de omgeving te midden waarvan hij zich bewoog en niet het minst op zijn afkomst, om de eigenaardige trekken van hoofd en hart niet onopgemerkt te laten, dat alles heeft een bekend fransch letterkundige op het duidelijkst aangetoond. Hoe dit de verontwaardiging van iemand ter wereld kan gaande maken, verklaren wij niet te begrijpen. Want het heeft zoo weinig van een nieuwe ontdekking op historisch-letterkundig gebied, dat een bekend schrijver in den tweeden jaargang van den Gids reeds verklaarde: ‘De wijze waarop wij onderwezen en opgevoed zijn, de menschen onder welke wij verkeeren, de betrekking waarin wij geplaatst zijn, dragen tot de ontwikkeling van ieders bijzonder karakter bij.’ Maar bovendien zijn de woorden van Guizot over-<pb n="944"/>bekend: ‘Les premières idées que l'homme a reçues, les relations qui l'ont habituellement entouré, l'atmosphère au sein de laquelle il a vécu dominent sa pensée comme sa vie.’</p>
<p>Wel verre dus van in de meening te verkeeren iets bizonder verdienstelijks te verrichten door op de eerste levensjaren van den zwolschen dichter de aandacht te vestigen, beschouwen wij het als onzen schuldigen plicht en als bepaald noodzakelijk tot goed begrip van enkele eigenaardigheden van hoofd en hart; want ook van zijn werken geldt het woord: on y trouve la psychologie d'une âme.</p>
<p>‘Hoezeer ook eene aanzienlijke geboorte op zich zelve geene verdienste is noch geven kan’, zegt de heer van Kampen in de reeds meermalen genoemde ‘levensschets’, ‘zoo is toch de afkomst uit niet alleen onbesprokene, maar ook aanzienlijke voorouders, die altijd onder het oog hunner medeburgers geleefd en in gewigtige posten derzelver vertrouwen verdiend hebben, niet te verachten; zij geeft zekeren waarborg, dat de telg uit zulk een geslacht althans die opleiding en vorming bekomen zal, welke zijne talenten kunnen ontwikkelen.’</p>
<p>Het spreekt van zelf, dat de heer van Kampen zich wel eens aan eene sententie gewaagd heeft, welke minder goed den toets der kritiek kon doorstaan. Maar dit in het voorbijgaan. De breede rij voorouders van Feith hoorde thuis in Gelderland en bloeide van af het begin der vijftiende eeuw te Elburg. Het waren meest burgemeesters. Elf er van bekleedden die waardigheid in pasgenoemde stad. Maar, wat van meer belang is, ook op het gebied der letteren blonken enkele uit. Tenminste een zekere Everhard Feith bekleedde te Rochelle de betrekking van hoogleeraar in 't grieksch en schreef: ‘Antiquitates Homericae’. Andries Feith, sedert 1703 te Harderwijk burgemeester, schreef een verhandeling over het ‘Jus Adcrescendi.’ Doch van meer pennevoerders onder Feith's voorouders spreekt de geschiedenis niet. In elk geval blijkt er uit, dat zijn schrijftalent een gave was van den overgrootvader overgeërfd op den achterkleinzoon. Of er meer punten van overeenkomst waren blijkt niet. Want ons is van geen der talrijke voorouders iets naders bekend. Wel weten we - en deze wetenschap zijn we alweer aan den heer van Kampen verplicht - dat de grootvader van den dichter, die ook Rhijnvis heette en naar wien de kleinzoon genoemd werd,
<pb n="945"/>zich te Zwolle omstreeks 1746 neerzette en er als geneeskundige praktiseerde om er later burgemeester te worden. Mr. Pieter Feith, eenige zoon van den bovengenoemde, was ontvanger der Convoyen en Licenten en uit diens huwelijk met Elsabe Spaar werd de jonge Rhijnvis den 7<hi rend="sup">den</hi> Februari 1753, zooals we reeds gezegd hebben, geboren.</p>
<p>Dat de atmospheer waarin hij begon te ademhalen niet al te zuiver was - ook dit merkten we reeds op. Of de knaap in zijn teere jeugd dergelijke sterke toeren verrichtte als o.a. Bilderdijk, hiervan vinden we niets geboekt. Maar een wonderkind scheen ook hij in enkele opzichten te zijn. Zijn biograaf zegt het wel-is-waar niet met ronde woorden; maar wanneer deze vertelt dat de heer Knoop, conrector der latijnsche scholen te Harderwijk, hem in twee jaar zoover bracht, dat hij op zijn dertiende klaar was voor de akademische lessen, kursiveert hij dat <hi rend="spat">twee</hi> en wil er zoodoende mee te kennen geven, dat het wel iets bizonders was. Wij intusschen gevoelen meer neiging - vooral wanneer we de latijnsche citaten waarvan Feith zich in den beginne bedient niet zonder fouten vinden - om aan te nemen, dat die mijnheer Knoop de kunst verstond om jongens klaar te drillen en er wat regels in te gieten; daar het altijd wel een opvoedkundig raadsel zal blijven, hoe een knaap van elf in twee jaar zooveel kennis kan opdoen van oude talen, dat hij er zich later en ten allen tijde gemakkelijk van bedient. Deze neiging wordt nog grooter wanneer we lezen, dat die heer Knoop tevens ‘naar de wijze van dien tijd verzen maakte’ en dat Feith waarschijnlijk den eersten lust tot rijmen bij hem heeft opgedaan. In twee jaar tijds latijn en grieksch te leeren, tijd te vinden tot ‘rijmen’ en bovendien ‘door de lessen en het voorbeeld van dien braven en godsdienstigen man en zijne twee zusters(!)’ nog versterkt te worden ‘in zijn hartelijke liefde voor het rijk van Waarheid en Deugd’, dat is wel iets bizonders; en we zouden geneigd zijn er aan te twijfelen of zoo iets kan gebeuren zonder dat er van Alphensche versjes bestaan - want die bestonden toen nog niet - wanneer we ons niet bij tijds herinnerden, dat van Alphen, om ze later te kunnen maken, in die dagen een dergelijk Tugendheldje was: hoezeer dan ook van Feith
verschillend.</p>
<p>Met-dat-al, Feith ging niet naar de akademie. Zijn vader
<pb n="946"/>achtte dit onraadzaam ‘uit hoofde zijner jeugd.’ Een verstandige zet van dien vader. Of de jongen van nature gevoelig en zwak was vinden we wel niet rechtstreeks geschreven, maar het zal wel het geval geweest zijn. Een godsdienstige moeder strooide in dat teere en ontvankelijke gemoed de zaden van godsdienst en deugd, in de stellige overtuiging haar kind niets beters mee te kannen geven op den doornigen weg des levens. Haar bezorgdheid was niet ongegrond. Het zag er in het midden der achttiende eeuw overal hopeloos uit. En het eerste onderricht...ook dat had hij uit haar handen ontvangen. Met de scholen moet het allertreurigst gesteld geweest zijn. Een lagere schoolwetgeving, het is bekend, hebben we eigenlijk voor 1801 niet gehad. Het provinciaal of stedelijk bestuur oefende contrôle uit, maar, daar de kerk of liever de dominé alles te zeggen had, zal het er contrôle naar geweest zijn. Wie onderwijs wilde geven, bekwaam of niet, kon een betrekking als onderwijzer gemakkelijk machtig worden. Uit gunst werd ze veeltijds geschonken. En de fransche taal was niet alleen de taal waarvan de hoogere standen zich sprekende bedienden; het gold als <hi rend="spat">ton</hi> er de meest familiare brieven in op te stellen. Pieter van Woensel, die het wel wist, schreef - het citaat is van den heer Huet -: ‘Ik ken een land waarin, lieden die in hun vaderland in dit of geen ambacht brekebeenen waren en er de kost niet konden winnen, komen opdagen als Instituteurs, gouverneurs, intendats de l'éducation van den grooten en kleinen adel.’ En op welken toon de geestige schrijver van den Spectator zich over hetzelfde onderwerp uitlaat, behoeven we niet in herinnering te brengen. Wie in bizonderheden weten wil hoe het met de zedelijkheid der hoogere standen gesteld was - in den Haag b.v. - sla de lijvige deductiën op voor en tegen Onno Zwier en hij zal er een klaar denkbeeld van krijgen. Feith was zeven jaar
ongeveer oud toen het drama van Haren gespeeld werd en het zal een onuitwischbaren indruk achtergelaten hebben op zijn gemoed. Want dat het zooveel geruchtmakend proces zijn ooren zou zijn voorbijgegaan, wie durft het gelooven? Begreep hij er niets van, later tot jaren des onderscheids gekomen zal het hem met afschuw hebben vervuld. En is het geoorloofd de moeite en arbeid, welken hij later met Bilderdijk aan een
<pb n="947"/>nieuwe uitgave der Geuzen besteedde, aan sympathie toe te schrijven, dan zal hij reeds jong partij hebben gekozen, zonder er rondweg voor uit te durven of te willen komen, wat door zijn inzichten in het staatkundige werkelijk moeielijk werd gemaakt. En toch zegt zijn lofredenaar: ‘Hij sprak gaarne ongedwongen en openhartig, <hi rend="spat">nooit</hi> bewimpelde hij zijn gevoelen.’ Het is dus zaak lofredenaars nooit onvoorwaardelijk geloof te schenken: altijd een weinig op zijn hoede te zijn. Maar wanneer we er bij weten, dat Feith in de voorrede voor zijn ‘Ferdinand en Constantia’ uitroept: ‘Neen ik wil <hi rend="spat">voor dezen keer</hi> mijn doel met ronde woorden zeggen’, dan kunnen we niet nalaten bij deze restrictie een weinig te meesmuilen en ze recht kluchtig te vinden, maar tegelijk boos te worden op den heer van Kampen, die ons hier kennelijk iets op de mouw speldt en den bal zoo deerlijk misslaat.</p>
<p>Feith ging dus niet op zijn dertiende jaar naar de akademie. Hij ontving vooreerst ‘eenig rechtsgeleerd onderwijs bij den zwolschen Praeceptor van der Klauw.’ Vervolgens toog hij - misschien een jaar daarna of daaromtrent - naar de leidsche alma mater. Hoe het in die dagen met het hooger onderwijs in ons land gesteld was, weten we niet precies. Maar het eene afmetende naar het andere en afgaande op den gebrekkigen toestand waarin het heden ten dage verkeert, hebben we er niet veel verwachting van. Me dunkt dat Feith's studiën - en niet de zijne alleen maar andere ook - dit bewijzen. Hij was in drie jaar - misschien binnen de drie jaar - klaar en utriusque juris doctor. De hooggeleerde Bavius Voorda, ook al een beroemd man, bracht hem zoo ver. In twee jaar klaar voor de akademie en in drie voor de wetenschap! - Bilderdijk was het in twee! - waarlijk, die tijd van ‘krulparuiken en haarsacken’ wint het onze stoomeeuw nog in vlug studeeren af. Zouden in die dagen de meeste jongelui van goeden huize een meesterstitel of doctorsbul wel voor iets anders gebruikt hebben dan als een soort van vlag, waaronder men op de vetste posten in staat en kerk mocht losstevenen en ze buit maken ook? Dat Feith althans zijn titel voor iets anders gebruikt heeft blijkt niet. Van zijn rechtsgeleerde wetenschap nergens de minste sporen in zijn dichterlijke werken; ja, het schijnt dat hij dien ballast
<pb n="948"/>zoo spoedig mogelijk overboord heeft geworpen om zich met des te meer ijver op zijne dichterlijke liefhebberijen toe te leggen.</p>
<p>We weten reeds dat Feith vroeg is begonnen te ‘rijmen’. Zeventien jaar oud was hij doctor in de beide rechten en ruim twee jaar later gehuwd. Ockje - waarom geven dichters toch altijd in gelegenheidsverzen namen, welke hun dierbaar moesten zijn, aan 't publiek prijs? - Ockje Groeneveld heette de gade waarmee hij veertig jaren, geen korte tijd, voorwaar! vereenigd bleef. ‘Dit huwelijk’, zegt van Kampen, ‘was een dier weinigen welke in den volsten zin des woords, zoo door overeenstemming van hart gevoel en smaak, als door langdurigheid en huisselijken zegen, den naam van gelukkig verdienen.’</p>
<p>Hoewel we niet weten op welke gronden de heer van Kampen dit zoo stellig durft verzekeren, daar het meestal maar al te waar is, dat schijn bedriegt en we op onze hoede dienen te zijn als er sprake is van het huwelijksheil van groote geesten, dienen we hem op zijn woord te gelooven. Tenzij we boven een onbewezen verzekering aan een allerwaarschijnlijkste en uit den aard der zaak voortvloeiende hypothese de voorkeur schenken, waaruit kan blijken, dat ook op deze verklaring van den lofredenaar wel iets is af te dingen.</p>
</div>
<div type="section">
<head rend="h4">IV.</head>
<p>Rondom Boschwijk moet het er allerbekoorlijkst uitgezien hebben op een meischen-morgen: een dergelijke b.v. als waarvan Camphuyzen bij voorkeur spreekt. Als de jonge berkenspruit er geurde naast de forschere popel; als de altoos groene den er groende naast de bladschietende linde; als het alleenstaande of partijen vormende hout er tableaux aanbood zoo frisch en fijn van kleur, dat een schilder van beroep er kon te kust en te keur gaan, dan moet dit een weldadigen indruk te weeggebracht hebben op het gemoed van den dichterlijken opmerker. Hooft kon het dan ook op zijn slot te Muiden en in den bekenden achtkantigen koepel - zijn studeerkamer - zeer wel uithouden. En behoorde statige deftigheid tot zijn onaangenaamste eigenschappen, ontevreden zwaarmoedigheid,
<pb n="949"/>zoo deze er was, stond bepaald onder aan op de lijst. En de zanger van Zorghvliet, eenmaal lievelingsdichter van het hollandsche volk - of het dat volk tot eer strekt laten we daar - is ook vrij wat vaker ongemanierd geweest dan in tranen uitgebarsten; hoewel bidden en bang zijn onafscheidelijk in hem saamgingen. Maar wie de meest tevredene was en onder de bezitters van buitenverblijven, in onze lettergeschiedenis met eere bekend, het meest onze sympathie wekt, als blijmoedig plichtbetrachter en verstandig kunstenaar vooral, dat was die heer van Hofwijck, die wat goede afkomst aangaat met Muiden's Drossaart aan den eigenaar van Boschwijk het naast staat. Maar meer punten van overeenkomst zijn er niet. Moesten we onzen dichter met een van dit drietal vergelijken we kozen onmiddellijk ‘vader’ Cats. Dat echt mannelijke wat de twee anderen kenmerkt, misten zij beiden geheel. Maar de meest zuchtende, kermende, weenende is ongetwijfeld Feith geweest. Hij had er reden toe: wat hij beleefde was in alle opzichten beklagenswaard. Het onderscheid tusschen zijn tijd en den vroegeren is in het oog vallend. In de zeventiende-eeuw dacht men meer aan het toonen van een vuist, dan aan het wegpinken van een traan; en zoo het oorlogsrumoer omstreeks 1648 bedaarde, op het midden van de tweede helft dierzelfde eeuw nam het weer toe en duurde het met tusschenpoozen voort, tot we voor goed onzen naam en onze kracht kwijt waren en onder de groote mogendheden in tel raakten voor het vijfde rad van den wagen. De Zeven-Provinciën begonnen meer en meer te gelijken op één dier friesche ‘petten’ in den tijd van Onno Zwier ontgonnen en in brandstof herschapen, maar sedert verwaarloosd en in stinkend moeras verkeerd. Er kwam bij dat elke ongezonde luchtstroom in den vreemde zich bij voorkeur naar Nederland wendde en zich daar uitstortte - uithoofde van attractie of om een andere reden, we weten het niet - en er de toestanden niet
weinig verslimmerde. Vondel wist op tijd roskam en rommelpot te hanteeren en zonder de minste restrictie uit te bazuinen wat hem boven op zijn eerlijk hart lag: hoe onaangenaam menigeen zijn satire in de ooren mocht klinken; Hooft offerde wel-is-waar druk aan bevalligheden en minnegoodjes, maar hij nam ook de veder der historie ter hand, opdat de nakomelingschap zich zou kunnen
<pb n="950"/>verbazen over het betoon van moed en kracht den Nederlander dier dagen aangeboren; Huygens, geestig opmerker als hij was, stelde de gebreken van zijn hofstad in het helderste licht en maakte in zijn sneldichten menigen Jan Salie opmerkzaam op zijn onmannelijk bestaan - Feith daarentegen sloeg een andere baan in en we zullen zien welke.</p>
<p>Dat hij een andere baan <hi rend="spat">moest</hi> inslaan valt licht te begrijpen. Hij was te vredelievend van aard, te zeer achttiende-eeuwsch tam, te <hi rend="spat">voorzichtig</hi>, om het in één woord uit te drukken, om op dergelijke middelen bedacht te zijn als zij. Ook ontbrak het zijn dagen te zeer aan historischen zin om bij kloeker geslacht in de leer te gaan. Maar - en dit doet de deur dicht - de zedelijke gesteldheid was niet zoodanig dat de zeventiende-eeuwsche satire in dien uitgeputten achttiende-eeuwschen bodem wortel kon vatten. Korenbloemen wilden er tieren, ja, maar geen Huygensche: zulke die hun naam ontvangen als ‘lucus a non lucendo.’</p>
<p>Wie de waarheid kon zeggen en geestig dorst zijn, mocht het meestal niet ongestraft doen. Het land te ruimen en als balling in den vreemde rond te zwerven, op dergelijken prijs kwam het veeltijds te staan. Want de in 't donker wroetende laster zou niet gerust hebben vóor zoo iemand bijna zedelijk vermoord, gekwetste ijdelheid niet bevredigd zijn geweest vóor zij op zijn allerminst met een dracht stokslagen gewroken ware. Willem Bilderdijk zou het weldra ondervinden. En in hoevele opzichten misschien te laken, in zijn meest lakenswaarde handelingen stond hij ver boven 't peil zijner landgenooten. In elk geval, boven allen stak Onno Zwier uit. En wat die had te lijden - in den laatsten tijd is het zoo bekend geworden, dat het geen nadere aanwijzing behoeft. Mocht het menigeen nog vreemd toeschijnen, dat iemand als Feith van goede familie, rijkelijk met aardsche middelen gezegend, gelukkig gehuwd, geacht, bemind, bewonderd, in vele opzichten aangebeden zelfs, toch alles behalve in de Geschiedenis onzer Letteren bekend staat als een rustig en kalm figuur, die met vasten tred zijn weg gaat door 't leven, men zoeke de verklaring van een en ander niet minder in de atmosfeer dan in hem zelven.</p>
<p>Doch om op ons chapiter terug te komen - want we hebben boven niet zonder reden van Boschwijk gesproken -
<pb n="951"/>op een meischen-morgen zal hij zich dikwijls met zijn gade in den vroolijken zonneschijn en in het geurende groen verlustigd hebben. We kunnen ons een en ander best voorstellen. Waarschijnlijk is er wel eens de volgende dialoog gevoerd, niets meer of minder dan de hypothese bevattende waarvan we aan het eind van het vorige hoofdstuk spraken:</p>
<p><hi rend="spat">Mevr</hi>. <hi rend="spat">Feith</hi>: Wat krijgt ge toch altijd een massa brieven, lieve vriend. Me dunkt het moet een wellust voor uw gevoelig harte zijn.</p>
<p><hi rend="spat">Feith</hi>: In alle opzichten, lieve vriendin. Er geuren zoo weinig bloemen op mijn levenspad, het is zoo doornig - hij bukt zich, plukt een lelietje-van-dalen en biedt het zijne egade aan - dat een brief een ware verkwikking voor mijn in de eenzaamheid kloppend hart is.</p>
<p><hi rend="spat">Mevr</hi>. <hi rend="spat">Feith</hi> ernstig: Maar van wien is toch die dikke brief, dien ge van morgen ontvingt en waarin ge met zoo bizonder veel wellust hebt zitten lezen?</p>
<p><hi rend="spat">Feith</hi>: O die zal uit Rotterdam zijn. Men heeft mij weer lid willen maken van een nieuw Kunstgenootschap.</p>
<p><hi rend="spat">Mevr</hi>. <hi rend="spat">Feith</hi> op ietwat achterdochtigen toon: Neen, ik meen duidelijk gezien te hebben dat die brief uit Amsterdam kwam.</p>
<p><hi rend="spat">Feith</hi> ontsteld: Gezien!</p>
<p><hi rend="spat">Mevr</hi>. <hi rend="spat">Feith</hi>: Nu, schrik maar niet: het was toevallig. Gis ik slecht, wanneer ik onderstel, dat het een schrijven is van uwen nieuwen kunstvriend....van dien jongen....dichter...?</p>
<p><hi rend="spat">Feith</hi>: Van Willem Bilderdijk bedoelt ge? Ge hebt goed geraden. Het is een schrijven over kunstzaken en over onderwerpen, waarvan dames in den regel....</p>
<p><hi rend="spat">Mevr</hi>. <hi rend="spat">Feith</hi>: Dit te zeggen staat u niet mooi. Toen we trouwden - en dat is reeds acht jaren geleden, wat vliegt die tijd! - hebt ge beloofd, dat ge mijn smaak veredelen, mijn gevoel leiden en mijn geest beschaven zoudt. Ge hebt mij toen in het begin werkelijk deelgenoote gemaakt van al uwe letterkundige ondernemingen en ge hebt mij dikwijls een vleiend woord gezegd over mijn juist oordeel in menige kwestie van smaak. Maar hoe lang is dat niet reeds geleden! Sedert ik in de kleine kinderen geraakt ben, schijnt het glad uit te zijn. Maar, mijn lieve vriend, het lust mij te
<pb n="952"/>weten wat er in dien brief staat. Voor den dag er dus mee als het u wel is.</p>
<p><hi rend="spat">Feith</hi>, in de haast waarmee hij naar den brief tast, een versch geplukt maandroosje uit het knoopsgat van zijn rok stootende: Daar, lees, lieve vriendin. Ge moogt alles weten. Ge begrijpt toch wel dat mij geen dingen geschreven worden, welke ook niet voor uwe oogen bestemd zijn!</p>
<p><hi rend="spat">Mevr</hi>. <hi rend="spat">Feith</hi>, eerst stil voor zich, daarna luid en met nadruk: ‘Een aangename last is mij door de H.W.G. Jonkvr. de Lannoy opgedragen. Hij bestaat in UwE. uit naam der dichteresse te verzekeren van het vermaak, 't welk uw puntdichtje op haar afbeeldsel - mevr. <hi rend="spat">Feith</hi> houdt even op, kucht en ziet haar man aan - haar gedaan heeft en van de voldoening die het haar is, eene lofspraak van dien aard uit de pen van een man van uwe verdienste te mogen verkrijgen. Dewijl haar het dichtstukje niet onmiddellijk van UwEd. toegekomen is, heeft zij het misplaatst geacht, indien zij u zelve haren dank betuigde en daar zij mij met UwEd. bekend wist te zijn, mijne tusschenkomst hiertoe verzocht. Gij ziet WelEd. Heer, hoe gevoelig de uitmuntende dichteresse zij voor de oplettendheid die haar bewezen wordt en hoe heusch in dezelve te beantwoorden. Ik heb het geluk gehad somwijlen met hare brieven vereerd te worden en meer en meer haar vernuft, verstand en hart leeren bewonderen; en het streelt mij ten hoogste, mijnheer, door mijne tusschenkomst de wederzijdsche achting in lieden van zooveel verdienste te mogen aankweeken.’</p>
<p>Mevr. Feith mijmert eerst een poos en vervolgt daarna: Ik vind dat uw vriend Bilderdijk in dezen eene zeer vreemde rol speelt en er op uit schijnt tweedracht te zaaien tusschen u en mij. Ik vind die tirade over haar hart bizonder misplaatst: hoewel ik het in u moet prijzen dat ge 't puntdichtje niet rechtstreeks aan haar gestuurd hebt, maar door tusschenkomst van een ander. Kent ge die....hoe heet ze ook weer?....die juffrouw de Lannoy?</p>
<p><hi rend="spat">Feith</hi> op zachten toon, maar met nadruk: Freule de Lannoy bedoelt ge. Of ik ze ken? Stellig. Ze is lid van: Kunst wordt door arbeid verkregen; en bovendien een geboren dichteres.</p>
<p><hi rend="spat">Mevr</hi>. <hi rend="spat">Feith</hi> den brief teruggevende: Nu goed, het moge
<pb n="953"/>zijn hoe het wil, maar ik weet wel, dat ge u en mij bespottelijk maakt als ge zoo voortgaat. Of meent ge dat de menschen ons niet zullen uitlachen? Zeker wel. Uw vriend verzoekt niet eens de komplimenten aan uwe echtgenoote en schrijft op een toon alsof hij niet weet dat ge getrouwd zijt en kinderen hebt.</p>
<p><hi rend="spat">Feith</hi> met een gezicht dat hoe langer hoe meer naar schreien gaat staan: Dat weet hij ook niet. Hiervan ben ik overtuigd.</p>
<p><hi rend="spat">Mevr</hi>. <hi rend="spat">Feith</hi>. Durft ge zoo'n ondoordachte handelwijze nog verontschuldigen? Meent ge dat ik niet weet, dat ge er eene vriendin op na houdt, die Sophie heet, die ge, naar ik vermoed, in uwe Julia geportretteerd hebt, zooals duidelijk in de voorrede staat, terwijl ge haar ook wel Louïze noemt. Meent ge dat ik niet weet....</p>
<p><hi rend="spat">Feith</hi> in tranen uitbarstende: Hou op, hou op! - Hij neemt zijn gade bij de hand -. Ziet ge de bewegingen van dat wormpje, dat over het blad, daar mijne oogen op gevestigd zijn, voortkruipt! Uit de hand, die den oceaan der oneindigheid met werelden bezaaide ontving deze worm een leven vol zaligheid! Voor een hooger en edeler genot vatbaar, ben ik alleen onherstelbaar ellendig!......</p>
</div>
<div type="section">
<head rend="h4">V.</head>
<p>Hoe ‘vader’ Cats over de dames denkt is voor niemand een geheim meer.</p>
<p>‘Het vrouwenlijck geslacht dat heeft mij wel bevallen’, zegt hij ergens op konfidentieëlen toon. En dergelijke leelijkheden worden meestal geschoven op rekening van zijn naïveteit. Of de zwolsche dichter dien versregel - rijmregel eigenlijk - onvoorwaardelijk zou durven onderschrijven is niet wel uit te maken. Maar uit de soort van liefde die hij predikte - oppervlakkig beschouwd geheelenal zijn eigendom en waarvoor hij dikwijls een lans brak, zooals o.a. blijkt uit het voorbericht voor de Julia, maar uit den aard der zaak een geringe wijziging van de Rousseausche - mogen we met een schijn van recht het tegenovergestelde opmaken. Wel vormen de woorden <hi rend="spat">genot</hi> en <hi rend="spat">wellust</hi> schering en inslag van zijn romantische werken, maar liefde zonder deugd achtte hij niet bestaanbaar; hoewel hier weer tegenover staat,
<pb n="954"/>dat nergens blijkt, wat hij eigenlijk met deugd bedoelde. Even vaag als van hart, gevoel, ziel en dergelijke uitdrukkingen zweefde hem de beteekenis van deugd voor den geest; en dat hij de dingen nooit helderder gezien heeft, dan men ze in den regel ziet door een floers van tranen heen is werkelijk in vele opzichten waar. Intusschen hier en daar - zooals van zelf spreekt vooral in zijn brief ‘Over de Vrouwen’ - laat hij zich zeer bepaald over de schoone sexe uit en reeds in zijn verhandeling over het heldendicht heet het: ‘Ik denk gunstig genoeg van dit beminnelijkste gedeelte des menschelijken geslachts om ze voor even groote daden vatbaar te keuren als de mannen.’ Dat de dames zich op deze loftuiting niet behoeven te verhoovaardigen eischt nauwelijks verklaring. Ze zegt weinig of niets in de dagen van Feith. Want als het sterkere geslacht zich verledigde met het plengen van ‘zilte tranen’ of ‘door overmaat van gevoel verflauwd machteloos’ neer te zijgen, wat in den regel overgelaten wordt aan het zwakkere, dan behoefde dit niet eens uit het dagelijksche spoor te treden om met de adamszonen gelijken tred te houden. Maar liep Feith als poëet aan den leiband van Klopstock, dien hij, waar hij er maar kans toe ziet, overal in de wolken verheft en bij wiens minste uitspraken hij zweert, als romanschrijver heeft hij zich nooit aan den invloed van Rousseau weten te ontworstelen wat na vergelijking van de Julia met de Nouvelle Héloïse b.v duidelijk wordt. Was Rousseau de dichter van het gevoel in Frankrijk, hij was tevens en juist daardoor de afgod der vrouwen en zijn invloed werd onmetelijk groot. Overal op zijn omzwervingen zag hij de ellenden, die het gevolg waren van den achteruitgang in maatschappij, staat en kerk, overal aanschouwde hij de gevolgen eener verwaarloosde of onnatuurlijke opvoeding, en zoo kwam hij er toe om de <hi rend="spat">Idealen</hi> te schilderen, waaraan
ook Feith zich vergaapte en die hij navolgen ging; maar, zooals dat meestal het geval is: gruwelijk overdreven: in alle opzichten ‘geoutreerd’. Maar wat Rousseau ook te beurt viel, overkwam eveneens Feith: hij werd de damesprofeet binnen Nederland. Geen wonder. Wat meestal der vrouwen gebreken bij uitnemendheid zijn, daarin werden ze door dien man van tranen en ellende en gevoel op het allerzeerst gestijfd. Er kwam een tijd, dat er geen
<pb n="955"/>pastorie was of ze verkeerde in een klein Boschwijk. Elke Abélard had een Héloïze, elke Senida een Cidli, elke Ferdinand een Constantia. Langen tijd duurde het, dat er geen gebed van den kansel werd gehoord ‘waarin niet een seraf of een engel en eene made of een worm voorkwam’. Daarom kon Bilderdijk hem in een brief, die een dagteekening mist, min of meer spottend vragen: ‘Maar à propos, welken naam voert de nieuwe secte die thans opgestaan is? Zal men ze Feithianen naar hun hoofd heeten of noemen zij zich Eclectici?’</p>
<p>Doch, behalve Rousseau's Héloïze en Klopstock's Messiade waren het in het bizonder Sterne's Sentimental Journey en Goethe's Werther, die van den meesten invloed zijn geweest op de omkeering van den smaak hier te lande, waarvan Feith de profeet was. Nogtans, de meest gezonde en natuurlijke opvatting van het sentimenteele, die van Sterne, vond bij hem de minste sympathie, en dat hij den schrijver verdacht van met opzet alleronzedelijkst te willen zijn blijkt duidelijk genoeg. <hi rend="spat">Das Leiden des Jungen Werthers</hi>, ziedaar waarin ook hij met vele anderen op het duidelijkst en kunstigst vond uitgedrukt wat tot dusver flauw en vaag voor zijn oogen had geschemerd. Werther, een allergevoeligst hart, is met ontzetting getuige van het sluiten van huwelijken, waarbij aan genegenheid het laatst aan geschiktheid het eerst werd gedacht. De jonge meisjes werden letterlijk naar de slachtbank geleid van conventie en maatschappelijke onnatuur. En toch de liefde laat zich niet bevelen. God bindt immers de harten saam en geen menschelijk geweld kan ze scheiden. Daar is iets onnaspeurlijks, iets individueels in elk hart wat zijn aanvulsel moet vinden in een ander hart om eindelijk, als een paar schelpen gepaard, <hi rend="spat">liefde</hi> te heeten. Het toeval of liever God brengt die harten saam; en zoo ze bijgeval reeds door onnatuurlijken dwang aan een ander geketend zijn, des te erger voor hen zelven. Zoo gebeurde het dat Werther Charlotte ontmoet; of om met Thackeray te spreken:</p>
<lg type="poem">
<l>Werther zag Charlotte nauwlijks</l>
<l>Of hij sloeg van min aan 't blaken;</l>
<l>Weet-ge wat hij 't eerst haar doen zag?</l>
<l>Boterhammen was ze aan 't maken.</l>
<pb n="956"/>
<l>Maar Charlotte was gehuwd en</l>
<l>Werther zedigste aller heeren:</l>
<l>Voor geen schatten uit West-Injen</l>
<l>Zou hij haar een stroobreed deren.</l>
<l>&nbsp;</l>
<l>Dus, hij zuchtte en hijgde en snakte,</l>
<l>Op en 't op één hartstocht was ie,</l>
<l>Tot hij door zijn hoofd wat lood joeg</l>
<l>En geen last meer had van passie.</l>
<l>&nbsp;</l>
<l>Toen Charlotte 't lijk te zien kreeg,</l>
<l>Aaklig in bebloede kleeren,</l>
<l>Bleek ze een vrouw van goeden huize,</l>
<l>Bleef ze aan 't boterhammen smeren.</l>
</lg>
<p>De satirieke pointe is verdiend, maar niet historisch. Geen Charlotte zou zich onder dergelijke omstandigheden zoo ‘well conducted’ gedragen hebben. Maar, om niet af te dwalen: Werther dan ontmoet Charlotte, bemint op den eersten aanblik, was waarschijnlijk dadelijk ‘geheel liefde’ en, het aanvulsel tot zijn hart reeds gehuwd vindende, maakt hij zich van kant. Tegen het preeken van een dergelijke leer - ook aan Feith werd later verweten, dat hij in zijn Ferdinand en Constantia den zelfmoord preekte - gingen al spoedig in Duitschland stemmen genoeg op en Goethe heeft heel wat over het Leiden van zijn Jungen Werther moeten slikken. Dat het Feith oogenblikkelijk niet minder erg gegaan is blijkt uit de voorrede voor zijn Ferdinand en Constantia. ‘Alleen heb ik er’ - door genoemd verhaal n.l. - ‘een meer ingewikkelde geschiedenis doorgevlochten, om zooveel ik kon de aanmerking voor te komen, die men op Julia gemaakt heeft, dat ze namelijk te louter sentimenteel was.’</p>
<p>Dat dit oordeel intusschen slechts kwam uit den koker van enkele kunstrechters en nog wel van dezulken die, zich spiegelende aan wat de kritiek in Duitschland op Werther had aan te merken, het ook hier noodig oordeelden voor het gevaarlijke der richting te waarschuwen, blijkt duidelijk uit den herdruk dien de Julia tien jaar later beleefde in 1793, terwijl het verhaal bovendien nog afgedrukt is in de ‘Dicht en Prozaïsche Werken’, onmiddellijk na den dood van den schrij-<pb n="957"/>ver verschenen. Dat dit laatste van meer gewicht is, dan het oppervlakkig schijnt mogen we aannemen, wanneer we weten dat de vijf deelen Oden en Gedichten niet in die werken zijn opgenomen.</p>
<p>Maar de kritiek had meer op de Julia aan te merken dan dat ze louter te sentimenteel was. Men vroeg den schrijver in gemoede af, of hij dat werkje geschreven had ‘met het oogmerk om jonge meisjes te leeren verleiden?’ Feith's verontwaardiging was groot. In het woord voor de Themire en Alpin roept hij uit: ‘Gij, o mijne landgenooten, die dit niet slechts gelooft maar gevoelt, eenige bevoegde(!) rechters mijner Julia’! - en geeft zoodoende bedektelijk te kennen, dat wie het gevoel niet heeft als rechter is buitengesloten. Dat een rechter met gevoel veel heeft van een contradictio in terminis, scheen Feith, hoewel zelf meester in de rechten, niet te begrijpen. Wat hij hier dan ook tusschen de regels door zeide, bleek niet in staat aan de kritiek het zwijgen op te leggen; en deze zou werkelijk dwaas doen met zich door zoo'n kluitjen in het riet te laten sturen. Bovendien, haar zoo machtspreukig het spreken verbieden is geen kunst. En hoe liberaal van beginselen - want dat was Feith - er zat te veel magistrale trots in hem, dan dat het hem geen moeite gekost zou hebben aan een ander de vrijheid toe te staan, die hij voor eigen persoon verlangde. En in machtspreuken deed hij meer dan hij zichzelf zou hebben durven bekennen. Ook was hij te voorzichtig om zijn meening ronduit te zeggen. De plaatsen in zijn Werken zijn menigvuldig waar hij door een bizondere ‘tour de paroles’ lessen geeft - anders gezegd: steken onder water - aan het adres van onzichtbare vijanden. Intusschen, wanneer we dieper konden doordringen in den geest dier dagen - met behulp van partikuliere korrespondentiën b.v. - zouden die vijanden dan wel zoo onzichtbaar blijven?</p>
<p>Hoe het zij, Feith had van het romantische genre weldra genoeg. Hij was vast besloten op Ferdinand en Constantia niets meer van dien aard te doen volgen. ‘Wat ondertusschen het gevolg van deze nieuwe onderneming ook zijn moge, het is heilig bij mij besloten, dat dit stukje het laatste zij, dat ik in dien smaak vervaardigen zal. Het genoegen van aan enkele(!) gevoelige harten te behagen, hoe
<pb n="958"/>streelend dit inderdaad ook zij, kan niet opwegen tegen de menigvuldige onaangenaamheden van de menigte (?) voor elk schrijver, die zich verstout gewaarwordingen te vertoonen die juist niet (!) zeer algemeen zijn of het wagen durft om van eene der menschelijkheid ontsierende zwakheid eene edele en allezins der deugd bevorderende hartstocht te maken.’ Dat <hi rend="spat">enkele</hi> en <hi rend="spat">niet zeer algemeen</hi> zijn hier bepaald gejokt. Feith wist wel beter en de menigvuldige drukken van zijn Julia bewijzen dit. Maar behalve zijn talrijke bewonderaars en aanbidders, die hoofdzakelijk bestonden in delikate constituties en zwakke hersenen; en ook voornamelijk in heeren van de kerk, niet ongevoelig voor ‘bevordering van een dorp naar eene stad’; had hij tegenstanders zoo goed en gezond argumenteerende, en die het verstand er trachtten op te brengen door middel van de Kantiaansche wijsbegeerte vooral, dat hem de lust verging en hij het nuttelooze van zijn pogingen inzag. Bovendien begon men verstandiger te worden, zij het eenzijdig, en Condillac's leer van de onmiddellijke gewaarwording meer en meer te doen wijken voor de theorie der Reinen Vernunft, waarin duidelijk werd aangetoond, dat de indrukken saamgesteld, niet onmiddellijk en enkelvoudig zijn.</p>
<p>In elk geval, over het geheel is de bewering juist dat Feith voor het sentimenteele ‘geen gelukkig pleit gevoerd heeft’; dat hij het verwarde met het gevoel en zoodoende van den goeden weg raakte. Van dat gevoel wat de heer Jonckbloet ‘een van de schoonste eigenschappen van den mensch’ noemt, had Feith geen begrip. We behoeven de Brieven slechts op te slaan, om te weten te komen wat hij voor gevoel hield. In het derde en vierde deel heeft hij herhaaldelijk den schrijver beantwoord van een werkje getiteld: ‘Gedachten over het Sentimentele van dezen tijd’<note n="1)" place="foot">Voor den schrijver wordt de <hi rend="spat">Perponcher</hi> gehouden, die ook zooals <hi rend="spat">Martinet</hi> en van <hi rend="spat">Alphen</hi> toen ter tijd werkjes voor de jeugd schreef. Volgens het Biogr. Woordb. der N. en Z. Ned. Letterkunde, luidt de titel: <hi rend="spat">Gedagten over</hi> 't <hi rend="spat">Sentimenteel</hi> en verscheen het te Utrecht van 1784-1804.</note>, die hem onmeedoogend te lijf ging. Die schrijver beweerde dat het sentimenteele ‘eene ware razernij onder ons is geworden’. Feith geeft dit toe zoo hij er de valsche door verstaat, want van de
<pb n="959"/>ware sentimentaliteit heeft Feith maar zeer zelden iets ontdekt.</p>
<p>Maar wat is nu de ware en wat de valsche teergevoeligheid vraagt menigeen? En op deze vraag komt het werkelijk aan. Maas helaas! de kans om het ooit gewaar te worden is verbazend gering. Hetzelfde verwijt wat Feith zijn tegenstander doet, dat deze geen definitie geeft van wat hij onder 't sentimenteele verstaat, treft ook hem, want als hij zegt: ‘Ik zou het niet beter dan door <hi rend="spat">gewaarwordelijk</hi> weten over te brengen’, geeft hij ons volstrekt geen helderder voorstelling dan de ander, die het een ‘kunstwoord’ noemt. Toch zegt Feith dat men op zulk een wijze, door geen definities te geven ‘geweldige slagen in het wild’ kan doen en den ‘lichtgeloovigen lezer met effect verblinden.’ Men moet diep gekrenkt zijn om zoo te kunnen overdrijven. Feith wist dan ook bijna geen raad onder de ‘slagen’ van zijn tegenstander, en als hij op diens vraag: wat zou uw toestand zijn zoo ooit eens een ongelukkig minnaar door uwe zoo sterk en bekoorlijk geschilderde tafereelen....den slag waagde dien F....wagen wilde? - als hij daarop antwoordt: ‘alleen vraag ik nu maar of deze handelwijs zeer menschlievend is, vooral of zij eene ware gevoeligheid verraadt en dat daar men gelooft tegen een welmeenend en gevoelig mensch te schrijven?’ - dan doet hij ons denken aan den drenkeling, die in zijn verbijstering naar den stroohalm grijpt.</p>
<p>In de ‘Apologie’ van de Julia, voorkomende in het derde deel van de Brieven, antwoordde Feith op de onderstelde vraag van ‘sommige strenge moralisten’: waarom het getal der liefdesgeschiedenissen vermeerderd? met een beroep op het voorbeeld van Richardson. ‘Welk een wolk van getuigen zou hier samentrekken zoo zij allen voor mij stonden, die door de werken van dien onsterfelijken schrijver aan de ondeugd ontrukt en waarachtig verbeterd zijn!’ Dat een dergelijke gemoedelijke, maar onmogelijk te bewijzen uitroep, dat een dergelijke <hi rend="spat">overtuiging</hi> dus, niet pleit voor zijn handigheid en door de Kantianen niet weinig belachen zal zijn, mogen we aannemen, wanneer we weten dat zelfs Bilderdijk, te dien tijde Feith's vriend, in een brief van 18 Nov. 1779 uitdrukkelijk verklaart: ‘Ongelukkige maatschappij waar Richardson de leermeester der jeugd is.’ Toch stond onze dichter muur-<pb n="960"/>vast in het geloof aan zijn Julia en aan de bestemming er van. Immers eenige pagina's verder konkludeert hij: ‘Ja ik geloof dat mijne Julia aan velen nuttig geweest is. Hoe vele onwraakbare getuigenissen zou ik hiervoor te berde kunnen brengen! Zelfs(!) geestelijken hebben mij er hunne erkentenis wel voor willen betuigen, en terwijl ik dit schrijf ligt de brief eens jongelings voor mijne oogen, die door de lectuur van Julia van eene zeer slordige levenswijs teruggekomen, thans volkomen overtuigd is, dat ware liefde zonder de deugd niet bestaan kan.’ Het is zeer wel mogelijk dat Feith zich in dit opzicht vergist heeft; want te schrijven dat men van zoo iets overtuigd is, is nog iets anders dan het met de daad te toonen; en het zijn meestal jongelieden met ‘pecsniffian faces’, die tot zulke goedkoope middeltjes hun toevlucht nemen, bouwende op de onnoozele goedhartigheid van dweepzieke dichters. Is het niettemin waar, dat Feith zich in dien jongeling niet heeft bedrogen, in elk geval
vergiste hij zich toen hij schreef: ‘geen enkel Tijdschrift heeft Julia van den zedelijken kant veroordeeld.’ Want dit blijkt uit de eerste regels der Apologie, waarvoor hij als excuus aanvoerde: ‘daar men mijne geschriften van den zedelijken kant aantast.’ Of zijn beide verklaringen niet lijnrecht met elkaar in strijd? Of is dat <hi rend="spat">men</hi> niet zoo algemeen als het schijnt en steekt er <hi rend="spat">de</hi> aanvaller achter, van wien we reeds spraken en moest dat minder rechtstreeksche dienen om op fatsoenlijke manier aan den lastigen man te ontkomen? Doch daar het juist Feith is, die ergens te velde trekt tegen dergelijke algemeene titulaties aan vijandelijk adres, kan hij in geen geval de beschuldiging van wel eens met zich-zelven in tegenspraak te zijn, ontgaan.</p>
<p>Nogtans, de kwestie op zich-zelve kunnen we veilig onopgelost laten. Genoeg, dat we dergelijke vragen in menigte bij wijze van tusschenzin zouden kunnen opwerpen en een niet gering aantal plaatsen uit zijn geschriften bijbrengen, waar hij zich op de naïefste wijze ter wereld tegenspreekt. We zullen er vanzelf hier en daar op terugkomen.</p>
<p>Vooreerst stelle men zich tevreden met de mededeeling, dat we ongemerkt van den Feith der verdichte verhalen, van dien des romans, bij den aestheticus zijn aangeland, die de grovere en snijdender middelen van satire en spot versmadende,
<pb n="961"/>naar het voorbeeld van Rousseau idealen schilderde - allezins uit het oogpunt van kunst te veroordeelen, omdat ze bepaald geschreven waren met het oogmerk om nut te stichten en om die reden juist tamelijk nutteloos bleken te zijn - en daarna die pogingen liet glippen om in zijn Brieven en Bijdragen naar den titel van hersteller van den smaak te jagen. In hoeverre hij door het ontvouwen van een veelzijdige aesthetische werkzaamheid hierop aanspraak heeft, zullen we in de volgende bladzijden trachten aan te duiden.</p>
<p>&nbsp;</p>
<p><hi rend="i">(Wordt vervolgd.)</hi></p>
</div>
</div>
<div type="chapter">
<interpGrp>
<interp type="primair" value="deve004"/>
</interpGrp>
<pb n="962"/>
<head rend="h3">Christoph Battiscombe.
<lb/>
Door Dr. L.W. van Deventer.<note n="*)" place="foot">Vervolg van blz. 894.</note></head>
<head rend="h4">IV.</head>
<p>Een dagreis ten Noordoosten van Taunton, ligt het oude stadje Bridgewater, aan een kleine, maar tot aan de niet ver verwijderde zee voor vrij groote schepen bevaarbare rivier. In 1685 paalde aan de stad een middeleeuwsch kasteel, door een grasveld omringd. Des middags van den tweeden dag na dien, waarop we Christoph Battiscombe hebben verlaten, vinden we dat grasveld in onkenbaren toestand. Overal in 't rond, zijn tenten opgeslagen; en tromgeroffel en ander militair gedruisch dringt ons in de ooren. 't Zijn Monmouth's troepen, die den vorigen dag Taunton hebben verlaten, en Bridgewater zijn binnengerukt.</p>
<p>In een klein, maar rijk gestoffeerd vertrek van dit eerwaardige, menigmaal door koninklijke bezoeken vereerde gebouw, zit, in een dier breede vensterbanken, waar de dikke muren plaats voor laten, een man, eer jong dan oud, in een sierlijk morgengewaad gehuld. Een toonbeeld van fijne, onberispelijke gelaatstrekken! Maar het edel gevormde voorhoofd is gefronst; de prachtige, bruine oogen, die konden
<pb n="963"/>tintelen van wegsleependen levenslust, hebben een treffende uitdrukking van droefgeestigheid; en de kin drukt de mannelijke borst. Plotseling heft hij de oogen naar den hemel, die door steeds toenemende wolken wordt verduisterd. Die wolken zijn hem een zinnebeeld. Zoo wordt ook de eenmaal zoo schitterende zon van zijn geluk, die onlangs met nieuwen luister begon te schijnen, door steeds toenemende wolken verduisterd.</p>
<p>Welk een verschil met den oudachtigen man, die achter hem, aan een tafel, vol papieren, zit te schrijven! Een lange, magere gestalte, met ingevallen wangen, een gelaat, vol puisten en roode vlekken, en een zweem van bochel. Hij draagt een lange pruik, die van zijn voorhoofd bijna niets zichtbaar laat. Zijn diepliggende, doordringende, zwarte oogen flikkeren van een soortgelijken glans, als die van een schooljongen, die den ‘bovenmeester’ achter diens rug zit voor den gek te houden.</p>
<p>‘Ferguson!’ - klinkt het plotseling, uit den mond van den man in de vensterbank.</p>
<p>‘Wat is er van Uwe Majesteit's dienst?’ - antwoordt de secretaris, terwijl hij zijn best doet, om een eerbiedige uitdrukking te geven aan zijn harde gelaatstrekken.</p>
<p>‘Hoe veel man hebben we nu zoowat bijeen?’</p>
<p>‘Ongeveer zes duizend. We zouden er veel meer hebben, als we geen gebrek hadden aan wapens. Mylord Grey heeft in alle richtingen naar sikkels, bijlen en wat dies meer zij laten zoeken; maar tot nog toe is de opbrengst schraal, en moeten we gedurig mannen, die zich hier aanmelden voor ons leger, afwijzen, omdat we ze niet kunnen uitrusten.’</p>
<p>Monmouth slaakte een diepen zucht, eer hij antwoordde:</p>
<p>‘Zes duizend man, slecht gewapend en ongeoefend, zonder krijgskundige officieren, zonder uitzicht op noemenswaarde uitbreiding of verbetering! En daartegenover hoogstwaarschijnlijk binnen kort een geducht leger, door mannen als Churchill<note n="1)" place="foot">Later de groote Hertog van Marlborough.</note> aangevoerd! Och, Ferguson! wat heb ik begonnen! Gansch Londen zou tegen den overweldiger opstaan, - schreven die bedriegers van correspondenten; en wat is er gebeurd? Geen enkel Londenaar heeft voor onze zaak een vin verroerd. Al
<pb n="964"/>de Whigsche grooten, heette het, zouden zich haasten om zich voor onze zaak te verklaren; en wat is daar van gekomen? Niets, - letterlijk niets! Grey is en blijft de eenige groote heer onder mijn aanhangers. Als ik me tot koning liet uitroepen, zou dat alles beter gaan, werd me laatstelijk voorgespiegeld. Ik merk er nog niets van.’</p>
<p>‘Uw correspondenten, Sire, wil ik niet verdedigen. Ze zullen na hun dood een zware verantwoording hebben af te leggen voor den Rechter der Rechters. Maar Uwe Majesteit gelieve te denken, dat het, vooral in een land, waar men over 't geheel zóó aan het oude gehecht is als Engeland, waarlijk geen kleinigheid is, een bestaande regeering omver te werpen. Ik ben diep overtuigd, dat de groote meerderheid van de Engelsche natie wel degelijk op onze hand is, maar dat ze voorloopig wordt teruggehouden door vrees en door echt Engelsch phlegma.....Uwe Majesteit weet immers, dat ik een Schot ben?’</p>
<p>‘Dat kan ik wel hooren aan je uitspraak.’</p>
<p>‘Dat hebben er meer gezegd, Sire! Maar elk vogeltje zingt, zooals het gebekt is; en mijn platte tongval belet niet, dat ik trotsch ben op mijn geboorteland. Vergeef, Sire, uw trouwen dienaar die kleine digressie! Maar wat de vooruitzichten van onze zaak betreft, zoo dunkt me, dat Uwe Majesteit over de laatste paar dagen geen reden tot klagen heeft. Als het stedelijk bestuur, zooals hier in Bridgewater, in plechtgewaad u te gemoet trekt en hulde bewijst, en u daarna vrijwillig op het Stadskruis tot koning uitroept, als oud en jong, rijk en arm wedijvert, om ons ruim van al het noodige te voorzien, als de bloem der burgerij op eigen kosten een lijfwacht te paard opricht, - dan geloof ik, dat we voor het oogenblik niets meer mogen verlangen, en dat het schitterende voorbeeld van Taunton en Bridgewater spoedig door Bristol en andere groote steden zal worden gevolgd.’</p>
<p>‘We willen het hopen; maar gerust ben ik volstrekt niet. Aangenomen, dat heel Somerset, ja dat het gansche Zuidwesten mij zal huldigen, - wat zegt dat, als de rest van het land gehoorzaam blijft aan den overweldiger?! En zelfs in <hi rend="spat">deze</hi> streken, blijft de adel onze zaak zóó vijandig, dat b.v. Beaufort, de machtigste edelman uit het Westen, het vreeslijk druk heeft, met troepen tegen mij te verzame-<pb n="965"/>len, uit al de graafschappen, waarvan hij Lord-Luitenant is.’</p>
<p>‘Vrees niet voor Beaufort, Sire, en evenmin voor Albemarle en consorten. 't Zijn misschien helden op jachtpartijen en <hi rend="spat">diners</hi>; maar van oorlog voeren hebben ze zelfs niet het flauwste denkbeeld. Neen! de eenige serieuse tegenstander is Churchill; en zelfs die kan onmogelijk, met zijn half onwillige manschappen, opgewassen zijn tegen een veldheer van zóóveel talent en ondervinding als Uwe Majesteit. Bovendien heb ik gegronde reden, om te verwachten, dat hij loert op een geschikte gelegenheid, om, met al zijn troepen, zich voor onze zaak te verklaren.’</p>
<p>Een straal van hoop verhelderde de droefgeestige trekken van den <hi rend="spat">would be</hi> koning.</p>
<p>‘Als <hi rend="spat">dat</hi> eens gebeurde,’ - sprak hij met opgewektheid, - ‘ja - <hi rend="spat">dan</hi> zou mijn hoop herleven!’</p>
<p>Na een oogenblik nadenkens, ging hij vertrouwelijk voort:</p>
<p>‘Zeg, Ferguson! zou je geen kans zien, om Churchill te laten weten - natuurlijk in het diepste geheim - dat hij, in geval van overgang tot <hi rend="spat">mij</hi>, kan rekenen op de hoogste waardigheden in het land, geheel te zijner keuze?’</p>
<p>‘Ik zal er mijn uiterste best toe doen; en ik heb goede hoop, dat ik er in zal slagen.’</p>
<p>‘Natuurlijk zal ik dan ook mijn trouwen Ferguson, den koning der samenzweerders, niet vergeten.’</p>
<p>De sluwe secretaris dwong zijn houterig lichaam tot een diepe buiging, en zijn stroef gelaat tot iets, dat een innemenden glimlach moest verbeelden. Daarop hernam hij:</p>
<p>‘Is het Uwe Majesteit al bekend, dat de burgers van Bridgewater een betrekkelijk vrij aardig sommetje tot stijving van onze krijgskas hebben bijeengebracht?’</p>
<p>‘Waarlijk? Neen! dat wist ik niet. En dat geheel vrijwillig?’</p>
<p>‘Geheel vrijwillig, hebben ze, een uurtje geleden, Mylord Grey bijna twee duizend Pond voor dat doel ter hand gesteld. Me dunkt, dat is toch niet te versmaden, vooral om 't goede voorbeeld.’</p>
<p>‘Er was een tijd, waarin ik een paar duizend Pond als een nietigheid beschouwde, - waarin ik het geld met volle handen wegwierp, om allerlei ijdele vermaken na te jagen. En nu!......'t Is me onbegrijpelijk, Ferguson, dat ik pas 36
<pb n="966"/>jaar oud ben. 't Is me, of de vroolijke, lichtzinnige Monmouth sinds een reeks van jaren dood en begraven was. 'k Voel me afgeleefd. 't Is me, als ware, <hi rend="spat">met</hi> mijn zorgeloosheid, ook mijn levenslust verdwenen. Was ik maar in Brussel gebleven, bij mijn Henriette, de eenige vrouw op aarde voor wie ik ooit ware liefde heb gekoesterd!’</p>
<p>‘Goed, dat Hare Majesteit, mevrouw uw gemalin, die woorden niet kan hooren!’</p>
<p>‘Spreek me niet van haar, Ferguson! Voor God is mijn huwelijk nul en geener waarde. Als kind ben ik aan de erfdochter van Buccleuch uitgehuwelijkt: als lammeren werden we aan elkander gekoppeld. Nooit hebben we elkander lief gehad. In een maalstroom van vermaken zocht ik het geluk, dat geen huiselijke kring me kon verschaffen. Dat duurde een aantal jaren. Toen leerde ik mijn Henriette kennen. We kregen elkander lief, zooals alleen reine harten kunnen liefhebben. Ik leerde het zondige van mijn vroeger leven beseffen, en bleef haar trouw, onwankelbaar trouw. Lief en leed hebben we altijd samen gedeeld, totdat ze op het ongelukkige idee kwam, om mijn eerzucht te helpen prikkelen, en me ontevreden te maken met ieder ander lot dan het leven van een koning. Ze meende 't goed; want och! ze heeft me zoo lief! Wil je wel gelooven, Ferguson, dat ze al haar juweelen heeft verkocht, om me te helpen in het bijeenbrengen van het noodige geld?!’</p>
<p>‘Als Uwe Majesteit iets verzekert, moet ik het wel gelooven. Maar zeker is zoo'n zelfverloochenende onbaatzuchtigheid iets heel zeldzaams. Wat overigens haar prikkelen van uw eerzucht betreft, zoo geloof ik, dat ze daar <hi rend="spat">wel</hi> aan deed. Was het den wettigen erfgenaam van de drie Britsche kronen waardig, als een verworpeling in den vreemde te vegeteeren? De eenige wettige zoon van een koning heeft, als zoodanig, niet alleen rechten, maar ook plichten; en de eerste van die plichten is, dat hij zich niet lijdelijk mag laten verdringen door een overweldiger. Daar komt bij, dat die overweldiger, in het geval van Uwe Majesteit, aan zijn volk een geloof, of liever bijgeloof, wil opdringen, dat door een verpletterende meerderheid wordt verfoeid. Onderstel, dat u in de Nederlanden waart gebleven, en daar op den duur bleeft wonen: - wat zou dan het noodzakelijk gevolg zijn?
<pb n="967"/>Dat het Protestantisme langzamerhand wierd verdrongen, of dat Engeland de prooi wierd van een bloedigen godsdienstoorlog. En is er in dit ondermaansche tranendal wel iets vreeslijkers te bedenken dan een godsdienstoorlog?! Onderstel verder het bijna ondenkbare geval, dat uw grootsche onderneming mocht schipbreuk lijden, ja zelfs dat de ondergang van Engeland's vrijheid mocht worden bezegeld met uw heldenbloed, - wel nu! is het dan geen verheven denkbeeld, dat de nakomelingschap uw naam zal zegenen, als dien van een koninklijken martelaar, die zich heeft opgeofferd voor het welzijn van het schoone eiland, waar zijn vaderen den schepter over hebben gezwaaid?!’</p>
<p>‘Als de drie koninkrijken met mooi praten te winnen waren, dan zouden ze me waarschijnlijk wel bezorgd worden door Robert Ferguson. Maar neen, man! De Engelschen zijn over 't geheel veel te positief, om zich door woorden te laten meesleepen, tenzij ze er stoffelijk voordeel in zien. Nu ben ik wel, in dat opzicht, geen echte Engelschman; maar ik moet toch zeggen, dat ik evenmin ben in de wieg gelegd voor martelaar. Als ik me de mogelijkheid had voorgespiegeld, dat ik niet de <hi rend="spat">gouden</hi> kroon van het <hi rend="spat">koningschap</hi>, maar de <hi rend="spat">doornenkroon</hi> van den <hi rend="spat">martelaar</hi> zou verwerven, geloof me, Ferguson, ik zou stilletjes in Brussel zijn gebleven. Maar ik was dwaas genoeg, om blindelings te vertrouwen op onze correspondenten; en te laat moest ik ondervinden, dat menschenkennis nog iets anders is dan wereldkennis. Ik kon me geen menschen voorstellen, die zonder de overtuigendste gronden hun vaderland wilden prijs geven aan de kansen van een vreeslijken burgerkrijg. En nu, - nu het te laat is, <hi rend="spat">nu</hi> zie ik het helder in, dat ik geen aanspraak op den troon had moeten geldig willen maken, voordat ik persoonlijk incognito was komen hoogte peilen in verschillende streken van Engeland.’</p>
<p>‘Als Uwe Majesteit dat gedaan had, dan zat zij, naar alle waarschijnlijkheid, al lang in den Tower, als landlooper, gevaarlijk geacht voor de rust van het land, - dat wil zeggen <hi rend="spat">van den overweldiger</hi>. Vergeef me, Sire, als ik u oneerbiedig toeschijn; maar nood breekt wetten. Hadden maar alle vorsten het geluk van ten minste één trouwen dienaar te bezitten, die, wars van hoofsche vlei-<pb n="968"/>taal, hun onbewimpeld de waarheid dorst voor oogen houden!’</p>
<p>‘Dat je me, onder vier oogen, ronduit je gevoelens zegt, neem ik je nooit kwalijk, al klinkt het me <hi rend="spat">nog</hi> zoo onaangenaam in de ooren. Maar of je raad, hoe welgemeend ook, wel altijd <hi rend="spat">goed</hi> is, <hi rend="spat">dat</hi> is een andere quaestie. Daar heb je bij voorbeeld die laatste Proclamaties. Van nacht, toen ik, als naar gewoonte, lang wakker lag, kreeg ik wezenlijk berouw over die ondoordachte maatregelen. 't Is toch wat <hi rend="spat">al</hi> te kras, <hi rend="spat">nu</hi> al zoo maar uit de hoogte te zeggen: “Parlement! ga uit een! En gij, bevolking! hebt het hart niet, om mijn oom schatting te betalen!” En bovenal een prijs te stellen op het hoofd van mijn oom, al is die ook een overweldiger!’</p>
<p>‘Uit volle overtuiging, heb ik Uwe Majesteit aangeraden, die Proclamaties uit te vaardigen; en ik heb er nog volstrekt geen berouw over. Nog op dit oogenblik, houd ik die documenten voor uitstekende voertuigen van Uwer Majesteit's onherroepelijk besluit, om van geen laffe transacties te willen hooren, maar den overweldiger <hi rend="spat">guerre à outrance</hi> aan te doen. Wanneer evenwel Uwe Majesteit <hi rend="spat">wel</hi> berouw heeft, en mij voor een slecht raadgever houdt, dan ben ik volgaarne bereid, om mijn plaats af te staan aan mijnheer Wade, of aan een ander van diegenen, die Uwe Majesteit in tegenovergestelden geest plegen te adviseeren.’</p>
<p>‘Neen, Ferguson! dat niet! Te recht of te onrecht, heb ik tot nog toe voortdurend in uw geest gehandeld; en nu kan ik niet plotseling van gedragslijn veranderen, zonder vat te geven aan de welverdiende beschuldiging van weifelmoedigheid. Op den door u aangewezen weg ben ik te ver voortgeschreden, om nog terug te kunnen. Dwalen we, - gij in het geven, ik in het volgen van onvoorzichtigen raad, - zoo moge de Almachtige het ons beiden vergeven. Laten we Hem vurig bidden, dat Hij ons licht schenke, waar ons gemoed in duisternis mocht verkeeren, en dat Hij onze vermetele onderneming tot een gelukkig einde doe geraken!’</p>
<p>Ferguson sloeg de huichelachtige oogen ten hemel; maar de zwakke bedrogene huichelde niet.</p>
<div type="section">
<pb n="969"/>
<head rend="h4">V.</head>
<p>We zijn drie dagen verder; en bevinden ons in Bristol. Die beroemde koopstad, tegenwoordig door Liverpool geheel overvleugeld, was in 1685 wel is waar veel minder groot en volkrijk dan in onze dagen, maar <hi rend="spat">betrekkelijk</hi> van veel meer belang, daar ze, hoewel slechts ± 30,000 inwoners tellende, echter de tweede stad van de drie koninkrijken, althans van Engeland was, en ook als <hi rend="spat">koop</hi>stad slechts door Londen werd overtroffen. De rivier, die haar bespoelt, (de Avon) munt niet uit door breedte, maar is van hier tot aan de naburige zee (het ‘Kanaal van Bristol’ of ‘Verkeerde Kanaal’) diep genoeg, om zwaar geladen koopvaarders vlak vóór de pakhuizen te doen post vatten. De stad vormt, met haar gebied, een zelfstandig district, afgescheiden van de graafschappen Somerset en Gloucester (Glocester, Gloster), tusschen welke beide de Avon, vele uren lang, de grensscheiding uitmaakt.</p>
<p>We keeren terug tot ons verhaal, en treden een der deftigste huizen aan de haven binnen. De lezer gelieve mij te volgen naar een voorkamer op den <hi rend="spat">bel étage</hi>. 't Is een ruim, met goudlaken behangen vertrek. Het ameublement is rijk en smaakvol, - getuige bij voorbeeld de kostbare echt Chineesch porceleinen vazen, die we zien prijken op een paar kunstig gebeeldhouwde kasten. In onze hedendaagsche salons is het gewoonlijk, of de tafel geen andere <hi rend="spat">raison</hi> d'<hi rend="spat">être</hi> heeft dan het mathematisch aanwijzen van het middelpunt. Niet alzoo hier. De eigenaar en bewoner, de rijke koopman Johnson, was een groot vriend van gezelligheid; en daarom stond hier zijn tafel dicht bij een der vensters, die een allerprettigst uitzicht boden op de scheeprijke rivier en de handelsdrukte aan haar oevers. Aan die tafel vinden we, den 24<hi rend="sup">sten</hi> Juni 1685, een paar uur na den middag, twee mannen zitten. De een, uit wiens sprekende trekken geestkracht en levenlust u tegenschitteren, is een stevig man, wien men het niet zou aanzien, dat hij de zestig reeds achter den rug heeft. De ander is onze vriend Christoph Battiscombe. De eerste is bezig met het lezen van een brief, terwijl Christoph, die het dichtst bij het venster zit, zich vermaakt met
<pb n="970"/>naar buiten te kijken, en de vele driemasters, die langs de kaden liggen, te bewonderen. Uit een dier zeekasteelen is men druk bezig katoenbalen te lossen, uit het veelbelovende Virginia hierheen gezonden. O wee! daar komt een zware baal in den Avon te land, of liever te water. Welk een gevloek en getier! Men verdringt zich bij de plek; maar niemand steekt een vinger uit, behalve gindschen zakkeroller, wien Christoph, met verwonderlijke vlugheid, den rok van een nieuwsgierig <hi rend="spat">gentleman</hi> ziet verlossen van een gouden (misschien ook wel vergulden) snuifdoos.</p>
<p>Intusschen is de oude heer klaar gekomen met de lezing van den brief. Met vriendelijke belangstelling en vol opgewektheid, reikt hij Christoph de hand, en zegt:</p>
<p>‘Iemand, die me door mijn ouden vriend Nathanaël Wade wordt aanbevolen, is in dit huis altijd welkom; en dubbel is dat <hi rend="spat">nu</hi> het geval, nu de brenger van den aanbevelingsbrief tevens de brenger is van een zóó heuglijke tijding, als die van Monmouth's aanstaande komst vóór onze muren. Een oogenblikje, mijnheer Battiscombe!’</p>
<p>Hij stond op, en haalde uit een kleine hoekkast een zilveren schenkblad, met dito wijnkan en twee kristallen roemers. Hij schonk in, hernam zijn zetel, klonk, dronk, en sprak:</p>
<p>‘Dat wijntje heb ik zelf rechtstreeks uit Madeira laten komen. Niet kwaad, hê?’</p>
<p>Christoph prees den wijn uitbundig, en met volle recht; waarop de ander hervatte:</p>
<p>‘Mijn vriend Wade schrijft me over u niets dan goeds; maar wat hij schrijft, is van dien aard, dat het mijn nieuwsgierigheid veeleer prikkelt dan bevredigt. Daarom zou 't me bijzonder aangenaam zijn, als ge mij in hoofdtrekken uw geheelen levensloop woudt meedeelen.’</p>
<p>Gevleid door Johnson's hartelijke belangstelling, verhaalde Christoph eerst, wat de lezer reeds heeft vernomen, met verzwijging echter van alles, wat de Thurlows betreft. Daarna ging hij voort:</p>
<p>‘Toen ik me had aangemeld, om onder Monmouth dienst te nemen, kreeg ik niet hem zelven, maar wel Mylord Grey en mijnheer Wade te spreken. Ze ontvingen me zeer hupsch, hoewel Mylord tamelijk den grooten heer uithing. Nog dien
<pb n="971"/>eigen dag werd me in mijn logement een brevet en uniform van luitenant gebracht. De uniform bestond uit niet veel meer dan een degen; en dat was maar goed ook; want mijn militaire talenten bepaalden zich tot schermen en paardrijden.’</p>
<p>‘Wade had het in 't begin misschien niet eens zoo ver gebracht. Als advocaat had hij, in de laatste jaren dat hij hier in Bristol woonde, een zeer uitgebreide praktijk. Hier en in den omtrek was hij de <hi rend="spat">Whig</hi>-<hi rend="spat">advocaat</hi> bij uitnemendheid. Hij had op dit oogenblik de eerste rechtsgeleerde van Bristol en een rijk man kunnen zijn; maar om dat te worden, had hij de heeren Torys naar de oogen moeten zien; en dat was van zoo'n republikein niet te verwachten. Als zoo veel andere patriotten, verkoos hij ballingschap en ontbering boven verzaking van zijn beginselen; en u, mijnheer Battiscombe, acht ik <hi rend="spat">juist</hi> iemand, om in zijn voetstappen te treden. Maar vergeef me die uitweiding, en doe me het genoegen, om uw verhaal te hervatten.’</p>
<p>‘Al spoedig had ik gelegenheid, om me in militaire marschen te oefenen. Den volgenden morgen verlieten we Taunton; en vóór den avond, waren we in Bridgewater, waar mijnheer Wade me, zoo goed en zoo kwaad als het kon, op de hoogte bracht van mijn militairen werkkring. 's Anderen daags, werd ik bij een troep ruiterij ingedeeld, en moest ik bij de troepen kampeeren, na eerst op het Kasteel, waar het hoofdkwartier was, te hebben gelogeerd. Daar had ik ook de eer genoten, om door mijnheer Wade vluchtig aan koning Monmouth te worden voorgesteld. Het frappeerde me toen, dat hij er alles behalve levenslustig uitzag, hoewel de weinige woorden, die hij tot me sprak, uiterst vriendelijk waren. In het kamp deed ik wat ik kon, om van mijn ritmeester te leeren en met hem op goeden voet te komen. In het laatste slaagde ik uitmuntend, - in het eerste minder, om de eenvoudige reden dat de goede man er zelf niet veel van wist. Trouwens, wat kan men redelijkerwijze verwachten van officieren, die, op enkele uitzonderingen na, even weinig opleiding en ondervinding hebben als hun inferieuren?! En van soldij is voor alsnog geen sprake.’</p>
<p>‘Geld is de groote zenuw van alle stoffelijke dingen hier op aarde. Bij ons, in Bristol, is men daar al <hi rend="spat">bijzonder</hi> levendig van overtuigd. Als Monmouth hier komt, zal het aan
<pb n="972"/>mij niet liggen, als we hier geen sommetje bijeenbrengen, dat hem in staat zal stellen, om zijn leger behoorlijk soldij te geven. Zonder geld, komt men met geestdrift niet ver. Maar ga voort!’</p>
<p>‘Nauwelijks was ik een etmaal te Bridgewater gekampeerd geweest, of we moesten al weer voort, en brachten het den eerstvolgenden dag tot Glastonbury, zoowat een dagreis beoosten Bridgewater. Op onzen tocht naar dat stadje hadden we heel wat te lijden! Het regende, uren lang, alsof de sluizen van den hemel waren open gezet; en tot overmaat van ramp, werden we verscheiden malen lastig gevallen door dragonders van Churchill, die vrij wat beter bereden zijn dan ons duizendtal ruiters. Wilt ge wel gelooven, mijnheer Johnson, dat de meeste van onze paarden maar opgeschoten veulens zijn?!’</p>
<p>‘En maken die geen rare bokkesprongen, als ze kogels hooren fluiten?’</p>
<p>‘<hi rend="spat">Of</hi> ze! In <hi rend="spat">mijn</hi> eskadron ten minste smeet menig ros zijn berijder van zijn rug af, wanneer die berijder, zooals in den regel 't geval was, de rijkunst weinig of niet verstond. Ik verzeker u, dat die dag ons menig slachtoffer heeft gekost, zoowel viervoetig als tweevoetig. Te Glastonbury werden al de huizen en zelfs de kerken voor inkwartiering gebruikt. De meeste ruiters, waaronder <hi rend="spat">mijn</hi> persoon, moesten zich behelpen tusschen de ruïnen van een middeleeuwsche abdij.’</p>
<p>‘Die abdij had eenmaal in de drie koninkrijken ter nauwernood haar weergâ in schoonheid en pracht. Vondt ge 't geen indrukwekkende ruïnen?’</p>
<p>‘<hi rend="spat">Ik</hi> wel, maar ik geloof, haast niemand anders. De manschappen waren veel te moê en te slaperig, om ruïnes te bewonderen. Ze zouden verreweg de voorkeur hebben gegeven aan het eerste het beste huis niet een behoorlijk dak. Maar, mijnheer Johnson, onze tijd is hier kostbaar; en daarom zal ik u van den volgenden dag, dat is gisteren, alleen zeggen, dat we noordwaarts trokken, heerlijk weer hadden, ons goed restaureerden in Wells, en een paar uur dichter bij Bristol, bivouakkeerden. Daar werd in den krijgsraad besloten, Bristol niet onmiddellijk aan te vallen, omdat de vestingwerken aan de zuidzij veel sterker zijn dan die aan de noordzij, zooals mijnheer Wade, die het weten kan, verzekerde.’</p>
<p>‘Volkomen waar! Aan de noordzij is Bristol alles behalve sterk.’</p>
<pb n="973"/>
<p>‘Daarom werd er besloten, eerst naar Keynsham te trekken, om den Avon, een goed eind boven Bristol, te passeeren, en.....’</p>
<p>‘Maar de brug te Keynsham is door den vijand onbruikbaar gemaakt!’</p>
<p>‘Dat is Monmouth van morgen ter ooren gekomen: en daarom besloot hij voorloopig niet verder te gaan dan Pensford, maar een troep ruiters in allerijl vooruit te sturen, om de brug te herstellen. Op raad van mijnheer Wade, werd ik met die voorrijders meegezonden tot Pensford, om ze daar te verlaten, en ongewapend, in gewone burgerkleeding, naar Bristol te rijden, mijn paard, om argwaan te voorkomen, in een herberg buiten de stad achter te laten, en zoo de poort binnen te raken. Al hadden ze me aan de poort gevisiteerd, ze zouden wel niet op 't idee zijn gekomen, dat de brief in de voering van mijn hoed zat. Maar ik wandelde zóó leuk de poort binnen, dat de wachters volstrekt geen erg in me hadden; en zoo kwam ik ongedeerd ten uwent.’</p>
<p>‘Waarmee ik u en mij en onze heele stad geluk wensch. Ik zal er ten spoedigste werk van maken, dat het heuglijke nieuws onder de ijverigste Whigs en Dissenters wordt bekend gemaakt. 't Garnizoen bestaat, gelukkig, uitsluitend uit Gloucestersche <hi rend="spat">militia</hi>-<hi rend="spat">men</hi>, met Beaufort aan 't hoofd. Voor zulke <hi rend="spat">would be</hi> militairen zijn die kerels nog zoo kwaad niet; maar als al de ontevredenen in Bristol eendrachtig samenwerken, zullen we hun toch wel de baas zijn; en dan sturen we een renbode naar Pensford, om Monmouth te zeggen, dat hij geen omweg hoeft te maken, want dat we de Pensfordsche poort voor hem zullen openen, en dat hij op een uitstekend onthaal kan rekenen. Wilt ge me even excuseeren, dat ik een stuk of zes briefjes schrijf, om het groote nieuws in verschillende stadswijken bekend te maken?’</p>
<p>Christoph had er natuurlijk niets tegen; en de briefjes werden, met groote vlugheid, geschreven en verzegeld. Toen trok de gastheer aan de schel; een bediende in keurige livrei vertoonde zich; en de briefjes werden geëxpedieerd. - Hoe Christoph kort daarop aan het rijk voorziene middagmaal deel nam, en wat er verder in Johnson's woning geschiedde, laat ik aan de verbeelding der lezers over. Alleen van een avondwandeling van gastheer en gast zal ik het een en ander vertellen.</p>
<pb n="974"/>
<p>Wat is Engeland toch vooruit gegaan! Geen enkel land in Europa, Schotland uitgezonderd, kan, zelfs maar van verre, in vergelijking komen bij de reusachtige ontwikkeling van Engeland in de laatste tweehonderd jaren. In 1685 geen Transatlantische handel buiten Londen en Bristol; geen noemenswaarde fabrieken buiten Londen, Bristol en vooral Norwich tamelijk in 't groot, en enkele kleine steden in 't klein; geen mijnen, op groote schaal geëxploiteerd; behalve Londen, Bristol en Norwich (26 à 28 duizend) geen enkele stad boven de 12,000, en slechts twee (York en Exeter) boven de 10,000 inwoners; Manchester, Liverpool en Birmingham te zamen met nog geen 12,000, die er thans te zamen ± anderhalf millioen tellen! En dan het voorkomen, zelfs van de voornaamste dier steden! Bristol had buiten de kaden langs den Avon bijna geen andere straten, dan die we tegenwoordig nauwe, vuile stegen zouden noemen. En toch had 's Gravenhage toen reeds zijn prachtig Voorhout, Leiden zijn indrukwekkende Breedstraat, en waren er in de enkele provincie Holland verscheiden steden, die Bristol in grootte en bevolktheid ver overtroffen. ‘'t Kan verkeeren!’ - zei Brederoo; en als de goede man eens uit zijn graf herrees, en een vergelijking maakte tusschen het hedendaagsche Holland en het hedendaagsche Engeland, zou hij dan niet uitroepen: ‘Of ik ook gelijk had!’?!</p>
<p>Volgens mijn begrippen van beleefdheid moet ik bij den geëerden lezer de schoone eigenschap van vergevensgezindheid onderstellen; en daarom zal ik dan ook maar vertrouwen, dat gezegde lezer me wel pardon zal schenken voor bovenstaande uitweiding. Thans keer ik terug tot de bewuste avondwandeling. Nauwelijks waren Johnson en zijn gast op straat verschenen, of hun aandacht werd getrokken door een ongewone drukte, die toenam, naar mate ze de brug over de rivier naderbij kwamen. Op menig punt stonden groepjes mannen, soms ook vrouwen, met alle macht te praten en te gesticuleeren; en een paar maal trokken optochtjes voorbij van mannen, met de blauwe revolutievlag aan het hoofd. 't Waren min of meer gewapende werklieden van de suikerraffinaderijen, die destijds veel bijdroegen tot den roem der oude koopstad. Zelfs op de hondewagens, waarmee de nauwheid der straten de meeste Bristollers dwong hun koopmansgoe-<pb n="975"/>deren te vervoeren, - zelfs <hi rend="spat">daar</hi> zagen onze vrienden herhaaldelijk een blauwe lap, die een vlag verbeelden moest, op wapperen. Plotseling hoorden ze paardengetrappel; en een oogenblik later, zagen ze de menigte uiteenstuiven, en zich tegen de huizen aan, of vlak langs het water, verdringen. Enkelen vielen in den diepen stroom; maar hun hulpgeschreeuw werd gesmoord door kreten als ‘De dragonders!’ - ‘Pas op je tellen!’ - <hi rend="spat">etcetera</hi>. En weldra rende een troepje cavallerie, met uitgetogen sabel, voorbij Johnson en zijn gast, die een veilige schuilplaats hadden gevonden in een slop.</p>
<p>‘Hoe komen die dragonders hier zoo uit de lucht vallen?’ - vroeg Johnson aan iemand, die toevallig naast hem stond.</p>
<p>‘Die zijn, met nog een boel andere, een paar uur geleden, de Keynshammer poort binnengedraafd. 't Zijn jongens van Churchill. Ze laten niet met zich gekscheren: dat verzeker ik je. 't Schijnt, dat Beaufort ze heeft ontboden: met <hi rend="spat">zijn</hi> volkje alleen, kon hij Bristol waarschijnlijk niet onder den duim houden.’</p>
<p>De man had het aan 't rechte eind. Henry Somerset, hertog van Beaufort, was in 1685 misschien de machtigste edelman der drie koninkrijken. Niet alleen was hij schatrijk, en leefde hij op verbazend grooten voet, maar hij was ook President (Opperlandvoogd) van het prinsdom Wales, en Lord-Luitenant (Gouverneur) van vier aangrenzende graafschappen. Hoewel zijn gezag zich niet uitstrekte over Bristol, had hij gemeend, uit de exceptioneele omstandigheden het recht te mogen putten van zich ook even <hi rend="spat">buiten</hi> de grens van Gloucestershire te doen gelden. Hij was niet jong meer, en volstrekt geen vriend van Rome; maar hij behoorde tot die toen nog talrijke klasse van Engelsche grooten, die aan het ‘goddelijk recht’ der koningen, althans der Stuarts, even onwankelbaar geloofden, als aan hun eigen voortreffelijkheid; en daarom deed hij met jeugdig vuur al het mogelijke, om Monmouth's ‘hoogverraad’ te doen mislukken. Overigens was hij wezenlijk niet kwaad, voor een man, die gewoon was, zich dagelijks als een schier bovenaardsch wezen te zien bewierooken.</p>
<p>Niet zonder moeite kwamen Christoph en zijn geleider weer op de kade, waar ze, toen de dragonders uit het
<pb n="976"/>gezicht waren, van verschillende kanten hoorden schreeuwen ‘Leve Monmouth! Weg met de Papisten!’ Het begon duister te worden; maar niemand scheen aan huiswaarts keeren te denken. De zaak was, dat Johnson, ten einde het volk tot spoedigen opstand aan te sporen, in zijn briefjes <hi rend="spat">wel</hi> van Monmouth's nog dien eigen dag verwachte komst in Bristol's omtrek, maar <hi rend="spat">niet</hi> van den grooten omweg over Keynsham had gesproken. En zoo was het, als een loopend vuurtje, door alle wijken der stad rondgebazuind: ‘Monmouth komt vandaag nog in 't gezicht!’ En natuurlijk werd hij van de Somersetsche zijde (den zuidkant) verwacht. Geen wonder dat de brug over den Avon het druk had van ingezetenen, die van de noordzij kwamen; maar toen Johnson en Christoph, van dien kant komende, er over wilden, vonden ze haar door een sterke afdeeling dragonders afgezet. Niemand werd zonder bevelschrift doorgelaten. Beaufort, aan de noordzij geen aanval van Monmouth vermoedende, hield al zijn <hi rend="spat">militia</hi>-<hi rend="spat">men</hi> in de onmiddellijke nabijheid der hoofdkerk bijeen.</p>
<p>'t Was nu zóó duister geworden, dat men, daar straatverlichting hier nog niet was ingevoerd, elkander gedurig tegen het lijf liep. Reeds hadden de wachthebbende soldaten fakkels aangestoken; en hoe langer hoe meer zag men op straat burgers loopen met flambouwen of lantarens. Het geheel bood een allertreffendsten aanblik. Schendel zou er de uitstekendste motieven maar voor 't grijpen hebben gehad; want er waren duizenden menschen op de been. Intusschen waren Johnson en Christoph aan het terugwandelen langs den Avon, toen plotseling een schitterende gloed stroom en kaden begon te verlichten.</p>
<p>‘Wat is <hi rend="spat">dat</hi>?’ - vroeg Christoph, terwijl hij zijn metgezel bij den arm greep, en zijn blikken die van tallooze nieuwsgierigen volgden.</p>
<p>‘Kom maar gauw mee!’ - was het driftig antwoord - ‘We zijn in een ommezientje weer thuis. Dan zult ge voedsel vinden voor oogen en ooren: dat beloof ik u.’</p>
<p>Steeds helderder werd alles verlicht door den geheimzinnigen gloed, die uit het water op eenigen afstand scheen voort te komen. Weldra hadden ze Johnson's woning bereikt; en daar eenige bedienden vóór de geopende deur stonden te kijken, behoefden ze niet te wachten, en waren ze in een
<pb n="977"/>oogenblik weer op de kamer, die ze, een uurtje te voren, hadden verlaten. Ze haalden de gordijnen zoo hoog mogelijk op, en namen plaats aan een venster. Reeds bij het binnentreden van het vertrek, had hun het sterke licht getroffen, dat door de gordijnen heen scheen; maar nu! Een ontzettend, maar verheven schouwspel! Hoe langer hoe duidelijker zagen ze de bron van al dat licht, - een brandend koopvaardijschip! Daar de nacht in 't minst niet koud was, openden ze het venster; en nu hoorden ze het geknetter der vlammen en het geraas van neerstortende houtmassa's. Onbeschrijfelijk schoon was de aanblik van dien brandenden bodem, die geheel verlaten scheen te zijn, - die menigte vaartuigen, die met alle macht zich onttrokken aan die gevaarlijke nabuurschap, - die spookachtig verlichte drommen langs de kaden, wier luidruchtig dringen en wringen in ademlooze onbeweeglijkheid was verkeerd, - die hooge huizen, aan wier vensters zich schier overal donkere menschengedaanten vertoonden. Eensklaps hoorde men allerwege doffe kreten. De vlammen hadden den grooten mast aangegrepen en ondermijnd; en het hooge gevaarte begon te waggelen. Groote God! daar ploft het neder in den diepen stroom; en het gillen en schreeuwen der toeschouwers verzinkt in 't niet, bij het donderend gekraak en het sissend gespat. De straks nog zoo kalme waterspiegel scheen in een ziedenden reuzenketel verkeerd.</p>
<p>Nu verbrak Johnson het stilzwijgen, dat sedert hun terugkomst in zijn woning, slechts door afgebroken woorden en uitroepen was afgewisseld. Met gesmoorde, ietwat bevende stem, sprak hij:</p>
<p>‘Mijnheer Battiscombe! ik zal u een schitterend blijk van vertrouwen geven, door u het geheim van dezen brand te openbaren. Dat schip is <hi rend="spat">mijn</hi> eigendom. Op <hi rend="spat">mijn</hi> last is het in brand gestoken. 't Was onlangs, met een rijke lading suiker, uit Jamaica teruggekomen; en ik had die lading zeer voordeelig van de hand gezet. 't Schip was oud, en zou zeer kostbare herstellingen hebben gevorderd, had ik het aan een nieuwe reis naar Amerika willen wagen. Maar moest het daarom in brand worden gestoken? Neen, zeker! daarom alleen niet; maar luister! Ik meende gegronde reden te hebben, om te gelooven, dat Beaufort, bij zoo'n vreeselijken
<pb n="978"/>brand, niet lijdelijk zou blijven, maar althans een <hi rend="spat">gedeelte</hi> van zijn manschappen zou bestemmen tot blussching. Zoolang hij zijn infanterie daarginder geconcentreerd houdt, kunnen we Monmouth's bewegingen niet ondersteunen; maar als hij zijn mannen verspreidt, zullen we hem al licht de baas worden. Maar helaas! hij schijnt dat gevaar te beseffen en niemand te willen loslaten. Overigens kunnen de vlammen een uitstekende wegwijzer zijn voor Monmouth, en zullen ze hem al licht verlokken, om direct van Pensford hierheen op te rukken. Maar, al mislukt mijn toeleg, berouwen zal hij me nooit; want ik heb kind noch kraai; en waaraan kan ik mijn overtolligen rijkdom beter te koste leggen, dan aan de bevordering van Engeland's vrijheid, en aan de bestrijding van het Pausdom?!’</p>
<p>&nbsp;</p>
<p>Beaufort had werkelijk zoo geredeneerd als Johnson vreesde. ‘Voor <hi rend="spat">mijn</hi> part mag heel Bristol afbranden!’ - had hij uitgeroepen - ‘'k Zou die oproerige stad liever met eigen hand in brand steken, dan haar prijs te geven aan landverraders!’ En hij hield zijn Gloucester-mannen den geheelen nacht bij de hoofdkerk onder de wapens. Terwijl Monmouth met de zijnen in en om Pensford nachtverblijf hield, kon men er den brand in Bristol zeer duidelijk bespeuren; maar hoewel men hem wekte, om hem dat onverwachte nieuws te berichten, liet hij zich daardoor niet afbrengen van zijn voornemen, om den aanval van de Noordzijde te ondernemen. Ware hij onmiddellijk opgerukt, en, vóór het aanbreken van den dag, vóór Bristol's muren verschenen, de talrijke ontevredenen daarbinnen zouden waarschijnlijk wel middel hebben gevonden, om hem een der poorten aan de Somersetsche zijde te openen; en dan zou Beaufort, tusschen twee vuren in, het te kwaad hebben gekregen. Monmouth echter scheen de onverschrokkenheid, die hij vroeger in menigen veldtocht had aan den dag gelegd, thans, nu hij er meer dan ooit behoefte aan had, te hebben verloren. Hij bleef te Pensford overnachten, en vertrok, in den vroegen morgen, met zijn leger naar Keynsham, waar hij, kort na den middag, aankwam. De brug was hersteld; en hij besloot, zoodra de nacht zou gevallen zijn, naar Bristol op te rukken. Maar besluiten en
<pb n="979"/>handelen zijn bij zwakke karakters twee. Tegen 't vallen van den avond, kwam, zoo onverwacht mogelijk, een vijandelijke ruiterbende uit het noordoosten aanstuiven, en de meestal slapende troepen van Monmouth overvallen. Door een panischen schrik bevangen, vluchtten diens ruiters <hi rend="spat">ventre</hi> à <hi rend="spat">terre</hi> zuidwaarts; en de vijand (een honderdtal uitgelezen ruiters der koninklijke lijfwacht) keerde naar het noorden terug, na vrij wat schade, vooral zedelijk, te hebben aangericht. De versaagde Pretendent durfde zich nu niet benoorden den Avon wagen, maar bleef dien nacht te Keynsham, en rukte, den volgenden morgen, naar de hoofdstad van Somerset, het toen nog betrekkelijk armzalige, maar toch reeds als badplaats beroemde Bath.</p>
</div>
<div type="section">
<head rend="h4">VI.</head>
<p>Frome is een kleine, overoude stad, in het zuidoosten van Somerset, niet ver van het vereenigingspunt der grenzen van Somerset, Dorset en Wiltshire. In 1685 verheugde zich die grijze vest in het bezit van een schoon, uitgestrekt marktplein, door schilderachtige huizen van hout en leem omzoomd, en met prachtige, aloude boomen, in bekoorlijke wanorde, bezet. Weinige dagen na den mislukten aanslag op Bristol, vinden we, in den laten namiddag, aan een venster, op dat marktplein uitziende, Christoph Battiscombe, terwijl hij, met volle teugen, de heerlijke buitenlucht geniet, die, door de wijde opening, het sombere bovenvertrek binnenstroomt.</p>
<p>Dat hij in dien onvergetelijken nacht te Bristol laat was naar bed gegaan, zal de lezer wel begrijpen, en evenzoo dat hij den volgenden morgen een gat in den dag sliep. Na van zijn onbekrompen gastheer een recht hartelijk afscheid te hebben genomen, verliet hij Bristol, even ongemerkt als hij er was binnengekomen, en vond zijn trouwen Rosinant buiten de poort in blakenden welstand terug. Een uur later reed hij Pensford weer binnen, waar hij vernam, dat Monmouth, reeds uren geleden, naar Keynsham was opgerukt. Diens spoor volgende, bereikte hij Keynsham, even na den inval der lijfwacht-mannen, en vernam, tot zijn grievend leedwezen, eerst
<pb n="980"/>dat zijn ritmeester was gesneuveld, en daarop, dat Monmouth van den veelbelovenden aanslag op Bristol afzag. Meegetrokken, om een kans te wagen op Bath, destijds een vrij sterke vesting, was hij getuige van de vruchtelooze opeisching, tot het talrijke garnizoen gericht. Daar een talrijk leger tot ontzet in aantocht was, liet men Bath met rust, en trok zuidwaarts. Bij het stadje Philip's Norton, stuitte men op de voorhoede van het straks genoemde leger. Die voorhoede stond onder bevel van den jeugdigen hertog van Grafton, een anderen bastaard van Karel II, wien het evenmin aan krijgsmansgaven ontbrak, als zijn halven broeder Monmouth. In het gevecht bij Philip's Norton raakte hij in een hollen, versperden weg, waar hij tot den terugtocht werd gedwongen, na meer dan honderd man te hebben verloren. Hij zelf slaagde er in, om, met het gros der zijnen, aan de hem nazettende ruiters te ontkomen. Christoph Battiscombe onderscheidde zich bij die gelegenheid zoozeer, dat Monmouth hem op staanden voet tot ritmeester verhief. Met het vallen van den nacht ontweken ze de gevaarlijke nabuurschap van het vijandelijk hoofdleger, door verder zuidwaarts te rukken; en zoo waren ze in het romaneske stadje gekomen, waar we onzen hoofdpersoon aan het geopend bovenvenster van het huis, waar hij ingekwartierd was, hebben zien zitten.</p>
<p>Den vorigen dag was hij, in den vroegen morgen, te Frome binnengerukt. Ze hadden een allesbehalve aangenamen tocht gehad: vreeslijke stortbuien, wegen, waar men telkens in den modder bleef steken, en, op den koop toe, nachtelijke duisternis. Maar dat was niets bij hetgeen er volgde. Monmouth had er op gerekend, binnen Frome heel wat versterking in manschap en krijgsbehoeften te zullen bekomen; maar hij vond zich deerlijk teleurgesteld. Wel had de burgerij hem, een dag of wat vroeger, uit eigen beweging tot koning uitgeroepen; maar de Lord-Luitenant van het naburige Wiltshire was, met de <hi rend="spat">militia</hi>-<hi rend="spat">men</hi> van dat graafschap, toegeschoten, en had de Fromers op schatting gesteld en ontwapend. Hen te voorzien van wapens, daartoe was Monmouth buiten staat; zoodat hij het met den goeden wil van die arme drommels moest voor lief nemen. Dat was voor den geknakten koningszoon al erg genoeg; maar wat hem den lijdensbeker deed overloopen, was de tijding, die, laat op den avond, door
<pb n="981"/>een renbode werd aangebracht. De Schotsche onderneming van Argyle, van wiens medewerking tot een gemeenschappelijk doel Monmouth zich zoo veel had voorgesteld, was jammerlijk mislukt. Voeg bij dit alles het feit, dat Wiltshire, waar de weg naar Londen en het geheele Oosten doorheen liep, door een aanzienlijk gedeelte van het staande leger werd bezet, en, door den vlakken en open aard van zijn bodem, voor Monmouth geheel ongeschikt was om een veldslag te wagen, - en de lezer zal zich eenigszins een denkbeeld kunnen vormen van den in 't minst niet benijdenswaardigen toestand, waarin de opstandelingen zich bevonden.</p>
<p>Daar zat Christoph Battiscombe dan, eenzaam, vóór het geopende venster; en zijn overpeinzingen waren somber. Zoo had hij dan, binnen een zeer kort tijdsverloop, het rijke, lachende Somerset in alle richtingen doorkruist; in tal van steden en dorpen had hij een hartelijk onthaal gevonden; schier overal had hij zich kunnen verheugen in de ondubbelzinnigste sympathie der bevolking voor de zaak, die hij tot de zijne had gemaakt; in krijgskunde en ondervinding was hij verbazend vooruitgegaan; zijn meester had hem zeer onlangs een hoogst belangrijke onderscheiding waardig gekeurd; - en toch! Toch was de herinnering aan dit alles niet in staat, om de wolken, die zijn edele gelaatstrekken omfloersden, ook maar een enkel oogenblik te doen verdwijnen. Wat gaf hem zijn ritmeesterschap, wanneer hij, in de oogen van de meesten zijner landgenooten, een aanvoerder was van landverraders? Wat zouden de kennis en ondervinding, die hij had opgedaan, hem baten, wanneer zijn jeugdig leven - wie weet, hoe spoedig! - een bloedig einde nam, of in den vreemde, als dat van een vogelvrije, moest worden voortgesleept? Wat vermocht de sympathie der bevolking van het Zuidwesten, wanneer de groote massa der natie, althans der meer ontwikkelden, van den opstand afkeerig bleef, of ten minste bleef weigeren er aan deel te nemen? Wat had hij aan de hartelijkheid van al die vreemde menschen, wanneer hij de hartelijke liefde van Alice Thurlow had verbeurd? Hoe dikwijls had hij zich niet verweten, dat hij haar misleid, verwaarloosd, ja bijkans vergeten had! <hi rend="spat">Waarmee</hi> had ze zulk een behandeling verdiend? Had ze <hi rend="spat">daarom</hi>, half tegen den zin van haar broeder, haar hart weggeschonken aan een Dissen-<pb n="982"/>ter, een Whig, terwijl ze slechts te kiezen had tusschen jeugdige aanbidders, wier godsdienstige en staatkundige geloofsbelijdenis overeenkwam met de eeuwenheugende traditiën van haar geslacht? Zijn moeder! Ja! <hi rend="spat">Die</hi>
zou hem stellig blijven liefhebben. In <hi rend="spat">haar</hi> achting was hij zelfs gerezen; en kwam hij te vallen, diep zou ze hem betreuren. Zoolang haar leven gespaard bleef, zou ze de nagedachtenis van het jeugdige slachtoffer in eere houden. Maar zou ze dan kunnen vergeten, dat ze had meegewerkt, om haar eeniggeborene te doen deel nemen aan een wanhopige onderneming, waarbij zijn gansche, veelbelovende toekomst werd op het spel gezet? Zou de <hi rend="spat">moed</hi> er niet luider in haar binnenste spreken dan de burgeres? En zouden de vele jaren, die ze wellicht nog zou te leven hebben, dan met mogelijkheid kunnen gelukkig zijn, - zelfs dan, wanneer het vaderland van het juk des Paapschen Stuarts mocht worden bevrijd?</p>
<p>Bevrijd? O! mocht het zijn! Maar helaas! hoe nietig was de kans daarop! Hoe was hij ontgoocheld, sedert hij de moederlijke woning had verlaten, om zijn lot te verbinden aan dat van den vorstelijken gelukzoeker! Wat was er overgebleven van de schoone zaken, die hij zich had voorgespiegeld! Hoe langer hoe duidelijker zag hij het in, dat Monmouth niet alleen de meeste eigenschappen ontbeerde, die voor een koning van Groot-Brittanje hoognoodig waren, maar dat hij zelfs jammerlijk te kort schoot in de voornaamste vereischten van een veldheer. Hij was doldriftig geweest, toen de uiterste behoedzaamheid onmisbaar was; hij had geweifeld en gevreesd, toen hij had moeten doortasten en goedsmoeds zijn. Wat de heeren Brown in Taunton hem aangaande Ferguson hadden gezegd, was maar al te waar gebleken; de invloed van dien man op zijn ongelukkigen meester was en bleef overwegend. Christoph zelf werd door Monmouth altijd zeer vriendelijk behandeld; maar, tot zijn grievende teleurstelling, werd zijn gevoelen nooit gevraagd, laat staan opgevolgd. Was er nog wel <hi rend="spat">eenig</hi> redelijk vooruitzicht op goeden uitslag van den opstand? Zou een man, als Monmouth, ten slotte blijken berekend te zijn voor het volbrengen eener taak, die in Schotland gebleken was te zwaar te zijn voor de geestkracht en het zedelijk overwicht van den edelen Argyle?</p>
<p>Diep terneergeslagen, wendde onze mijmeraar de oogen
<pb n="983"/>naar het lommerrijke plein aan zijn voeten; maar hoe liefelijk ook de zon door het dichte lover mocht heenspelen, een blik op de weinige, als schaduwen voortglijdende voorbijgangers was genoeg, om de opbeuring, die zijn ontvankelijk gemoed uit de kalme Natuur had kunnen putten, te doen verloren gaan. Hij stond op, schoof zijn stoel van het venster af en aan de tafel, steunde op die tafel zijn elleboogen, en op de handen zijn loodzwaar hoofd. Plotseling richtte hij zich op: 't was hem, of een lichtstraal uit den hooge door de akelige duisternis van zijn gemoedsleven was heengedrongen. Hoe?! Als hij eens de zaak verliet van den man, die meer en meer onwaardig bleek ooit over Groot-Brittanje den schepter te zwaaien? Als hij eens heimelijk of onder eenig voorwendsel zich uit Frome verwijderde, en naar zijn geliefd Dorsetshire reed, waar hij hier zoo bijzonder dicht bij was? Maakte hij daar onmiddellijk werk van, hij kon des anderendaags, vóór den donker, zijn geboortestad, de woonplaats van zijn Alice, bereiken. Al mocht zijn deelneming aan den opstand algemeen bekend zijn geworden, Richard Thurlow zou hem niet verraden; en bovendien zouden de autoriteiten zijn ‘hoogverraad’ immers beschouwen als te zijn uitgewischt door zijn afval. Afval?! <hi rend="spat">Dat</hi> woord bracht hem tot inkeer. Afval! Neen! Een afvallige zou hij nimmer worden. Maar was een afvallige dan meer misdadig dan een landverrader? Zóó zou Richard Thurlow het dilemma, waarin de verloofde van zijn zuster zich bevond, naar alle waarschijnlijkheid hebben gekenschetst. Maar neen! al waren den ongelukkigen jonkman ook, in menig opzicht, de schellen van de oogen gevallen, als een landverrader kon hij zich in gemoede niet beschouwen. Den Paapschen Stuart had hij nooit trouw gezworen, maar aan koning Monmouth wel. Of hij daar verstandig aan had gehandeld, was een vraag, die thans niet meer mocht in aanmerking komen. Ook stuitte het hem geweldig tegen
de borst, dat hij wellicht zou moeten bedelen om de genade van een regeering, die hij verachtte en verfoeide. En zijn Alice! Zou de staatkundige Verloren Zoon, na al het gebeurde, nog de zwager kunnen worden van een der voornaamste onder de overheidspersonen, die in zijn graafschap wet en orde handhaafden, uit naam van den souverein, tegen wien hij was opgestaan? Neen! wanneer de opstand - waar
<pb n="984"/>hij niet meer aan twijfelde - mislukte, was zijn Alice, in ieder geval, reddeloos voor hem verloren; en zijn moeder zou het hem nooit vergeven, als hij de trouw, die hij den ‘Protestantschen bevrijder’ had toegezworen, in de ure des gevaars had verbroken.</p>
<p>Zijn besluit was genomen. <hi rend="spat">Wat</hi> er ook gebeuren mocht, afvallig noch meineedig zou hij immer worden. De strijd in zijn binnenste was geëindigd; en, al bleef de opgeruimdheid van vroeger dagen er uit verbannen, hij genoot althans het onwaardeerbaar voorrecht van zielsrust. Hij haalde een klein, in hoorn gebonden boek te voorschijn, en sloeg het open. 't Was zijn <hi rend="spat">vademecum</hi>, het Nieuwe Testament. Met eerbiedige aandacht las hij een der verhevenste Brieven van Paulus: en 't was hem daarbij te moede, alsof de groote apostel zijn opwekkende troostwoorden tot <hi rend="spat">hem</hi> persoonlijk had gericht. Nog niet lang had hij gelezen, toen een getik op de kamerdeur hem stoorde. Op zijn ‘binnen’ vertoonde zich een lang, mager, oudachtig man, met grijze haren en regelmatige, levendige gelaatstrekken. Zijn hoog voorhoofd was doorploegd met rimpels; maar zijn schrandere oogen hadden nog niets van hun glans verloren. Zijn geheele uiterlijk droeg den stempel van een veelbewogen leven, van velerlei beproevingen, slechts door krachtige inspanning van uitstekende geestvermogens overwonnen. Die man was Nathanaël Wade, van wien de lezer reeds meer dan eens heeft hooren gewagen. Hij was ingekwartierd in dezelfde woning als zijn vriend Battiscombe: van daar, dat hij zonder complimenten, in eenvoudig huisgewaad, binnenkwam, en zich, op eigen verantwoordelijkheid, meester maakte van een stoel.</p>
<p>‘Zoo verdiept in de lectuur, <hi rend="spat">amice</hi>? <hi rend="spat">Voyons</hi>!.....De Bijbel! Zeg me nu eens in vertrouwen; vind je daar stichting en opbeuring in?’</p>
<p>‘Wel zeker, mijnheer Wade! Ten minste, wanneer ik goed gestemd ben.’</p>
<p>‘Dan ben je gelukkiger dan ik; maar ik ben ook nog harder van geloof dan Thomas zaliger. Weet je, wat <hi rend="spat">ik</hi> geloof? - en zoo kom ik met één <hi rend="spat">in medias res</hi>. Ik geloof, dat er van onze prachtige omwenteling niets ter wereld te recht komt.’</p>
<p>‘Tot die zelfde conclusie was ik ook gekomen. Maar is er
<pb n="985"/>bij geval iets gebeurd, dat u meer bepaald tot die ontboezeming aanleiding geeft?’</p>
<p>‘Dat is er. Ik kom zoo even terug van een zitting van den Geheimen Raad; en in het volle vertrouwen op je discretie, zal ik je daar het een en ander van vertellen. - Monmouth opende de zitting, als de gepersonifieerde moedeloosheid. Hij kwam er rond voor uit, dat, naar zijn innige overtuiging, zijn zaak verloren was, en dat het een groote dwaasheid ware, den opstand voort te zetten. Zich over te geven - daar kon, volgens hem, geen spraak van zijn; want de vergevensgezindheid van zijn oom was zoo tamelijk = 0. Tusschen twee haakjes, merk ik hier op, dat zijn oom stapelgek zou zijn, als hij pardon gaf aan iemand, die een prijs op zijn hoofd heeft gesteld. Dat schijnt Monmouth dan ook in te zien: ten minste hij kwam voor den dag met het voorstel, dat hij, met Ferguson en zijn voornaamste officieren, heimelijk Frome zou verlaten, Lyme of een andere zeehaven zou zien te bereiken, en zich daar zou inschepen naar Ostende of Nieuwpoort in Vlaanderen.’</p>
<p>‘Is 't mogelijk?! Is hij zóó diep gezonken?! Zou die vervloekte Ferguson hem dat hebben ingeblazen?’</p>
<p>‘Dat geloof ik wel: ten minste de kerel heeft in die heele zitting geen stom woord gesproken; en hij is anders waarachtig niet op zijn mondje gevallen. Overigens moet ik bekennen, dat ik evenmin het woord heb gevoerd.’</p>
<p>‘Niet, mijnheer Wade?! Kon u het van u verkrijgen, om bij zoo veel eerloosheid te zwijgen?!’</p>
<p>‘<hi rend="spat">Que voulez vous</hi>, <hi rend="spat">mon ami</hi>? Aanraden wou ik het voorstel niet; want ik vond het, en vind het <hi rend="spat">nog</hi>, een Christen, laat staan een koningszoon, onwaardig. Maar aan den anderen kant, deinsde ik terug voor de verantwoordelijkheid, om aan te sporen tot volharden in een wanhopige worsteling, die ons zelven, en waarschijnlijk duizenden met ons, een bloedig, misschien onteerend uiteinde dreigt te bezorgen.’</p>
<p>‘Onteerend? Was dan de schavotstraf onteerend voor de kampvechters van het Protestantisme, die de slachtoffers werden van <hi rend="spat">Bloody Mary</hi>. Was het, om een nader liggend voorbeeld te gebruiken, onteerend voor William Russell, dat hij zijn vrijheidsliefde moest bezuren op het schavot?’</p>
<p>‘In theorie was het dat, van <hi rend="spat">ons</hi> standpunt, stellig niet.
<pb n="986"/>Maar, lieve vrind, is het toch niet een ijselijk ding voor zoo veel, meestal nog piepjonge mannen, <hi rend="spat">au niveau</hi> van de ergste misdadigers te worden gesteld, en hun leven te moeten eindigen aan een galg? Want genadiger lot kunnen ze niet verwachten van een lastgever als Jacobus, en vooral van een uitvoerder als Jeffreys.’</p>
<p>Christoph was diep geschokt; maar hij vermande zich, en antwoordde, vastberaden:</p>
<p>‘Dat mag alles waar zijn; maar dat mag voor de hoofden geen reden zijn, om zich, door een laffe, steelsgewijze vlucht, te onttrekken aan een lot, dat hun, in ieder geval, eerder toekomt dan hun onderhoorigen.’</p>
<p>‘<hi rend="spat">Parfaitement juste</hi>, <hi rend="spat">mon cher</hi>! En dat schijnt Monmouth dan ook, op stuk van zaken, te hebben ingezien. Aanvankelijk had hij in onze vergadering nog al mooi weer, op zijn voorstel. Mijn gewezen collega Ayloffe, die nog verre familie van de Prinses van Oranje is, en na hem de ex-Sheriff Goodenough gaven hem gelijk. Maar toen, stond Rumbold op, en hield een donderende Philippica er tegen. Nu weet je wel, dat Monmouth aan de adviezen van dien ongelikten ex-Rondkop niet veel hecht; en daarom zou hij van zijn lumineus plan waarschijnlijk niet hebben afgezien, als Grey niet den doorslag had gegeven. Grey is wel een erge aristocraat; maar hij vergeet ook het “<hi rend="spat">noblesse oblige</hi>” niet. Tot zijn eer moet ik zeggen, dat hij, in onze hachelijke omstandigheden, zich voortreffelijk houdt. Dat is ook nu weer schitterend gebleken. Hij sprak, met edele waardigheid en gekuischte welsprekendheid. Op dat punt, al zeg ik het zelf, ben ik een tamelijk bevoegd beoordeelaar; en ik kan je verklaren, dat het me goed deed, hem te hooren. Hij noemde het onverantwoordelijk, die massa arme duivels, die voor koning Monmouth en het bedreigde Protestantisme waren te wapen gesneld, meedoogenloos aan hun lot over te laten; en hij bezwoer zijn meester, het denkbeeld van zulk een verraderlijke vlucht zich voor goed uit het hoofd te zetten. Toen hij had uitgesproken, kon je wel een speld op den grond hooren vallen. “Het zij zoo!” - riep eindelijk Monmouth, met een gezicht, als wierd hem een kies uitgetrokken - “Ik zie er van af. De strijd zal worden volgestreden, <hi rend="spat">hoe</hi> veel tegenspoed ons moge treffen. Bidden we God vurig om
<pb n="987"/>Zijn bijstand: <hi rend="spat">Hij</hi> alleen kan onze zaak nog redden, nu geen menschenmacht daartoe meer in staat is.”’</p>
<p>‘Had hij maar altijd zijn vertrouwen meer op God gesteld dan op de menschen!’</p>
<p>‘Ja, Battiscombe! zoo gaat het meestal: als men den Hemel niet noodig heeft, geeft men meer om de menschen; maar als de nood aan den man komt, en de menschen het hebben verbruid, dan begint men Onzen Lieven Heer te flikflooien.’</p>
<p>‘Foei, mijnheer Wade! Al schept U behagen in zulk een cynische beschouwingswijs en zulke onheilige taal, dan had ik toch meer consideratie bij u verwacht voor <hi rend="spat">mijn</hi> godsdienstig gevoel.’</p>
<p>Wade stak hem de hand toe, en hervatte, ernstig:</p>
<p>‘Vergeef me, als mijn woorden je hebben gechoqueerd, <hi rend="spat">amice</hi>! Ik beloof beterschap. Maar ik ben nog niet klaar met mijn verslag. We zouden dus de <hi rend="spat">campagne</hi> doorzetten; maar hoe? Lang en breed hebben we daarover gedebatteerd; maar tot een conclusie konden we maar niet komen. Plotseling wordt iemand aangediend, die een allergewichtigste tijding heette te brengen. De man werd binnengelaten; en wat was nu het groote nieuws? Het landvolk in het uiterste Noordwesten van Somerset had zich met dorschvlegels, hooivorken en meer zulke fraaie <hi rend="spat">tela</hi> gewapend voor Monmouth, en stroomde bij duizenden naar Bridgewater. Dat was een straal van hoop voor onze vergadering; en er werd besloten, naar Bridgewater terug te keeren, en ons te versterken met die onverwachte bondgenooten. Morgen ochtend, om half zes, rukken we uit. Of 't wat geven zal, weet ik niet; maar ik heb er al heel geringe gedachten van.’</p>
<p>Hij had gelijk. Toen ze, den 2<hi rend="sup">den</hi> Juli, op nieuw Bridgewater binnenrukten, bleek het, dat de hooggeroemde aanwinst zich bepaalde tot een goede honderd boerejongens.</p>
<p>&nbsp;</p>
<p><hi rend="i">(Wordt vervolgd.)</hi></p>
</div>
</div>
<div type="chapter">
<interpGrp>
<interp type="primair" value="mane004"/>
<interp type="primair" value="18760800"/>
<interp type="secundair" value="rood004"/>
<interp type="secundair" value="poel009"/>
<interp type="secundair" value="vos_089"/>
</interpGrp>
<pb n="988"/>
<head rend="h3">Nieuwe uitgaven.</head>
<head rend="h4">Pedagogische schetsen door H.G. Roodhuyzen. Eerste en tweede stuk. - Amsterdam. G. van Tyen en Zonen. 1875 en 1876.
<lb/>
‘Toen ik nog een kind was.’ Opmerkingen, beelden en schetsen, door Dr. A.L. Poelman. - Groningen. W. Versluys. 1876.
<lb/>
Zénaide Fleuriot. Miss Idéal, vertaald door Nanette. Met een woord ‘ter inleiding’ van H.C. Lohr. - Groningen. L. van Griffen. 1876.
<lb/>
Het boek eener moeder. Naar het Fransch bewerkt door Dr. C.M. Vos. Amsterdam. Y. Rogge. 1876.</head>
<p>Zou het waar zijn, dat men in Nederland onder de oude wet - ik bedoel die op het lager onderwijs - meer deed aan pedagogie dan tegenwoordig? De heer Roodhuyzen beweert het; en ik heb noch aanleiding, noch bevoegdheid om zijn stelling in twijfel te trekken. Of echter de wet van 1857 ook deze schuld moet dragen, is een andere vraag, die ik niet aanstonds toestemmend durf beantwoorden. Het is niet bepaald noodig, van elke met reden onttroonde godin een zondenbok te maken. De oogen van het liberale Nederland zijn sedert eenige jaren open gegaan voor de grove gebreken der lang onovertrefbaar geachte wet van '57. Wie nog behoefte heeft aan een duidelijke gisping van een deel harer grootste fouten en zonden, kan te recht bij den schrijver der <hi rend="spat">Pedagogische schetsen</hi>; hoewel de daar geleverde akte van beschuldiging, overeenkomstig den aard van het boek, noch volledig, noch behoorlijk afgewerkt is. Zij bestaat veeleer uit een lange reeks door het geheele werk
<pb n="989"/>verstrooide opmerkingen en klachten. Maar onder de laatsten een plaats in te ruimen aan het ‘feit’, dat de pedagogie veel heeft verloren van den eerbied, haar vóór '57 toegekend, gaat dunkt mij niet aan. De wet eischt duidelijk genoeg, in art. 44, van de aanstaande hulponderwijzers en hulponderwijzeressen, kennis der beginselen van onderwijs <hi rend="spat">en opvoeding</hi>, terwijl van den hoofdonderwijzer en de hoofdonderwijzeres, naar art. 45 en 46, gelijke kennis gevorderd wordt, <hi rend="spat">doch grondiger</hi>, <hi rend="spat">meer omvattend en ontwikkeld</hi>.</p>
<p>Als niettemin de pedagogie verwaarloosd en met het examen in dit vak de hand gelicht wordt, wat de heer Roodhuyzen verzekert, en als er inderdaad, naar hetgeen hij hoorde mompelen, tegenwoordig zelfs Inspecteurs van het lager onderwijs worden gevonden, ‘die de pedagogie minachten;’ dan zullen wij veeleer het euvel op rekening moeten schuiven van ‘de vorige wet’, die o.a. onzen auteur ‘drie uur lang’ aan een examen in zoogenaamde zielkunde en opvoedingsleer onderwierp. Actie geeft reactie. Elke afgoderij leidt tot onverschilligheid. Het ligt bovendien geheel in de richting van onzen tijd, met zijn onverzadelijken dorst naar kennis, vluchtig heen te loopen over wat uiterst eenvoudig en gemakkelijk aan te leeren schijnt, over wat in zekeren zin van zelf spreekt. En dat geldt ten volle van de pedagogie. Hare lessen zijn zoo gelijkvloersch, hebben zoo weinig te maken met cijfers en formules, klinken zoo door en door natuurlijk, dat het voor den hoog strevenden geest nauwelijks de moeite waardig schijnt, er eenige oogenblikken aandachtig naar te luisteren. Wij zijn in de periode van het ware, heeft de heer Roodhuyzen ergens zeer ter snede opgemerkt. Kennis staat bij het onderwijs op den voorgrond. Van kennis en kennis alleen wacht men het heil der volken. Vroeger stond bij het onderwijs meer de ontwikkeling van den zin voor het goede op den voorgrond. Straks - de voorteekenen van den nieuwen dageraad zijn reeds duidelijk waar te nemen - zullen het welvaren en de voortdurende bloei der natie van den triomf der kunst en hare aanbidding in hutten en paleizen afhankelijk worden geacht.</p>
<p>Laat het nu waar zijn, wat ik maar geneigd ben als een scherpzinnige opmerking te bewonderen dan te bestrijden, dat, wanneer men van de negentiende eeuw spreekt, de
<pb n="990"/>bloeitijd van het goede dagteekent van het herstel onzer onafhankelijkheid, van ‘de omwenteling die de Nederlanders op de knieën wierp om te danken’, van de dagen toen men ‘leefde onder den invloed van het Haagsche Genootschap.’ Laat het zoo wezen, dat het rijk van het goede omstreeks 1857 ten ondergang neigde om plaats te maken voor de heerschappij van het dagelijks machtiger wordende ware. De thans vigeerende wet op het lager onderwijs zal van de wisseling dier onderscheiden, allen en alles beheerschende stroomingen des geestes veeleer de vrucht, dan wel de bron moeten worden geacht. Wij kunnen er haar geen verwijt van maken, dat zij een kind is van haar tijd en geen dieperen eerbied voor de pedagogie aan den dag legt dan met het geloof harer ouders in de alleenzaligmakende kracht der kennis bestaanbaar is. Of wij van de haast aanstaande opperheerschappij der kunst meer waardeering van de ‘geminachte’ mogen verbeiden? Ik vrees. Doch laat ons liever hopen, dat de op elkander volgende eenzijdige vereering van het goede, het ware en het schoone, spoedig tot het verleden behoore en verdrongen worde door een evenredig en gelijktijdig dienen van dit edele drietal.</p>
<p>Hoe het zij, verklaard uit de wet, uit reactie, of uit den geest des tijds, het feit schijnt vast te staan, dat de opvoedkunde tegenwoordig in de onderwijzerswereld niet hoog staat aangeschreven. Toch is het onomstootelijk waar: geen bruikbaar hoofd eener school, die niet, behalve een goed onderwijzer, een deugdelijk pedagoog is. Voor allen, die met het geven van eenig onderwijs zijn belast, maar inzonderheid voor hen, aan wie de leiding van het geheel wordt toevertrouwd, is de pedagogie een onmisbare wetenschap. De gebreken, waartegen zij hare beoefenaars waarschuwt en wapent, zijn echt menschelijke, volkomen ‘natuurlijk;’ 't is waar. De regelen, die zij voorschrijft, zijn allerminst ingewikkeld, veeleer dood eenvoudig en evenzeer volkomen ‘natuurlijk;’ het valt niet te loochenen. Doch juist in dat echt menschelijk, doodeenvoudig en volkomen natuurlijk karakter van beiden, schuilt het lang niet denkbeeldig gevaar, dat beiden niet geteld, de eersten met rust gelaten en de laatsten verwaarloosd worden, iets wat noodwendig steeds geschiedt ten koste van de ontwikkeling der kinderen. De oogen moe-<pb n="991"/>ten geopend worden voor de fouten, die de onderwijzer, blijkens de ervaring, gevaar loopt te begaan, in zijn doen en laten, spreken en zwijgen. Ontzettend groot is het getal der kleinigheden, waarop hij letten, waaraan hij denken moet, zal hij zijn doel, de vorming der hem toevertrouwde kinderen tot nuttige leden der maatschappij, niet voorbijstreven, door eigen schuld verijdelen, of noodeloos lang verschuiven.</p>
<p>Eere daarom aan ieder, die als een welgeoefend ridder in het strijdperk treedt en een lans breekt voor de smadelijk bejegende en te lang geminachte pedagogie! De heer Roodhuyzen heeft aanspraak op den dank van allen, die het wel meenen met de ontwikkeling der jeugd.</p>
<p>‘Maar opvoedkunde is - vergeef mij de uitdrukking - een dor vak. Stijf, houterig, onoogelijk zijn de regelen, die zij stelt; saai haar toon; ja eigenlijk vervelend al wat aan haar is.’</p>
<p>Zeker, de pedagogie kan dit alles wezen en misschien nog veel meer wat niet in onzen smaak ligt; maar haar voorkomen behoeft niet terugstootend, noch haar stem die der afgeleefde grijsheid te zijn. Dat heeft, naast anderen, de heer Roodhuyzen bewezen; en daarom: dubbele eer aan den auteur der <hi rend="spat">Pedagogische schetsen</hi>.</p>
<p>De titel wijst het reeds aan. De opvoedkunde, hoe hoog ook als wetenschap vereerd door den schrijver, treedt hier niet op in het keurslijf van een deftig voorgedragen stelsel. De schetsen staan allen op zichzelf en vormen slechts in zoover een geheel, dat zij allen betrekking hebben op gebreken en misslagen, waartegen de onderwijzer op zijn hoede behoort te zijn. Zij munten uit door duidelijkheid. Schier zonder uitzondering wordt de spijker recht op den kop geslagen. De vijf en twintig schetsen zijn bijkans even zoovele typen, naar het leven geteekend en waarvoor tal van personen, waaronder de auteur zelf, heeft moeten poseeren. Niet dat de schrijver zich verstoutte ooit dezen of dien ten voete uit te portretteeren. Och neen. Ik deed, zegt hij, ‘als de schilders: ik nam den neus van Antinos, den mond van Esculaap, het voorhoofd van Mars, de oogen van Bacchus, en zoo kwam mijn beeld in de wereld. Met andere woorden: ik heb van Jan, van Piet en van Paulus, die ik gekend of bijgewoond heb, geborgd, om den denkbeeldigen Symen te
<pb n="992"/>schilderen. Ik ken geen enkelen Symen. Wie mijn Symen zoeken gaat buiten zich zelven, ik zeg u, hij zal hem niet vinden.’</p>
<p>Niemand hehoeft dus te vreezen, dat het geheim der toevallige bekendheid met zijn karakter hier met ruwe hand zal zijn geschonden. Wel kan het velen bij het lezen van menige bladzijde in verschillende schetsen gebeuren, dat het hun is, alsof zij in een spiegel zien. Gegeeseld worden, beurtelings met ernst en luim, met de striemen der heilige verontwaardiging en van den luchthartigen spot: de onfeilbare, de tiran, de constitutioneele, de phlegmatieke, de luimige, de losbandige, de behoudsman, de zelfzuchtige, de ongeoefende, de sul, de sarcastische, de onnoozele, de slendriaan, de hoogvlieger, de valsche, de wantrouwige, de windmaker, de onbeschaafde, de driftige, de saaie, de voortvarende, de onderwijzer tegen wil en dank, de kwakzalver, de philosoof, de zemelknooper. Gij lacht bij de teekening van den een; gij wordt wrevelig, uw bloed gaat koken bij de schildering van den ander. Tal van hebbelijkheden en onhebbelijkheden, waardoor onderwijzers zich, óf veelvuldig óf wel eens, doch altijd ten koste van het doel dat zij behooren na te jagen, plegen te onderscheiden, wordt hier in naam der pedagogie op de kaak gesteld. De vorm is onderhoudend; voor afwisseling tevens voldoende zorg gedragen. Een schat van kostelijke anekdoten geeft relief aan schets, scherts en vermaning. Dit handboek van pedagogie behoeft niemand af te schrikken, die overigens met reden opziet tegen al wat saai en vervelend is. Men leest deze schetsen voor zijn genoegen en leert mitsdien werkelijk spelende.</p>
<p>Wie de zooeven medegedeelde, breede lijst van onverlaten overziet, die zich hier en ginds te onzaliger uur een plaats in de school wisten te verwerven en daarom door Roodhuyzen worden gebrandmerkt, kan licht in de verzoeking komen te meenen, dat de schrijver alleen zegt, hoe de pedagoog zich <hi rend="spat">niet</hi> moet gedragen. 't Is waar: het negatieve staat op den voorgrond bij zijn teekening van den man naar zijn hart; maar zóó dat diens beeld niettemin duidelijk genoeg te voorschijn komt en ten slotte voor het geestesoog van den lezer in sprekende trekken prijkt boven de verschrompelde lijken en verstrooide ledematen der lammen, kreupelen, dooven,
<pb n="993"/>heel en driekwart blinden. In elk vonnis schitteren tusschen de deels meer, deels minder talrijke gronden van scherpe veroordeeling, behartigenswaardige wenken, treffende opmerkingen, uitstekende lessen. Naar volledigheid heeft de auteur niet gestreefd. Hij had in dat geval een anderen vorm dan dien van schetsen gekozen. Maar wij zullen reeds zeer veel hebben gewonnen voor het aankomende geslacht, indien allen die zich aan het onderwijs wijden, vooral de jongere onder hen, een ernstig gebruik maken van zijn boek. Het zal hem daarbij niet deren, indien zij, en naar waarheid, het eene stuk pikanter, degelijker, flinker opgezet, of meer overeenkomstig den aanhef vervolgd, dan het andere achten. Laat hen bij de meesterlijke schets van den onfeilbare zeggen: waarom hebt ge verzuimd aan te toonen, dat de leerlingen niet zelden den ‘onfeilbare’ wantrouwen, omdat zij met hun vaak scherpen blik 's mans zwak in het oog hebben gekregen? Waarom niet gewezen op de groote schade, uit dit wantrouwen geboren, juist daar waar vertrouwen in den onderwijzer een eerste voorwaarde tot behartiging zijner lessen is, b.v. waar hij als man van ondervinding spreekt en put uit ervaringen, die de jeugdige aangesprokenen niet kunnen controleeren? - Waarom verzwegen, dat de heerschzucht van den tiran-onderwijzer, behalve slaven en oproerlingen, nieuwe tirannen kweekt, die straks het leven van echtgenooten, kinderen en ondergeschikten in het eigen gezin zullen verbitteren? - Moet het niet tot misverstand leiden, den ijveraar zonder verstand en den man, die altijd te laat komt, als ‘de losbandige’ te presenteeren? - Zal het gemakkelijk vallen, den onnoozele en den sul behoorlijk te onderscheiden? - Weg met den ‘hoogvlieger!’ roepen wij Roodhuyzen na. Maar laat onze voorganger oppassen, dat hij niet andermaal, en nu in tegenovergestelde richting, ons tot eenzijdigheid verlokke, met zijn ‘per slot van rekening is het van ondergeschikt
belang of de onderwijzers geleerde lui worden, en van overwegend belang, dat de jeugd datgeen leere, wat zij in de eerste plaats goed kennen moet.’ Goede pedagogen, die het <hi rend="spat">multum</hi> boven het <hi rend="spat">multa</hi> stellen, hebben wij noodig. Maar met blinde leidslieden der jeugd, al zijn zij nog zoo goed van wille, kunnen wij weinig uitrichten.</p>
<p>Nu ik toch eenmaal dit punt aanroer, het komt mij voor,
<pb n="994"/>dat de heer Roodhuyzen, uit zekere reactie tegen de hooggeprezen veelweterij onzer dagen, het groot belang van algemeene kennis voor mannen van beschaving over het hoofd ziet. Bij herhaling legt hij den vinger op de wondeplek in het moderne onderwijs der jeugd, welks overlading vaak ten gevolge heeft dat b.v. aanstaande kooplui van vele dingen buiten het vak hunner keuze eenig begrip hebben, maar niet vlug kunnen optellen. Het kan inderdaad zijn nut hebben en is zeker niet ontijdig, te waarschuwen tegen de opgeschroefde verwachtingen der jongste pogingen tot vooruitgang op 't gebied van 't onderwijs. De kastijding is verdiend: ‘Nooit werden meer would-be acrobaten gevonden dan tegenwoordig. Sinds Blondin op een koord en met een kruiwagen over de Niagara gewandeld is, wil al de drommel meedoen. Vooral in 't onderwijs. En 't zal nog erger worden, als Blondin of een ander er op zijn kop overgaat. Leerlingetjes, die trouw, hij “word”, en hij “vind”, of ook wel hij “vint” schrijven, hooren geleerde verhandelingen over taalvorming en taalverloop; leerlingetjes, die de wonderlijkste producten als opstellen leveren - maken de leerlingen overal opstellen? - hebben lessen in de letterkunde. Ze moeten weten, dat Cats al de onhebbelijkheid van het Hollandsche karakter belichaamd heeft - en dat Busken Huet het gezegd heeft. Daarom is 't ook waar, omdat Busken Huet het gezegd heeft. Och, arm! bedenk toch, wat gij zelf geweest zijt, toen gij leerling waart. Bedenk toch, wanneer gij Busken Huet gelezen hebt. Bedenk toch, of gij hem gelezen hebt met een geloovige ziel, als een toekomstige kathechiseermatres aan de voeten van haar orthodoxen dominee, of wel als een zelfdenkend en zelfoordeelend man. Bedenk toch, dat de natuur zich niet ongestraft verkrachten laat. De boer is zoo gek niet, om een veulen werk te laten doen als een paard; mogen wij zoo gek zijn?’</p>
<p>Zeer goed gezegd. Maar geeft nu de overdrijving aan den eenen kant recht tot de verheffing van het tegenovergestelde euvel? De heer R. vraagt, bij wijze van voorbeeld, in vollen ernst: ‘Denkt ge, dat ik een cursus van plantkunde houd op mijn school, die tracht jongelieden voor te bereiden voor den handel? Ik ben zoo gek niet. Ik heb, op mijn eer, liever, dat een knaap vlug optelt, dan dat hij de “Flora van Holland” kent.’ Twee bladzijden verder, II bl. 108, wordt
<pb n="995"/>de eisch gesteld dat men den jongens op de lagere school van het lijf zal blijven met dingen als repeteerende breuken, omdat ‘zij er niets aan hebben voor hun leven.’</p>
<p>Och, arm! ben ik geneigd op mijn beurt uit te roepen, bedenk toch dat het lager onderwijs in zijn geheelen omvang door duizenden ouders wordt geminacht, omdat hunne kinderen, naar zij meenen, ‘er niet aan hebben voor hun leven.’ Ze kunnen er niet van eten, heet het. Of wel, waar ge het gewicht der verstandelijke en zedelijke ontwikkeling bepleit: ze moeten toch ook leven en leeren brengt geen brood in huis.</p>
<p>Och, arm! bedenk toch, dat uw aanstaande koopman spoedig genoeg gevaar zal loopen, op te gaan in cijfers. Laat hij iets meer meenemen van de school dan enkel hulpmiddelen om in den kortst mogelijken tijd zooveel mogelijk geld te verdienen. Bedenk toch, dat hij behalve koopman, burger, waarschijnlijk echtgenoot en vader, in ieder geval ook mensch moet worden. Als gij hem maar <hi rend="spat">goed</hi> optellen leert, zal het kantoor wel zorgen, dat hij <hi rend="spat">vlug</hi> leert cijferen. Het is geen schande voor uw school, dat zij geen snelschrijvers vormt. Maar wij zouden het u nooit vergeven, indien gij den aanstaanden snelschrijver de rekenles onthieldt, omdat hij er toch niet aan hebben zou voor zijn leven.</p>
<p>Waarlijk, de uitersten raken elkander. Bij de Nederlandsche geschiedenis in politieke beschouwingen te verdwalen, II bl. 15, is hoogelijk af te keuren en lofwaardig de bede: ‘och! vertel maar de feiten, en vertel ze smakelijk.’ Doch in denzelfden adem te vervolgen: ‘laat zelfs de “histoire bataille” maar <hi rend="spat">de</hi> geschiedenis zijn’, is al te haastig van Scylla op Charybdis verzeilen. Daarbij te bedenken, ‘dat wij er ook mee begonnen zijn,’ moest alleen leiden tot de herinnering, dat wij later wenschten: waren wij maar anders begonnen; hoeveel minder zouden wij in volgende jaren hebben behoeven af te leeren!</p>
<p>Moest de <hi rend="spat">valsche</hi> niet liever de onrechtvaardige, of de partijdige heeten?</p>
<p>Dat wij den windmaker, ondanks de geestige schets zijner afdwalingen bij het onderwijzen, slechts ten deele zien leven, is waarschijnlijk een gevolg van de gelukkige omstandigheid, dat zijn geslacht langzamerhand schijnt uit te sterven.</p>
<pb n="996"/>
<p>Het maakt een ietwat zonderlingen indruk, indien men de <hi rend="spat">Schetsen</hi> in korten tijd doorleest, van onderscheiden pedagogische zouden te vernemen: deze is nu eigenlijk van allen de ergste. Dit wijst reeds op een ontstaan der opstellen in verschillenden tijd. Daarvoor pleiten ook het afwisselend gebruik der uitdrukking <hi rend="spat">in de school</hi> en <hi rend="spat">op de school</hi>, gelijk andere eigenaardigheden van taal en stijl, ja de tastbaar ongelijke stemming des auteurs.</p>
<p>In overeenstemming met deze geboortegeschiedenis van Roodhuyzen's werk, meen ik hun voor wie het in de eerste plaats bestemd is, te mogen aanraden: behandelt dit boek niet als een roman; verslindt het niet; maar leest er van tijd tot tijd een gedeelte van. De lessen zijn te eenvoudig - er ligt ernstige waarheid in deze paradox - om ze allen in eens te onthouden.</p>
<p>Maar eigenlijk geldt die raad voor allen, die van dezen letterkundigen arbeid willen genieten. De auteur heeft zonder voldoenden grond hun aantal beperkt tot aanstaande of reeds gevestigde onderwijzers en hunne vrouwelijke ambtgenooten. Wat hij als bijzonder onderwijzer eener school voor jongens uit den beschaafden stand, over onderwijs en opvoeding heeft geschreven aan het adres zijner vakgenooten, heeft beteekenis voor allen die belang stellen in het onderwijs en de opvoeding der jeugd, of die voor het minst, krachtens hunne waardigheid als vaders en moeders, daarvoor oog en oor behoorden te hebben.</p>
<p>Ik wenschte wel dat - om niet te zeggen: alle - zeer vele ouders de <hi rend="spat">Pedagogische schetsen</hi> lazen, én om minder dan gewoonlijk het geval is, vreemdelingen te blijven in de onderwijswereld, én om hun voordeel te doen met de opvoedkundige wenken, die hun hier zijdelings in overgroote getale worden gegeven. Voor een goed deel toch rust mede op hunne schouders, wat hier van het standpunt des onderwijzers wordt besproken, de opvoeding hunner kinderen. Vele gebreken, waartegen de pedagoog-vreemdeling heeft te waken, moeten even nadrukkelijk bestreden en vermeden worden door den pedagoog-vader of moeder. Ouders handelen niet zelden even ondoordacht, dwaas en slecht tegenover hunne kinderen, als onderwijzers, die geen rekening hielden met de eischen eener gezonde pedagogie.</p>
<pb n="997"/>
<p>Ik ben waarlijk niet in staat te zeggen, welke der vele hier gegispte opvoedkundige zonden niet meermalen, of wel eens, uit domheid, uit onnoozelheid, uit gebrek aan verstand of hart, door vaders en moeders wordt gepleegd. Dat zij zich spiegelen aan de voorgehouden type van den onfeilbare, enz. enz. In huis is er niet minder takt toe noodig dan in de school om de aan koppigheid grenzende fierheid der Kareltjes te buigen en bij zijn neefjes en nichtjes de verkeerde neigingen te onderdrukken, aan de goede leiding te geven. De Schetsen zullen genoemde ouders tevens doen zien, dat er in de schoolwereld heel wat meer te koop is dan zij vermoedden; dat een goed deel hunner klachten tegen den onderwijzer óf ongegrond óf onbillijk is; dat zij liever dan van de school alles - en onder alle omstandigheden te veel - te verwachten, hun best behooren te doen, om aan te vullen wat de school niet kan geven.</p>
<p>Hoe dacht ik, bij het lezen van den <hi rend="spat">kwakzalver</hi>, aan Jantje, die voor oom of tante eens een versje - het éénige dat hij met veel moeite zoo wat in het geheugen heeft geprent! - moet opzeggen. Hoe levendig kwam mij bij diezelfde gelegenheid het beeld voor den geest van A., van B. en nog een paar ambtgenooten, die hunne botte catechisanten maandenlang van te voren africhten, ja zelfs de vragen die zij doen zulen, met de daarbij passende antwoorden, laten van buiten leeren, alleen om te schitteren met hunne leerlingen voor het kennersoog der ouderlingen, die bij de aanneming tot lidmaat zullen tegenwoordig zijn. Al ware het niet reeds alleen om deze schets, vertrouw ik dat niet weinig predikanten met veel vrucht gebruik zullen maken van Roodhuyzen's werk. Het werd onlangs terecht gezegd, in een discussie over de noodzakelijk geworden nieuwe regeling van het hooger onderwijs voor aanstaande godsdienstleeraars: men heeft veel te lang de pedagogie veronachtzaamd; een godsdienstleeraar, die geen pedagoog is, kan zijn taak niet naar behooren vervullen. - ‘Piepjonge’, ook oudere leden van schoolcommissies kunnen alsmede zeer belangrijke dingen vernemen uit de besproken Schetsen. Sommige bladzijden schijnen inzonderheid voor hen geschreven. Het is goed, dat de toeziende heeren eens hooren, hoe vaak zij met opzet en door een verkeerde beoordeeling van wat uitstekend of verkeerd schijnt,
<pb n="998"/>hoewel het juist het tegenovergestelde is, worden misleid.</p>
<p>Wie meespreken wil over de kwestie - sedert hoelang en tot hoelang aan de orde van den dag? - godsdienst op de scholen, late noch den <hi rend="spat">philosoof</hi>, noch den <hi rend="spat">zemelknooper</hi> ongelezen. Waarom Roodhuyzen van zijn bijzondere school het onderwijs in de bijbelsche geschiedenis heeft verbannen, hoewel hij dit betreurt, begrijp ik niet, tenzij hij de ouders meer naar de oogen ziet dan anders, blijkens de Pedagogische schetsen, zijn gewoonte schijnt te zijn.</p>
<p>Er is meer wat mij niet volkomen helder is. B. v. hoe een zoo goed stylist als R. van tijd tot tijd woorden gebruikt als <hi rend="spat">te drommel</hi>, <hi rend="spat">drommels</hi>, <hi rend="spat">leuteren</hi>, <hi rend="spat">om zeep gaan</hi>, <hi rend="spat">opdisschen</hi> en enkele andere. Evenmin kan ik vatten, waarom schier elke pedagogische deugd een vrucht van oefening wordt geheeten, en geheel of nagenoeg geheel wordt gezwegen van zelfverloochening en zelfbeheersching als onmisbare voorwaarden, om in vereeniging met een goede dosis menschenkennis, den echten pedagoog te vormen. Maar ik moet mijzelf tot de orde roepen en bedenken, dat de auteur geen volledig stelsel, slechts schetsen heeft willen geven. Dat velen zich opgewekt gevoelen, ze dankbaar aan te nemen.</p>
<p>&nbsp;</p>
<p>Want groot, onbeschrijfelijk groot is de invloed der opvoeding op het geheele leven des menschen, mag ik vervolgen, met het oog op het tweede der hier boven genoemde geschriften. ‘Toen ik nog een kind was’ geeft, de Inleiding mede gerekend, met haar overzicht van Victor Cherbuliez' Marguerite Mirion, een twaalftal goeddeels lezenswaardige schetsen, leekepreeken over den tekst: kommer en smart, angst en vrees, toorn, drift, hartstocht, die het gemoed ontrusten en verstoren, ‘al die daemonen slaan op de vlucht voor den weerglans van 's levens dageraad, gelijk de nevelen wijken voor het glansrijke schijnsel der opgaande zon.’ M.a.w. een herinnering uit de dagen der jeugd, kan ons redden uit elken stoffelijken en zedelijken nood.</p>
<p>Misschien evenwel maak ik mij aan een kleine overdrijving schuldig en heeft de auteur niet bedoeld, propagada te maken voor het geloof aan de almacht van gezegde herineringen. Zeker spreek ik in zijn geest, wanneer ik verklaar: hoe rijker de jeugd is aan goede indrukken, edele gewaarwor-<pb n="999"/>dingen, reine ervaringen; naar mate het kind op voortreffelijker wijze werd opgevoed, des te grooter zal de schat van zoete, hartverheffende herinneringen zijn, waaruit de man of vrouw tot zijn redding en vertroosting zal kunnen putten, ten dage dat hij smart lijdt, hetzij naar het lichaam, hetzij naar den geest.</p>
<p>‘Toen ik nog een kind was’....daar licht niet zelden bezielende kracht in de herinnering, die zich met deze inleiding aan ons voordoet. Dr. Poelman heeft deze waarheid in treffende beelden in het licht gesteld. Daarmede zij intusschen niet gezegd, dat al wat hij leverde in den pas verschenen bundel op gelijke waardeering aanspraak kan maken. Naast schetsen die uitmunten door eenvoud en waarheid, treffen wij hier bladzijden aan, wier auteur alles behalve is vrij te pleiten van gezochtheid en liefde voor het sentimenteele.</p>
<p>Ik denk er niet aan, eenig kwaad te spreken van <hi rend="spat">De jeugd</hi>. Integendeel, daar is, naar mijn oordeel, veel goeds en schoons gezegd over de jeugd en de verbeelding, de jeugd en de leute, de jeugd en de kracht, de jeugd en den tijd, de jeugd en de zorgeloosheid, de jeugd en de onschuld, de grenzen der jeugd, de jeugd en het berouw, de jeugd en het geheugen. Maar het verhaal der twee Göttinger studenten, waarmede de verhandeling wordt besloten, doet ons reeds vreezen, dat wij ons voor de volgende bladzijden op bijzonder stoute wendingen en verbazingwekkende invallende gedachten zullen moeten voorbereiden.</p>
<p>Met de <hi rend="spat">twee broeders</hi> verheugen wij ons, dat zij nog juist bij tijds hebben gedacht aan de dagen hunner kindsheid.</p>
<p>Maar <hi rend="spat">Aan den waterkant</hi> zien wij niets, dat meer dan verbazing en eenig medelijden wekt. Medelijden voor het arme schaap, dat ondanks haar ‘zoo goed als zuiver Grieksch profiel’ een halve onnoozele is en onder de beste leiding, die zij ooit kon wenschen, het niet verder brengen kon, dan dat zij veel op had met haar toilet en haar keurig theeservies. Wij verbazen ons over de blinde liefde van den flinken jonkman, die een betere vrouw waard was dan het domme, onbehaaglijke, door allen verstooten kind, dat hij misschien van een zelfmoord had gered. Wij hebben medelijden met den man, wiens edelmoedigheid hem zoo duur te staan kwam. Medelijden ook met zijn aardige jongens, van wie wij alleen
<pb n="1000"/>niet kunnen begrijpen, hoe het mogenlijk is, dat zij de zonen zijn hunner moeder.</p>
<p><hi rend="spat">Eene oude pastorie</hi> behoort ongetwijfeld tot het beste uit dezen bundel. Wie zou niet willen, zoo zuiver gevoelvol en schoon te kunnen vertellen van wat hij als zesjarige knaap mocht opmerken, genieten en doorleven?</p>
<p>Een appel kan, luidens de paradijslegende gelijk het volk haar pleegt te verduidelijken, veel op het geweten hebben. Maar dat dezelfde vrucht een zoo magisch reddend vermogen bezit, als Dr. P.'s <hi rend="spat">Over een appel</hi> doet vermoeden, kan ik moeielijk gelooven.</p>
<p><hi rend="spat">Bij een graf</hi>-laat zich wel lezen maar zegt niet veel.</p>
<p>De ‘kuische maan’ is meer bezongen. 't Is mogelijk dat haar licht soms de herinnering oproept aan den dag der onschuld en aldus op een kritiek oogenblik het keerpunt wordt in 's menschen leven, waarbij deze of gene sterke held de liefde duurzaam begraaft onder eer en plicht. Maar voor het verhaal <hi rend="spat">In</hi> 't <hi rend="spat">maanlicht</hi> eenig ander oordeel te hebben dan ‘gezocht, sentimenteel, fantastisch en in strijd met de eischen eener gezonde moraal’, schijnt mij kwalijk denkbaar.</p>
<p>Ontkennen zal ik niet, dat een indruk <hi rend="spat">In</hi> 't <hi rend="spat">rozenperk</hi> ontvangen, iemand altoos kan bijblijven als een rustelooze prikkel tot werkzaamheid in alles, wat edel is en goed. Maar ik vraag: wat beteekent het bericht van een dergelijk toevallig samentreffen van wat men ziet en denkt? Heb ik ook kans, tot het besef mijner verantwoordelijkheid te komen, door in een rozenperk te turen?</p>
<p>Van ontmoetingen met oude bekenden durf ik meer heil verwachten, indien zij gelijken op den dankbaren <hi rend="spat">Hein van Pannenburg</hi>. 's Mans levensgeschiedenis - of zal ik zeggen: het sprookje? - is een geschikte bijdrage voor ouders en onderwijzers, die hun kinderen willen laten zien, hoe soms de deugd nog na jaren wordt beloond.</p>
<p><hi rend="spat">Mr</hi>. <hi rend="spat">Muller in huis en daar buiten</hi> niet dezelfde, maakt een gunstige uitzondering op den regel; maar kan toch, met zijn dubbel aangezicht, kwalijk op onze sympathie rekenen.</p>
<p>Gaarne schonken wij die onverdeeld aan <hi rend="spat">Eugénie de Morton geboren Anna Brink</hi>, indien wij maar konden nagaan, waarom zij haar roeping als operazangeres
<pb n="1001"/>verloochende en besloot deugdzaam te worden, terwijl ons eigenlijk uit niets gebleken was, dat zij van het rechte pad was afgeweken. Hier, gelijk meermalen in Dr. Poelman's schetsen komt de reddende herinnering als een deus ex machina uit de lucht vallen. Ditmaal blijkt niet eens voldoende, dat zijn verschijning noodzakelijk was tot behoud der heldin.</p>
<p>Wie het toevallige bemint, kan zijn hart ophalen aan het novellistisch gedeelte van ‘Toen ik nog een kind was’. Voor anderen heeft het boek uit dit oogpunt beschouwd, geen waarde, zoo het al voor hen geen ergernis is, omdat zij verlangen, dat het heden een logisch product zij van het verleden. Maar de beteekenis van het geschrift ligt niet in de romantische inkleeding der onderscheiden deelen. Om tot afscheid ook eens in den trant des auteurs te spreken: afgezien van het weinig sierlijke omhulsel, is het boek van Dr. Poelman de woonplaats van een welmeenenden geest, waarmede men niet dan tot zijn voordeel verkeert.</p>
<p>&nbsp;</p>
<p>Beter vertrouwd, dan deze onze landgenoot, met de eischen der romantische inkleeding van ernstige gedachten, is Zénaide Fleuriot, schrijfster van <hi rend="spat">Miss Idéal</hi>. Deze Fransche dame heeft zich blijkbaar ten doel gesteld, een reeks nuttige lessen en belangwekkende beschouwingen voor te dragen over de opvoeding van volwassen kinderen uit den beschaafden stand. Daartoe brengt zij ons in kennis met haar Miss Idéal, op het oogenblik der voorstelling niet meer het kleine meisje, dat dezen bijnaam van haar goeden oom Adriaan ontving, maar reeds echtgenoote en moeder van een drietal kinderen, die de twintig naderen of even achter den rug hebben. Ter wille hunner kinderen zijn de heer en mevrouw Deglace uit de voorstad van Nantes naar Parijs vertrokken. Hier vinden wij de voormalige Miss Idéal in haar salon, dat zij ons beschrijft op een wijze, die ons aanstonds den besten dunk geeft van haar goeden smaak. Daarna gunt zij ons een kijkje in haar verleden en begint vervolgens te vertellen van haar kinderen, haar bezoeken, haar omgeving, haar lotgevallen en ervaringen, gedachten en wenschen in de hoofdstad van Frankrijk. Ongemerkt heeft zij den vorm van het dagboek gekozen en houdt dien, met meer of minder gestrengheid, ten einde toe vast.</p>
<pb n="1002"/>
<p>Men zou bedenking kunnen maken tegen het tweeslachtig karakter van het boek. Want inderdaad weten wij soms niet of wij een roman, dan wel een dagboek in handen hebben, zelfs niet na den tastbaren overgang van het in éénen adem gestelde voorwerk tot het bij tusschenpoozen aangevulde geschrift. Maar het verhaal is onderhoudend en het bekende Fransche spreekwoord gedoogt niet, een anderen dan den vervelenden schrijftrant af te keuren. Bovendien valt het moeilijk uit de vertaling van Nanette alleen, zonder behulp van het origineel, te bepalen op wier rekening de veelvuldige onregelmatigheden in het gebruik van den tegenwoordigen en van den verleden tijd moeten worden gesteld. De omstandigheid dat Zénaide Fleuriot meermalen vergat, dat zij bezig was een dagboek te schrijven, kan tot de bedoelde fouten hebben geleid. Doch het is ook mogelijk dat onze Nanette niet altijd juist de bedoeling der Fransche schrijfster heeft begrepen. Onberispelijk toch is haar vertaling niet. Om een paar voorbeelden te noemen, wij kennen wel een <hi rend="spat">schat</hi>, geen <hi rend="spat">zee</hi> van herinneringen, bl. 10. Wat op een ontstemde piano <hi rend="spat">klimperen</hi> is, weet ik niet, tenzij ik aan het gebruikelijke <hi rend="spat">tjingelen</hi> mag denken, bl. 15. Van schitterende huwelijken heb ik meer gehoord, maar nooit van een verstandige dame, die haar ingenomenheid betuigde, omdat zij ten huwelijk was gevraagd door haar <hi rend="spat">schitterenden</hi> neef, bl. 17. Zeker niet schitterend is de volzin: ‘Door dezen maatregel ontruk ik aan den tijd, dien ouden tiran, wien men heeft wijs gemaakt, dat hij alles kan uitdooven, alles kan vernietigen, alles aan de vergetelheid kan prijs geven, <hi rend="spat">wat in mijn vermogen is</hi>,’ bl. 9. De cursief gedrukte woorden moesten na <hi rend="spat">ontruk ik</hi> zijn geschreven. Stroef en onduidelijk is het spreken over een ‘hooger bestaan, waarop de tijd niets vermag en
waarvan de gedachte zulk een magtigen steun verleent in tegenspoed,’ bl. 16.</p>
<p>Doch ik wil op die wijs niet voortgaan en haast mij zelfs te verklaren, dat de vlekjes in de vertolking niet zoo hinderlijk zijn, dat Nanette's werk om die reden ter zijde zou moeten worden gelegd. Integendeel, Miss Idéal is, ook in haar Hollandsch gewaad, een boekje, dat de kennismaking over waard is. Kinderen kunnen het lezen zonder schade. Aanstaande en jeugdige moeders tot bepaling, oudere dames
<pb n="1003"/>tot toetsing harer opvoedingsidealen. Voor allen valt er wel iets, voor velen zeer veel te leeren van de in menig opzicht voortreffelijke mevrouw Deglace. Zij heeft uitnemende beginselen, prijzenswaardige bedoelingen en beschikt over een niet alledaagsche gevatheid, scherpzinnigheid, helderheid van geest en juistheid van blik om het goede dat zij beoogt, te handhaven en tot stand te brengen.</p>
<p>Wij hebben niet te veel moeders, die zich, gelijk zij, van tijd tot tijd, met het oog op haar kinderen herinneren: ik moet trachten om met meer geestkracht dan ooit, hun oordeel te versterken, hun verstand te verlichten, en hunne vermogens in behoorlijk evenwicht te brengen.</p>
<p>De meesten raadplegen misschien wel evenzeer haar dokter, wanneer zij haar kinderen ‘in de wereld’ denken te brengen, maar zij luisteren niet naar de vermaning: ‘geloof mij, mevrouw, houd uwe kinderen zoo lang mogelijk van al wat gekunsteld, wat over verfijnd, wat overdreven is, af. Breng hen zoo lang zij geheel van u afhankelijk zijn in direkte aanraking met den gezonden invloed der natuur, en weet wel dat gij hun ligchaam eerst dan waarlijk zult versterken, wanneer gij hun geest ontspant en hun hart kalm houdt. Laat hen op een stille plaats uitrusten en sta pal als een muur, waar het geldt hen tegen verfijnde gewoonten en wereldsch genot te vrijwaren.’</p>
<p>Mevrouw Deglace weet haar tijd af te wachten en loopt zichzelf niet voorbij, waar ze eer wenscht in te leggen met haar kinderen en tevens zorgen voor hun levensgeluk. Hoe ik wenschte dat bij haar ter schole gingen die onverstandige moeders, die haar kleintjes te groot vinden voor de ‘kinderachtige spelen’, waarmede zij zich zelf op gelijken leeftijd vermaakten, en die haar tien en twaalfjarige spruiten als aangekleede heertjes en dametjes naar de groote kindersoirées zenden, of ze zelf voor hen aanleggen, waar alles naäperij is van wat de volwassenen zeggen en doen.</p>
<p>Hoevelen zullen de verzoeking weerstaan, haar volwassen kinderen naar den schouwburg te laten gaan, terwijl zij er althans bij deze of die voorstelling niet behoorden te komen, hoewel zij er dringend om smeeken en gulle vrienden hun verzoek krachtig ondersteunen, o.a. door het aanbieden van
<pb n="1004"/>de noodige kaartjes? Men hoore hoe mevr. Deglace zich uit een dergelijke moeielijkheid wist te redden.</p>
<p>Haar huisvriend, de raadsheer, heeft kaartjes voor den schouwburg gebracht. Zij schrijft in haar dagboek:</p>
<p>‘De verleiding is beligchaamd in die kaartjes, welke door den raadsheer elken avond onder onze oogen gebracht worden. Aller blikken waren op mijn gelaat gevestigd, dat volstrekt niet ernstig stond.</p>
<p>Ik nam mijn hoekje in bij den haard, waar ik gewoonlijk zit, en mijne oogen op den listigen verleider vestigend, zei ik:</p>
<p>- Mijn waarde raadsheer, ik stem in alles toe.</p>
<p>Een algemeene uitroep volgde op die onverwachte mededeeling.</p>
<p>- Maar, voegde ik er bij, ik stel een voorwaarde aan die toestemming. Ga zitten, Adriaan; en gij, Paul II, luister goed. Ik zal mijn dochter van avond naar den schouwburg geleiden; maar ik verlang dat Mijnheer Haudry het stuk, dat gegeven zal worden, eerst van 't begin tot het einde zal vertellen. Ik wensch een juist overzicht. Kom, raadsheer, begin maar; ik ben geheel oor, even als mijne dochter.</p>
<p>Hij begreep onmiddellijk welken strik ik hem spande.</p>
<p>- Hoe zou ik dat kunnen vertellen, zei hij verlegen; hoe kan ik dat weergeven, zonder de betoovering van het tooneel, zonder het spel der akteurs.....</p>
<p>- Maar mijnheer, er is sprake van het stuk. Ik vroeg u: wat zal men voor ons spelen, voor ons zeggen? Ik zou, indien gij het verlangt een of ander goed stuk, dat ik niet heb zien spelen, van begin tot 't eind kunnen vertellen. Kom, kom, gij kent die aardige voorstelling van buiten; vertel haar nu in het bijzijn van vrouwen, die eerbied voor zich zelve hebben en die door andere moeten geëerbiedigd worden Is het verstandig om op goed geluk aan verstrooijingen deel te nemen, die door het gezond oordeel, het verstand en den smaak afgekeurd moeten worden?</p>
<p>Mijn zonen glimlachten over de verlegen houding van onzen vriend.</p>
<p>- Onmogelijk, onmogelijk, riep Paul II, men zegt dergelijke dingen niet in Magdalena's tegenwoordigheid.</p>
<p>- Men spreekt ze toch op het tooneel uit, mijn zoon.</p>
<pb n="1005"/>
<p>- Wel zeker, hervatte de raadsheer, die zeer verbluft was; maar er ontsnappen ons dan zooveel gezegden.</p>
<p>- Of ze ontsnappen ons niet. Wilt ge mij het stuk vertellen of niet?</p>
<p>- Dat kan ik moeijelijk doen, Mevrouw.</p>
<p>- Gelooft ge dan dat mijne dochter, in mijn gezelschap, stukken zal gaan zien spelen, die niet verteld mogen worden? Dat nooit, Mijnheer. Wat mij verwondert is, dat fatsoenlijke en zeer jonge vrouwen zekere voorstellingen bijwonen. Dat is bijna een ontheiliging.</p>
<p>Daar bleef het bij en de kaartjes verdwenen in den zak van den raadsheer’. -</p>
<p>Wat dunkt u, smaakt die bladzijde niet naar meer?</p>
<p>Inderdaad, in <hi rend="spat">Miss Idéal</hi> treedt voor ons op ‘eene hoogst achtenswaardige vrouw, in den goeden zin van het woord, fijn beschaafd, met een edel hart.’ Ik zeg het tot op zekere, zelfs vrij aanzienlijke hoogte, den heer Lohr na. Maar zoo ver als die des schrijvers van het woord ‘ter inleiding’, gaat mijn ingenomenheid niet.</p>
<p>Ik zou het betreuren, als Miss Idéal het ideaal werd onzer beschaafde Hollandsche vrouwen. Zij is daarvoor te ikkerig. Mijn mannenhart komt in verzet tegen het doorgaande gedrag der geëmancipeerde, die met voorname minachting haar heer gemaal voorbij gaat. Zij overlegt, zij maakt plannen, zij voert uit, zij voedt op en hij zegt ja en amen, of niet eenmaal dit en zwijgt en onderwerpt zich en neemt de bescheiden plaats als kind naast zijne kinderen in, die zijn goedertieren vrouw hem in haar huis heeft toegedacht.</p>
<p>‘Zal <hi rend="spat">ik</hi> toegeven? Zal <hi rend="spat">ik</hi> volhouden?’ vraagt ze zich af, reeds vast besloten het eerste niet, het laatste wel te doen, terwijl man en kroost in onverstandig bondgenootschap tegen haar samenspannen en Paul I, de echtgenoot, ‘op prachtigen redenaarstoon’ - wel <hi rend="spat">prachtig</hi> in het bijzijn van kinderen! - heeft uitgeroepen: ‘wat zou zij tegen ons allen kunnen uitrichten?’</p>
<p>Zij vraagt den dokter, vraagt den raadsheer, vraagt heel de wereld om raad, maar doet geen enkele poging om den weerbarstigen man, wien zij gemakkelijk de oogen kon openen, tot inkeer te brengen.</p>
<p>Waarom aan haar dagboek, en niet aan haar trouwen
<pb n="1006"/>echtvriend gevraagd, waar zij haar ‘kiekentjes’ tegen de stortregens in een vervallen kasteel zal beveiligen? Wellicht omdat Paul I nog zelf als een kuiken gekoesterd moet worden?</p>
<p>‘De raadsheer schrijft <hi rend="spat">mij</hi>,’ niet <hi rend="spat">ons</hi>.</p>
<p>‘<hi rend="spat">Mijn man en</hi> kinderen zijn in voortdurende opgewondenheid over de zee, de lucht, het strand en de visschers. Zij baden met genot en zoeken volijverig krabben en garnalen.’ - Die lieve kleinen! Moeder houdt intusschen thuis de wacht en zal zich straks verlustigen in den grooten etenstrek der speelsche ‘man en kinderen.’</p>
<p>Als hij beleefd voorstelt: ‘zouden <hi rend="spat">wij</hi> dezen winter niet eenige partijtjes geven?’ dan antwoord ik hem steeds, verklaart zij, ‘dat <hi rend="spat">ik mijn</hi> gezelschapzalen met den volgenden winter zal openen, en hoor geduldig de gesprekken van mijn lieven man aan, die duizend omwegen bezigt, om te komen tot het onderwerp bij uitnemendheid: zijn dochter.’</p>
<p>Zij ontvangt brieven, waarin men <hi rend="spat">haar</hi> smeekt met de familie te komen logeeren.</p>
<p>‘<hi rend="spat">Ik</hi> heb gebeden, geraadpleegd, nagedacht en <hi rend="spat">ik</hi> heb Adriaan laten inschrijven op de lijst, waarom de namen der jongelui, die hun examen voor de telegrafie zullen doen, opgeteekend zijn......<hi rend="spat">Ik</hi> heb zijn vader en Magdalena met hem laten spreken: alles was vruchteloos. Toen heb <hi rend="spat">ik</hi> gesproken met de strengheid eener moeder, die men door ongehoorzaamheid beleedigt,’ en de zaak was in orde.</p>
<p>Was nu Paul I een zwak, karakterloos man, die zich niet bekreunde om het welzijn der zijnen, wij zouden Miss Idéal kunnen bewonderen om haar energie en gaarne het op den voorgrond plaatsen van haar persoon in het dagboek vergeven, omdat zij werkelijk voor allen moest denken en handelen. Maar de op zij geschoven echtgenoot is een flink en degelijk mensch, de ‘schitterende neef’ die haar gelukkig heeft gemaakt, de vader voor wien de kinderen achting mogen koesteren. Het is duidelijk, Miss Idéal verzwijgt zijn deugden en goede daden, omdat de mededeeling haar niet kan doen rijzen in de schatting der lezers van....een dagboek! Wijkt zij een enkele maal af van dien regel, het is omdat zij, terecht of te onrecht, meent, dat haar inzichten en daden toch veel beter waren. Zoo worden de zijne
<pb n="1007"/>kostelijk bouwmateriaal voor het voetstuk, waarop zij zich plaatst.</p>
<p>En dan durft zij zich nog beklagen, dat hij na het huwelijk zijner dochter zich meer en meer in de boeken verdiept! Niets natuurlijker dan dat. Zij heeft niet geleefd met den ‘besten man’. Waarom niet altijd met hem, gelijk nu slechts bij uitzondering geschiedde, alle dingen overwogen en het werk der opvoeding gedeeld, gelijk betamelijk is? Hij was er waarschijnlijk juist de man naar om aan te vullen wat haar ontbrak. Samen hadden zij een modelpaar ouders kunnen worden.</p>
<p>Magdalena een ‘kookcursus met Jéjé’ te laten doorloopen, was uitnemend van haar, maar dat zij ‘ietwat woedend’ werd op <hi rend="spat">hem</hi>, omdat <hi rend="spat">hij</hi> zijn dochter, naar <hi rend="spat">haar</hi> oordeel, te veel liet leeren, kwam zeker niet te pas. Het was verstandiger van <hi rend="spat">hem</hi>, niet te vergeten dat hij weinig vermogen had en daarom te zorgen, dat zijn kinderen zoo volledig mogelijk onderwezen werden, dan van haar, op advies van den raadsheer te vertrouwen, dat de dochter knap genoeg was, wat haar voorkomen en talenten betrof, om een jonkman van aanzien en fortuin te bekoren. Later worden de rollen omgekeerd en dringt de moeder met reden er op aan, dat haar kind geen huwelijk sluite ter wille van het geld, waardoor de oude heer wel wat sterk was betooverd. Intusschen had zij zelf met welberekend overleg haar Magdalena naar een bal gezonden. Zij had toen nl. verder gezien dan de achttien jaren harer dochter en overwogen, ‘dat het niet altijd op de bals is, dat de plannen voor de toekomst bepaald worden; maar vele hebben er hun ontstaan aan te danken;’ en: ‘in den kring, die door omstandigheden de mijne is, zie ik geen toekomst voor mijn kind.’</p>
<p>Daargelaten, dat <hi rend="spat">haar</hi> kind ten slotte toch gelukkig wordt juist door iemand uit dien kring, dunkt mij de laatste bekentenis in jammerlijken strijd met de resultaten eener goede opvoeding. Mevrouw Deglace had behooren te zorgen, dat haar kind zooveel beteekende voor zich zelf en voor de maatschappij, dat haar ‘toekomst’ niet alleen afhankelijk was van een ‘goed’ huwelijk. Ik voor mij hoop, dat ook in dit opzicht onze Hollandsche moeders verstandiger zullen zijn.....of worden.</p>
<pb n="1008"/>
<p>Intusschen heb ik het voornaamste nog niet genoemd, waarom ik wensch, dat zij zich niet in allen deele naar Miss Idéal zullen vormen.</p>
<p>Deze Fransche grootheid is te theoretisch. Zij redeneert te veel. Zij is te verstandig. Zij heeft te weinig hart. Haar ideaal deugt niet.</p>
<p>Het een hangt met het ander nauw samen en staat waarschijnlijk in inniger verband met haar katholiek geloof, dan men oppervlakkig meenen zou.</p>
<p>De kerk predikt gezag en eischt onvoorwaardelijk gehoorzaamheid. Miss Idéal meent het toppunt van haar edelaardigst streven te hebben bereikt, als de kinderen haar naar de oogen zien en blindelings volgen. Haar zoons en haar dochter aan haar wil te onderwerpen, ziedaar het voornaamste doel, dat zij bij de opvoeding geen oogenblik wenscht los te laten. Vandaar ook het eindeloos redeneeren en plannen maken, het wroeten en wringen om tot bewustzijn te komen van den eigen wil. Mevr. Deglace houdt van haar kinderen; maar zij heeft ze niet lief. Zij draagt ze niet in het hart. Dat is geen gevolg van gebrek aan ingenomenheid met haar kroost. Integendeel: zij leeft voor haar kinderen. Zonder dezen had haar bestaan op de aarde bijkans, misschien wel volstrekt geen waarde. Wat haar ontbreekt - hetzij als heillooze vrucht der eigen tamelijk verwaarloosde opvoeding; hetzij van nature - is: liefde.</p>
<p>Twee feiten, zegt Zenaide Fleuriot, in de opdracht van haar boek aan de nagedachtenis haars vaders, zijn haar uit het leven van dien waardigen man bijgebleven: zijn onderwerping en zijn belangeloosheid. Dus niet zijn liefde voor het kind, welks letterkundige proeven hij nog mocht aanschouwen; en niet haar liefde voor hem, dien zij slechts als grijsaard heeft gekend.</p>
<p>Die verklaring is karakteristiek. Zij sluit met het gedrag van Mevr. Deglace tegenover haren echtgenoot, dien zij achting toedraagt, gehoorzamen wil, als hij gelijk heeft en anders - dit eigenlijk het liefst - aan zich onderwerpt, maar dien zij niet lief heeft. Toch meent zij door den gelukkigsten echt aan den ‘schitterenden neef’ verbonden te zijn.</p>
<p>Geheel dienovereenkomstig luidt haar stelregel: voed uwe kinderen op tot gehoorzaamheid. Want niets gaat boven gezag en onderwerping.</p>
<pb n="1009"/>
<p>Door te spreken ‘met de strengheid eener moeder, die meu door ongehoorzaamheid beleedigt’, brengt zij den koppigen Adriaan tot zijn plicht. Zij beproeft het niet eens, zijn hart te vermurwen door het zacht gefluister der liefde. Zij overwint ja, maar door de rede en - wat men vooral niet vergete - omdat de omstandigheden haar gunstig zijn en de jongen van kindsbeen af geleerd heeft, het hoofd te buigen. Maar wat zou van den ongelukkigen knaap geworden zijn, indien zijn vriend in plaats van gevangen genomen, een en andermaal, met lauweren versierd, ware thuis gekomen? Zou de jongeling niet eindelijk het trotsche hoofd in den nek geworpen en zijn zin hebben doorgedreven? Wij hebben reden, zulks te vreezen. Want een moeder, zoo verstandig als Mevr. Deglace, had reeds sedert jaar en dag den boozen Adriaan als een kind kunnen leiden....indien zij slechts beproefd had door liefde zijn hart te winnen. Maar daaraan heeft zij niet gedacht en de kloof tusschen moeder en zoon bleef bestaan, ook waar de laatste tijdelijk het hoofd in den schoot legde.</p>
<p>Wij missen in Miss Idéal den vertrouwelijken toon, die overal tusschen ouders en kinderen behoort te worden gevonden en die onmisbaar is, zal de opvoeding slagen. Maar die alleen de vrucht kan zijn van hartelijke liefde. Omdat deze haar ontbrak, zag Mevr. Deglace, ondanks de aanzienlijke hoogte harer verstandelijke ontwikkeling niet scherp genoeg, bleven haar kinderen haar in zoo menig opzicht een raadsel, had zij niets begrepen van den eigenlijken aanleg en de stille wenschen van haar Adriaan en voelde zij zich gedrongen over de gedachten en plannen harer kinderen in het dagboek te filosofeeren, in plaats van zoon of dochter tot vertrouwelijk openhartig spreken uit te lokken, zooals een moeder dit vermag, maar wat ook in den regel haar pogen met den besten uitslag bekroont. De koele saaiheid der beredeneerde Minerva, als de raadsheer haar ten huwelijk heeft gevraagd, mocht met reden haar moeder bijkans wanhopend maken; zij was niet te min de rampzalige rijpe vrucht der verstandige opvoeding tot gehoorzaamheid zonder hart.</p>
<p>Mevr. Deglace betreurt het, dat de ‘hooge eerbied voor een nagedachtenis, even als elk andere eerbied hoe langer zoo meer verdwijnt.’ Zij wil haar kinderen voor dat euvel
<pb n="1010"/>vrijwaren en verlangt, ‘al was het alleen maar’ daarom, dat zij.....‘naauwgezet rouw dragen over hun oom,’ die naar Amerika was gegaan, om zijn vermogen te herwinnen, dat door tal van onvoorzichtige proefnemingen om het te vergrooten, zeer verminderd was. Het rouwkleed - gedragen over den waardige of onwaardige - zal, naar zij meent, den gemoedelijken eerbied, vrome liefde voor onze dooden kweeken!</p>
<p>Een dergelijk staaltje teekent en veroordeelt Miss Idéal als ideaal voor opvoeding van het kleine of reeds volwassen kind.</p>
<p>&nbsp;</p>
<p>Hoe geheel anders, hoeveel schooner en inniger is de geest der gefingeerde schrijfster van ‘<hi rend="spat">Het boek eener moeder</hi>.’</p>
<p>Zij draagt den moedernaam met eere en verdient dien geheel. Zij paart aan een goed verstand, een rijk hart en laat dit medespreken, niet slechts nu en dan, maar altijd, waar zij denkt over, spreekt met, handelt voor haar kind. Liefde straalt uit haar houding, liefde uit den toon dien zij aanslaat tegenover Louiesje, tegenover Louise en tegenover Mevrouw X***.</p>
<p>Och, of alle moeders zooveel gevoelden voor haar kleine meisjes, voor haar volwassen dochters, voor haar gehuwde kinderen! Dat <hi rend="spat">Het boek eener moeder</hi> haar tot jaloersch-heid verwekke.</p>
<p>Het is een voortreffelijk geschrift, dat jonge dames, gehuwde en ongehuwde - onder de laatsten inzonderheid de geëngageerde - mogen lezen en herlezen; maar waaruit ook oudere moeders, gewone en buitengewone - ik bedoel schoonmoeders en grootmoeders; aan stiefmoeders is niet gedacht - veel leering en in den besten zin stichting kunnen putten.</p>
<p>Dr. Vos heeft een goed werk gedaan met het gereed maken van den Hollandschen tekst en is in de vervulling dier taak bijzonder goed geslaagd. Gelijk de titel reeds aanwijst, het was zijn bedoeling niet, een vertaling te geven. Hij heeft het oorspronkelijke bewerkt, hier en daar ‘met een gerust hart geschrapt of veranderd’, een paar hoofdstukken nagenoeg geheel weg gelaten, een paar nieuwe daarvoor in de plaats gezet en alzoo getracht hetgeen in Frankrijk en voor
<pb n="1011"/>Franschen was geschreven, op onze toestanden toepasselijk te maken. Behoudens den wijn, ‘die voor de mannen een noodzakelijke levensbehoefte schijnt’, en een paar andere kleinigheden, verraadt <hi rend="spat">Het boek eener moeder</hi>, noch naar den vorm, noch naar den inhoud zijn Franschen oorsprong. Het is een Hollansch werk geworden, geschreven in een vloeienden, aangenamen stijl. Naast den heer en mevrouw Louis Ulbach te Enghien, die vermoedelijk onder de ‘Madame Pauline L....’ van den Franschen titel schuilen, behoort ten onzent Dr. C.M. Vos onder de auteurs van <hi rend="spat">Het boek</hi> enz. te worden genoemd.</p>
<p>‘Volgens den auteur’, zegt Dr. Vos in <hi rend="spat">Een woord vooraf</hi>, zijn deze bladzijden geschreven om in het huisgezin te worden gelezen. Zij vormen een soort van <hi rend="spat">Manuel de</hi> l'<hi rend="spat">honnête femme</hi>. Zij zijn, naar het mij voorkomt, in hooge mate geschikt belangstelling en liefde in te boezemen voor den huiselijken haard, voor den plicht, en bovenal voor die nederige, maar voortreffelijke deugden, die reeds Florian de deugden van het alledaagsche leven genoemd heeft. Terwijl zij een schets leveren van de opvoeding der vrouw, van de keus der eerste pop af tot de eerste zorgen der jonge moeder; terwijl zij stilstaan bij de gewichtigste gebeurtenissen in een vrouweleven, doen zij daarbij zoo menige fijne opmerking aan de hand, geven ze ons zoo menige les, die rechtstreeks tot het hart gaat, omdat zij blijkbaar uit een warm gevoelend hart is opgeweld, dat de lectuur daarvan zeer stellig verkwikkend genoemd worden mag.’</p>
<p>Terwijl ik, ter aanvulling van het boven gezegde over de bestemming van <hi rend="spat">Het boek eener moeder</hi>, met instemming dit tweevoudig oordeel van de auteurs vermeld, wensch in den nadruk te leggen op de beteekenis van dit geschrift als belangrijke bijdrage tot de opvoedkunde. Het is geen onverschillige zaak, waarmee en hoe de kleine Louiesjes spelen. Het verdient de aandacht, hoe zich aan de eenvoudigste dingen de treffendste opmerkingen laten vastknoopen. Zoowel in het eene als in het andere opzicht, worden hier uitmuntende wenken gegeven, voorbeelden die tot navolging - daarom nog geen slaafsche! - uitnoodigen. Ze zijn vast gehecht aan een vijftal uitgangspunten: de eerste pop, spelen, lessen leeren, tuinieren, en de beesten.</p>
<pb n="1012"/>
<p>Louise moet noodzakelijk denken aan allerlei, dat de bevatting van Louiesje te boven ging, of buiten den kring harer jeugdige belangen kon worden gehouden. Nn zullen zich het oordeel en het gedrag der dochter over en tegenover de dienstboden vormen. Nu wordt de keus van vriendinnetjes een ernstige zaak. Nu dient de moeder het oog te houden op de lectuur van het jonge meisje en mag zij haar maatregelen nemen - maar nooit ondoordacht! - voor het belijdenis doen en voor het eerste bal harer dochter. Wil zij dan eens peinzen over de mogelijkheid dat haar kind een oude vrijster wordt, het kan stellig geen kwaad, al roept zij ook weldra verheugd: gevraagd! om zich binnen kort vol weemoed te wijden aan den avond vóór den trouwdag.</p>
<p>Al deze onderwerpen zijn achtereenvolgens in <hi rend="spat">Het boek eener moeder</hi> besproken. Intusschen heeft Louise haar naam verwisseld voor dien van Mevrouw X*** en is de tijd gekomen voor het omschrijven der meest voegzame houding van moeders en schoonmoeders tegenover haar gehuwde kinderen. De lof mag nu worden bezongen van het geluk aan eigen haard en de waarschuwing is daarnevens niet overbodig, zich niet te onttrekken aan het verkeer onder de menschen. De godsdienst in het huisgezin is ongetwijfeld een onderwerp, dat vooral tegenwoordig een voorzichtige behandeling vereischt, indien men de godsdienst liefheeft, gelijk de adviseerende moeder en haar dochter, de echtgenoote van den man die wel wat onverschillig schijnt op religieus gebied. Hoe kunnen jonge vrouwtjes worden geslingerd tusschen hoop en vrees, als de verzuchting: nog geen wieg! haar op de lippen zweeft, voordat zij recht hebben van haar blijde verwachting te spreken en zichzelf als jong moedertje te begroeten.</p>
<p>Het zijn allerliefste hoofdstukken, waarmede het boek wordt besloten. In de derde afdeeling - ik spreek alleen over den Hollandschen tekst; de Fransche maakt onderscheid tusschen <hi rend="spat">Louisette</hi>, <hi rend="spat">Louison</hi>, <hi rend="spat">Louise</hi> en <hi rend="spat">Madame</hi> X*** - is de toon het innigst. Zij is in haar geheel genomen, verreweg de schoonste. Zóó denkt, spreekt en schrijft de moeder, die een gezond verstand en een warm hart heeft, over en aan de pas gehuwde dochter, naar aanleiding van hetgeen haar bekommert of zorg zou kunnen inboezemen. Zoo
<pb n="1013"/>blijft zij haar kind opvoeden, ook nadat de opvoeding voltooid heet en het huwelijk gesloten is.</p>
<p>Jammer dat wij hetzelfde niet zeggen kunnen van de eerste en tweede afdeelingen in haar geheel. Behoudens enkele uitzonderingen - ik denk b.v. aan het uitstekende hoofdstuk over belijdenis doen en aan den gevoelvollen, van alle sentimentaliteit vrijen brief, dien de edele moeder aan haar dochter schreef, den vooravond van haar vertrek uit de ouderlijke woning - lijden de eerste en tweede afdeelingen aan één groot gebrek. De vorm deugt niet. Het verwondert mij, dat dr. Vos het opgemerkt en niet getracht heeft te verhelpen. Het baat niet of hij al ter verontschuldiging van de bedoelde fout zegt: ‘zoo iemand in het midden bracht, dat hetgeen deze moeder aan haar kind schrijft voor dat kind, althans wat de eerste hoofdstukken aangaat, veel te hoog is, ik zou hem doen opmerken dat de auteur zelf deze opinie geheel en al deelt, en zeer stellig geen boek voor kinderen, maar allereerst voor volwassen menschen, en inzonderheid voor moeders heeft willen schrijven.’ Ondanks deze verklaring, blijft het bezwaar bestaan. Het hindert doorloopend. Ook is het niet zoozeer gelegen in het ‘veel te hoog’ voor de bevatting van een kind, wat op een deel van den inhoud toepasselijk is. Maar hierin, dat er een voortdurende afwisseling heerscht tusschen een toon, die in den mond der moeder voegt tegenover het kind en een anderen, die van dezelfde zijde allergekst klinkt.</p>
<p>Louiesje is veel te jong, om iets te begrijpen van de vraag: ‘weet ge wel, dat de keus van een nieuwe pop geen kleinigheid is? of eenig belang te stellen in de philippica tegen leelijke poppen, met aan elkaar genaaide toonen en altijd losgetornde vingers. Toch volgde een en ander onmiddellijk op den keurigen aanhef van het eerste gesprek, dat wij bijwonen en dat alleen zin heeft, wanneer men aan een kind als aangesprokene denkt.</p>
<p>De overgang is stuitend. Bovendien heeft die onophoudelijke afwisseling van toon ten gevolge, dat men soms niet weet, hoever een moeder, naar de bedoeling der auteurs, gaan moet tegenover het kind, iets wat uit het oogpunt der opvoeding beschouwd, vaak van groot gewicht is. Louiesje heeft b.v. gelijk, als zij vreest, dat haar moeder van het tuinieren gebruik maakt om haar zeer strenge zedelessen op het
<pb n="1014"/>hart te drukken; m.a.w. om haar met haar zedepreeken bitter te vervelen. Oneindig beter is de goede ‘wil’ der moeder, aan de dochter ‘het genoegen te laten er nog een aantal andere te ontdekken.’ Waar staat nu, naar het hoog te waardeeren advies der auteurs, de grens? Zal men alles nazeggen wat Louiesje's moeder betoogt? Dan praat men stellig zichzelf voorbij en zal het spoedig uit zijn met den lust tot tuinieren. In het tegenovergestelde geval: hoever zullen de vingerwijzingen om leering te putten uit planten, mogen reiken?</p>
<p>Doch genoeg over de kwestie van een vorm, dien blijkbaar geen der auteurs goedkeurt en dien zij nogtans, hoewel zonder gemeen overleg, hebben gekozen en behouden. Van meer belang schijnen mij een paar bedenkingen tegen den inhoud.</p>
<p>Vriendinnetjes moeten niet <hi rend="spat">gezocht</hi>, maar als het kan <hi rend="spat">gevonden</hi> worden. Lukt dat niet, dan doe men het liever zonder. Een ernstige waarschuwing tegen het al te haastig vriendschap sluiten met vriendinnetjes, die zich met allen ijver opdringen, ware in dit verband niet misplaatst geweest; evenmin een vermaning tegen te groote vertrouwelijkheid zoolang men elkander niet heel goed kent.</p>
<p>‘Het middel om te weten of een roman goed dan kwaad is, kan zeer eenvoudig worden genoemd. Hebt gij zelve een eerlijk gemoed, vraag dan u zelve af, of ge het boek hardop zoudt durven voorlezen, de moeder aan haar dochter, de dochter aan haar moeder, en laat dit uw maatstaf zijn!’ - Is het niet al te naïef zoo te spreken tot een jong meisje, dat weten moet welke boeken zij lezen en welke zij niet lezen zal? Of kan een ‘eerlijk gemoed’ over den inhoud oordeelen, zonder daarmede kennis te maken?</p>
<p>Ik kan mij voorstellen, dat een moeder, zelfs een verstandige moeder denkt, wanneer haar dochter naar het eerste bal zal gaan: wie weet waartoe dit leiden zal? Maar onmogelijk komt het mij voor, dat een dergelijke moeder zegt tot haar kind: ‘Het geldt uw opname in den melkweg, waarin de wereld haar sterren zoekt; het is, laten we het woord maar noemen, het proefjaar van een jong meisje, dat in de termen valt van ten huwelijk gevraagd te worden.’</p>
<p>Misschien zal men zeggen, dat ik mij wederom erger aan den vorm, waaromtrent ik beloofd had verder te zwijgen. Toch niet. De auteurs vervolgen: ‘ik kom altijd weer hierop
<pb n="1015"/>terug, omdat dit toch eigenlijk het doel uwer opvoeding is; omdat het de “idée fixe” is van alle moeders, omdat ik altijd bang ben het te vergeten omdat ik u, naar ziel en lichaam, slechts heb opgevoed om u aan een ander te geven.’</p>
<p>Die ‘idée fixe’ is mij een ergernis. Zij ontsiert in mijn oog <hi rend="spat">Het boek eener moeder</hi>. Dat het meisje eigenlijk geen andere bestemming heeft dan om te huwen en kinderen te krijgen, is de hoofdgedachte, die nagenoeg geen oogenblik uit het oog wordt verloren bij de overigens uitnemende opvoedkundige lessen, hier ten beste van velen gegeven. Slechts eenmaal wijkt de verstandige moeder van het oude en verouderde programma af, als zij zegt, bl. 29: ‘Ik heb me zeer stellig voorgenomen, Louiesje, u een of ander beroep te laten leeren. Het is wel eens gebeurd dat bankiersdochters, die alleen veel rijker waren dan drie koningskinderen te zamen, haar examen deden voor onderwijzeressen. Dat noem ik eerst voorzichtig zijn en vooruit zorgen. De kennis van een beroep hindert ons in geen enkel opzicht en is in staat ons heel veel andere dingen te vergoeden.’</p>
<p>Jammer dat dit kloek besluit niet werd uitgevoerd. Wij hooren er ten minste later niets meer van, terwijl schering en inslag blijft: Louiesje, Louise zal echtgenoote en moeder worden. Wel trachten <hi rend="spat">Oude vrijsters</hi>, met haar vriendelijk beeld van de wiegetante, en <hi rend="spat">Nog geen wieg</hi> een pleister te leggen op de wonden, waardoor Louise een oogenblik bedreigd en anderen, ten gevolge van het systeem, doodelijk getroffen worden; maar zij nemen de pijnlijke waarheid niet weg, dat een meisjes- en vrouweleven, in het oog debetrokken personen - en ware het nog maar in dezer schatting alleen! - mislukt zal zijn, indien de opvoeding niet wordt bekroond met een huwelijk en de echt met kinderen gezegend. Meisjes uitsluitend op te voeden tot aanstaande echtgenooten en moeders, is een gevaarlijk werk. Niet alleen onvoorzichtig om financiëele redenen. Ook ten sterkste af te keuren met het oog op het toekomstig levensgeluk der gefortuneerde, die niet wordt ‘gevraagd’; met het oog op de waarde en gepaste onafhankelijkheid der vrouw; met het oog op het mogelijk toekomstig huwelijk zelf.</p>
<p>&nbsp;</p>
<p><hi rend="spat">Zierikzee</hi>, Aug. '76.</p>
<p>W.C. <hi rend="sc">van Manen</hi>.</p>
</div>
<div type="chapter">
<interpGrp>
<interp type="primair" value="wink011"/>
<interp type="primair" value="18750403"/>
<interp type="secundair" value="feit007"/>
</interpGrp>
<pb n="1017"/>
<head rend="h3">Mr. Rhijnvis Feith.
<lb/>
Door J. Winkler Prins.<note n="*" place="foot">Vervolg van blz. 961.</note></head>
<head rend="h4">VI.</head>
<p>Van al wat Feith voor en na heeft geschreven staat zijn ‘Verhandeling over het Heldendicht’ niet het minst gunstig bekend. Terwijl de studiën, neergelegd in de Brieven, over het geheel de strekking hebben eigen werk te verdedigen: wat vooral in het oog valt wanneer men het verband opmerkt tusschen de titels der verschillende stukken en datgene wat door zijn tegenstanders als de grootste gebreken van zijn romantische produkten werd aangemerkt: staat de ‘Verhandeling over het Heldendicht’ daar als de zuiverste uitdrukking en volmaakste maatstaf van wat bij hem voor de beste regels golden, waarnaar ‘aankomende vernuften’ zich over het geheel hadden te gedragen. Dat het stuk nogtans meer van uitgebreide dan van diepe bronnenstudie getuigt - en Feith had een welvoorziene boekerij - zal begrepen worden, wanneer men weet, dat het een gelegenheidsstuk is en niets meer of minder dan de beantwoording eener prijsvraag door het ‘Taal en Dichtlievend Genootschap: Kunst wordt door Arbeid verkregen’ te Leiden uitgeschreven en in den jare 1781 met goud bekroond. Met dat al is het niet onmogelijk
<pb n="1018"/>dat Feith lang van te voren over een dergelijk ontwerp heeft nagedacht. Tenminste in een Brief van Bilderdijk aan hem en uit het jaar daarvoor gedateerd, is er sprake van Episoden; en we weten dat het op twee na laatste hoofdstuk van zijn verhandeling juist dat opschrift draagt. In elk geval, het stuk werd het goud waardig gekeurd. En zonder hierop in het minst iets te willen aanmerken mogen we nogtans de opmerking niet weerhouden, dat er veel in voorkomt wat we tegenwoordig beter weten niet alleen, maar veel ook waarover we ternauwernood een glimlach kunnen weerhouden. Doch hier staat tegenover dat het stuk in menig opzicht le mérite de l'apropos nog niet heeft verloren; en dit zegt meer dan men op het eerste abord zal willen gelooven. Immers aan heldendichten doen we tegenwoordig niet meer. Wie zich aan een ‘Abraham de Aartsvader’, aan een ‘Germanicus’, aan een ‘Ondergang der eerste Waereld’ of dergelijke stoffe durft wagen, loopt gevaar uitgelachen te worden en zijn reputatie voor altijd te verliezen. Hoe waar dit alles zij, dat het eenzijdig geredeneerd is kan hieruit blijken, dat we in plaats van het heldendicht den roman hebben gekregen, die, zooals Feith reeds wist, met het geschiedverhaal aan dat heldendicht het naast staat. Met het oog op den hedendaagschen roman kan een analyse van Feith's verhandeling ook nu nog zijn nut hebben.</p>
<p>Veel komt er in voor, hebben we gezegd, wat we tegenwoordig beter weten. En geen wonder waarlijk. Tusschen de aesthetische ontwikkeling van Feith's dagen en den tijd dien wij beleven ligt een tusschenperiode van belang. Was in zijn dagen voor de meesten Riedel's Theorie bewerkt door van Alphen de vraagbaak - zijn antipathie ondertusschen - en daarenboven Blair's Lectures en ook nog Sulzer en Eberhard's Theorieën niet te vergeten; hij haalde zijn wijsheid voornamelijk deels uit d'Alembert, Batteux en Thomas, deels uit Winckelmann en uit Schlegel's verhandelingen, deels uit Mendelsohn en uit Jacobi's ‘Empfindeleien’. Slaan we daarentegen de geschiedenis der duitsche aesthetiek op, voortloopende tot op onze dagen, dan komen we een rij namen tegen, die op wijsgeerig gebied met schitterenden uitslag werkzaam waren. We kunnen dus iets meer weten dan hij. Maar vanwaar komt het dat hij dikwijls dingen vertelt, die ook hij
<pb n="1019"/>beter kon weten? We moeten zulks op rekening schuiven van de haastige wijze van het studeeren dier dagen. De ‘Verhandeling over het Heldendicht’ is weinig meer dan een groote compilatie, bestaande uit bijna evenveel citaten als tekst. Wat hij meedeelt in anderhalf honderd compres gedrukte pagina's zouden wij tegenwoordig met veel gemak in tien of twintig saamvatten. En toch onderstelt ook hij nog ‘algemeene kundigheden’ in den lezer, d.w.z. de verhandeling is niet voor leeken geschreven, want dan zou ze dik worden als ‘eine gansche Theorie der Schönen Künste.’</p>
<p>Onder de onwaarheden die het onaangenaamst aandoen en het meest in het oog vallen is dit er o.a. eene, wanneer hij het heldendicht ‘de eerste onder de verschillende soorten van dichtstukken’ noemt. We staan over deze onwaarheid te meer verbaasd, wanneer we weten dat Lessing reeds in '66 of daaromtrent, zijn Laöcoon in het licht had gegeven, waarin hij duidelijk aantoont dat handelingen over het geheel Gegenstände der poëzie zijn en bijgevolg aan het drama de eerste plaats toekomt. Dit is nooit door iemand ernstig tegengesproken; en tegenwoordig is de kans daartoe minder groot dan ooit. Kende Feith Lessing niet? Waarlijk wel. Op meer dan eene plaats noemt hij zijn naam, hoewel altijd na Klopstock; en ergens spreekt hij zelfs met sympathie van de Emilia Galotti en de Minna von Barnhelm. Maar wat was dan het geval? Evenmin als men het in Duitschland ernstig nam met Lessing's interessante studiën, evenmin deed men dat in die dagen bij ons. Om het met een woord te zeggen: men negeerde hem. Men ging liever uit gemakzucht den ouden sleur. En was er al een enkele die wel beter wist, men moest op verstandige wijze en bij beetjes de medicijnen toedienen: anders ging het verkeerd. Aldus tenminste Feith ergens; en daarom is Lessing's stem lang die eens roependen in de woestijn gebleven. Men wond zich liever op voor een oude leugen - om toch vooral geen aanstoot te geven - dan geestdriftig voor een nieuwe waarheid ten strijde te trekken. Bovendien wekte Lessing's mannelijke figuur in dat weeke tijdperk niet de minste sympathie. Eenzaam moest hij zijn weg gaan. Doch laten we niet vergeten dat we het hebben over Feith's ‘Verhandeling over het Heldendicht.’</p>
<p>Een dergelijke maar minder tastbare onwaarheid verkondigt
<pb n="1020"/>hij, wanneer hij over de eenheid in het heldendicht sprekende zegt: ‘Men kan de eenheid in een heldendicht hieraan toetsen of de daad die de dichter verkozen heeft van alle andere daden onafhankelijk (!) zij, enz.’ Hoe is dit mogelijk vragen we met verbazing? Bestaat een object zonder waarnemend subject: een daad onafhankelijk van een andere daad? Zijn er niet overal wisselwerkingen? Zit het heldendicht dat <hi rend="spat">wordt</hi> niet vast aan den dichter die <hi rend="spat">dicht</hi>? Zou deze dichter zijn wanneer hij niet dichtte? En is het leven en wriemelen van de menschen op dit ondermaansche schouwtooneel niet gelijk aan een drama wat gedicht wordt door den grootsten dichter of schepper - God? Kunt ge u zoo'n dichter voorstellen zonder dat hij dicht? Of liever: zou hij dichter zijn wanneer hij niet dichtte? Eenvoudige vragen, zult ge zeggen, en gemakkelijk te beantwoorden. Maar Feith denkt er anders over dan gij of ik. Hij wijdde zijn lier aan ‘Godsdienst, Deugd en Vaderland’. Die Godsdienst was de oud-testamentische; en wanneer ge den aestheticus begrijpen wilt, weiger dan uwe aandacht niet aan den volgeling van Jacobi, aan den gezworen vijand van Kant: aan den man in één woord van het ‘positief christelijk geloof’.</p>
<p>Reeds dit zou voldoende zijn om hem onder groot voorbehoud aanspraak te geven op den eernaam: ‘hersteller van den smaak’.</p>
<p>Maar een weinig later over dienzelfde eenheid sprekende vervolgt hij: ‘Twee daden die tegelijk gingen zouden onze gedachten verdeelen, het onderling belang voor elkander verminderen en indien ze even belangverwekkende waren, de bewegingen van ons hart onzeker maken; de eene zou dikwijls een walg voor de andere verwekken,’ enz.</p>
<p>Armzalige kunstregels, hoever zijt ge er van af altijd spijkers met koppen te slaan! Op welk een bekrompen standpunt staat Feith ook in dit opzicht nog, want de paralelhandelingen in Shakespeare's dramas, die ook hij kon kennen, zijn overbekend. En hij wist wel dat, wat voor het treurspel geldt, althans toepasselijk is op het heldendicht. Waarom vinden we Shakespeare in die verhandeling ternauwernood vermeld en nog wel wanneer hij hem kan aanhalen als voorbeeld van wat men <hi rend="spat">niet</hi> hebbe te doen? Zoo o.a. maakt hij hem ergens een verwijt van, dat hij in éen van zijn historie-spelen een
<pb n="1021"/>van zijn persoonaadjes van een ander laat verklaren - in den tijd toen het buskruid nog niet was uitgevonden - dat deze met een pistool een sperwer in de vlucht doodt. Zulk een boekhoudersnauwkeurigheid in de achttiende-eeuw is allesbehalven geniaal. Maar om op onze vraag terug te komen, waarom wordt evenals Lessing aanvankelijk ook Shakespeare genegeerd? Gaf Voltaire niet den toon aan in het verfranschte Europa en was het voor iemand een geheim hoe hij tegen den engelschen ‘wildeman’ losvoer? Bovendien, er was geen dramatist die zoo erg spotte met al wat regel was als Shakespeare. Men kon zich b.v. een jaar stomp gedacht hebben op een geschikte definitie voor het treurspel, en terwijl de verklaring inderdaad paste op al wat bestond sloot ze op Hamlet of op Romeo en Julia niet. En inplaats dat de kunstrechters en aesthetici zich hierdoor tot nadenken lieten brengen, kozen ze een gemakkelijker middel en sloten den britschen dramatist eenvoudig buiten den tempel der kunst. Hoe Wiselius, dezelfde die onzen dichter ‘IJsselzwaan’ noemde, op Shakespeare schold, staat in éen van de voorredenen van zijn dichtbundels voor elk die zien wil te lezen; terwijl ook Helmers laag neerzag op Shakespeare's ‘wansmaak’. En beide dichters, Wiselius en Helmers, waren tot op zekere hoogte leerlingen van Feith.</p>
<p>Maar, heeft Feith gezegd, twee handelingen ‘zouden de bewegingen van ons hart onzeker maken’. Het kan heel wel zijn, dat menige onhandige poëtaster dit effect te voorschijn heeft gebracht. Maar gaat het daarom aan paralel-handelingen af te keuren? Het gebruik om het misbruik? Zoo vast besloten Feith hierin partij koos - we willen hopen dat het niet was uit parti-pris tegen Shakespeare - zoo wankelmoedig en weifelend is hij altijd op een ander punt gebleven. Doch we willen niet ontkennen, dat het een moeielijk punt was. Het geldt niet meer of minder dan de kwestie: heeft een genie regels noodig? of volgt hij geheelenal de natuur? Over het geheel neigt Feith, hoezeer het tegendeel voor de hand ligt, tot een beslissing in den eersten zin. Tenminste in zijn ‘Verhandeling over het Heldendicht’. Uit een paar plaatsen voorkomende in het tweede deel van zijn Brieven zou men eer het tegenovergestelde opmaken. Hij is dan ook, nergens zoo zeer als juist hierin, aan het weifelen gebleven. Uit de
<pb n="1022"/>volgende aanhalingen kan het blijken: - ze komen achtereenvolgens voor in zijn Verhandeling meermalen genoemd: ‘Homerus, Virgilius, Tasso, Milton hebben schaars(!) aan andere lessen gehoorzaamd dan aan die van hunne genie.’ Dat <hi rend="spat">schaars</hi> is hier voorzichtig tusschengevoegd en beteekent: ik ben het er nog niet met mezelven over eens hoe het eigenlijk is. Maar een eind verder drukt hij zich in denzelfden zin duidelijker uit en heet het: ‘Het is waar eenige althans van de straks genoemde geniën hebben aan geene(!) opgegeven regels gehoorzaamd’ enz. Nogtans een eindje verder merken we tot onze verbazing en gramschap, dat we eigenlijk nog even ver zijn, want daar heet het: ‘het vooronderstelt een genie zooals er maar zeer weinige(!) zijn, zonder voorbereiding eensklaps de natuur te bestudeeren en juist te bestudeeren’ enz. Dat <hi rend="spat">zeer weinige</hi> duidt aan dat we ongemerkt naar den regel toegaan. En zoo is het. Want wanneer hij ook nog in een noot zegt: ‘maar dit is zeker dat Virgilius theoretische regels voor zich uit Homerus getrokken heeft, anders had hij hem zoo gelukkig niet kunnen navolgen’, en we weten dat Feith zoo groot bewonderaar van genoemden dichter was, dat Bilderdijk hem ergens toevoegt: ‘Virgilius heeft u bedorven’, dan zijn we de kluts weer teneenenmaal kwijt en vragen we: maar wat is het nu: regels of geen regels? Uit de laatste aanhaling maken we op, dat Feith, zooals we reeds zeiden, in den eersten zin besliste: regels dus: hoewel op zoo weinig gedecideerden toon dat het ten eeuwigen dage een kwestie kan blijven wat hij eigenlijk bedoelde. Want te zeggen dat Virgilius Homerus zoo gelukkig navolgde, dat hij wel regels uit hem <hi rend="spat">moet</hi> hebben getrokken, getuigt meer van blinde ingenomenheid dan van scherp doorzicht, omdat het reeds in Feith's dagen door den scherpzinnigsten duitschen kritikus - Lessing alweer -
was aangetoond, dat Homerus zoo weinig door Virgilius is begrepen geworden, dat de beschrijving van het schild van Achilles bij den Romein een hors d'oeuvre werd, terwijl het bij den Griek een levende, plaatsgrijpende handeling bleef. Maar om niet af te dwalen, het was een allermoeielijkst geval voor Feith. In de eerste plaats zal hij toen reeds, hoewel nog maar zevenentwintig jaar oud, er een levendig besef van gehad hebben, dat hij was een groot man ‘in den dop’;
<pb n="1023"/>want zijn vrienden lieten niet na het hem herhaaldelijk te verzekeren; zelfs Bilderdijk's respect, gemeend of niet gemeend, was grenzeloos, zooals blijkt uit zijn Brieven. Bovendien blijkt dit duidelijk uit de inleiding tot zijn verhandeling, waar hij die zoo fraai in het ‘Dagboek mijner goede werken’ over nederigheid weet te praten - of te laten praten althans - een niet weinig bluffenden toon aanslaat, op zijn beurt de uitschrijvers van de prijsvraag ‘likt’ en tegelijk lostrekt tegen van Alphen die ‘beuzelt’, en de Duitschers ten onzen koste verheft, en tevens opkomt tegen ‘alle de beschuldigingen die afgunstige Engelschen, winderige Franschen en trotsche Duitschers....tegen ons uitgeschoten(!) hebben’ enz; ja, zelfs de voorspelling waagt, dat het bewaard schijnt ‘voor den vrijen, diepdenkenden en nauwkeurigen Nederlander, den waren smaak in de fraaije kunsten nog eenmaal te doen kennen’. Uit meer dergelijken humbug blijkt, herhalen we, dat hij goed met zich zelf stond. En laten we nu eens aannemen, dat hij zelf zich nooit voor een genie heeft gehouden en wel beter wist, dan moet de gedachte hem in elk geval onaangenaam geweest zijn dat zijn vrienden en bewonderaars van dit denkbeeld konden terugkomen. En dat zouden ze wanneer hij rondweg verklaarde, dat het genie aan geene regels gebonden is; want wie het meest regels voorstond en werkelijk in den grond der zaak weinig geleverd heeft wat oorspronkelijk mag heeten, dat was hij.</p>
<p>Maar laten we niet door alleen schaduwen aan te geven een portret teekenen dat plasticiteit mist.</p>
<p>In het derde hoofdstuk - er zijn er elf - van zijn verhandeling geeft de schrijver een definitie van het ‘hoofddoelwit’ der dichtkunst, waarop weinig af te dingen is. Hij zegt dat het bestaat in: ‘door de beweging onzer driften te vermaken’; liever zouden wij zeggen: door het spel onzer hartstochten. Die definitie heeft meer kans om tegenwoordig gewaardeerd te worden dan een kleine honderd jaar geleden. Wie herinnert zich niet hoe een onzer hedendaagsche ‘kritieken’ om met Feith te spreken, gezegd heeft: ‘een apathisch tooneel is als een visch op het drooge’; maar eerlijk genoeg was er bij te voegen: ‘hartstocht is geen olie in de heilige lamp der deugd’; een verklaring welke hem een poos later in een tijdschrift op een scherpe terechtwijzing te staan
<pb n="1024"/>kwam en waartegen Feith niet minder zou zijn opgekomen. Toch was onze aestheticus reeds volkomen overtuigd van de waarheid ‘dat een apathisch tooneel is als een visch op het drooge’, zooals o.a. duidelijk blijken kan uit de volgende woorden van hem: ‘Schoon ik den heer van Alphen toestem dat men niet altijd door hartstochten alleen belang verwekken kan, geloove ik echter niet, dat het maar zoo zeldzaam geschiedt als die kundige schrijver meent. Naar 's mans gedachten zijn het maar alleen de rijkdom der voorstellingen, de wichtigheid en menigvuldigheid van hetgeen deze ons te denken geven, waardoor een werk van langen adem van het begin tot het einde bezig, opmerkzaam en vergenoegd houdt. Ik twijfel of dit alles zonder het bijkomen der hartstochten zulk eene gelukkige uitwerking zou hebben; ik zou het omgekeerd oneindig sterker durven verzekeren, dat namelijk dit alles in een werk van lange uitgebreidheid nooit een duurzaam belang zal verwekken. Bij eene gestadige afwisseling der rijkste voorstellingen vallen wij eindelijk in den slaap; wij willen niet altijd denken(!) wij willen zeer dikwijls gevoelen(!) en het zijn de hartstochten alleen(!) die, gelukkig, juist aangebracht, in een werk van langen adem in ons die lusteloosheid voor kunnen komen.’</p>
<p>Dit alles is uitstekend gedacht en niet minder goed gestileerd, en dat het uit de pen vloeide van iemand die later ‘Julia’ en nog later ‘Ferdinand en Constantia’ schreef, kunnen we ons best voorstellen, zelfs al missen we de wetenschap dat Feith, in tegenstelling met den auteur der Lidewyde, wel geloofde dat hartstocht olie was ‘in de heilige lamp der deugd.’ Jammer ondertusschen, dat zijn redeneeringen, door dat ze niet rusten op nauwkeurige waarneming en vergelijking maar geheel subjectief of van elders ontleend zijn, over het geheel geen steek houden. Als staaltje hiervan en tevens als een van wat meer gekleurd, wat oratorischer proza diene het volgende: ‘Maar hoe komt het echter, dat men zoo dikwerf hartstochten ziet voorstellen zonder er in te deelen? Hier zijn twee gewichtige redenen van, beide niet in de hartstochten zelven, maar in de onkunde van den dichter gelegen. De eerste hebben wij reeds opgegeven. Men verzuimt doorgaans het gemoed vooraf te bereiden, juist tot zulk een hartstocht als men voor heeft op te wekken. Hoeveel schooner
<pb n="1025"/>zullen ons b.v. het Akkerleven van Poot of sommige Idyllen van Gesner voorkomen, als we ons bij het opgaan der zon, in een vroolijk landschap op een bemosten steen of tegen een begroeiden heuvel nederzetten en er daar de lezing van ondernemen. Het kalm gelaat der natuur, het suizen van een lieflijk windje, het gemurmel van het water, het morgengezang der vogelen, dit alles brengt in het gemoed eene zachte en vergenoeglijke gewaarwording, juist geschikt om door het dichterlijk schoon van dien aard geboeid te worden. Men sla in dienzelfden stand een nacht van Young op - zullen wij er die somberheid door in onze ziel verspreid voelen, die dit voortreffelijk werk, zal het zijn wit bereiken, er in verspreiden moet? Men beproeve er tevens eene lezing van om middernacht bij eene flauwe(!) lamp die een ruim ouderwets vertrek nauwelijks half verlicht en men zal er het onbegrijpelijk groot onderscheid duidelijk tusschen merken.’</p>
<p>Hoewel er zich gevallen kunnen voordoen, waarbij de dichter moet voorbereiden - maar in hoeverre en op welke wijze is niet gemakkelijk uit te maken - spreekt het van zelf, dat de indruk van een kunstgewrocht niet van dergelijke uiterlijkheden mag afhangen en dat het voorbeeld bizonder ongelukkig gekozen is. Even ongelukkig als in het begin van het hoofdstuk waar hij zegt: ‘hoe vaak heb ik dien wellust van een gevoelig hart ondervonden in een achtbare kerk op een graf starende’ enz. en tracht te beredeneeren, dat een grafschrift in een kerk veel meer aandoet dan ergens anders door ‘de godsdienstige eerbied’, door de ‘uitgestrektheid van het gebouw’, door de ‘holle galm’ enz. Dat menschen groote kinderen zijn, door allerlei kunstjes bang te maken, wist Shakespeare even goed als Feith. Beiden brachten het in praktijk. De een met een oogenblikkelijk, de ander met een blijvend en onvergankelijk succes. Lag het onderscheid misschien hierin dat Feith als een werkelijk kind aan zijn kunstjes geloofde, Shakespeare als een groot mensch er boven stond en wel wist hoe de vork aan den steel zat?</p>
<p>Onder de elf hoofdstukken, waaruit zooals we reeds opmerkten de verhandeling bestaat, zijn de twee over de persoonaadjes en over de waarschijnlijkheid het belangrijkst. Toch heerscht in het eerste nog het vooroordeel: ‘wij nemen meer belang in de daden van een voornaam man dan in de
<pb n="1026"/>geringere bedrijven van gemeene lieden.’ Maar men moet ook eenige ‘menschelijkheden in zijn held vertoonen’, mits die ‘door zijn deugden rijkelijk vergoed’ worden. En in verband met de ‘waarschijnlijkheid’ verklaart hij: ‘over het algemeen maakt men zich een verkeerd denkbeeld van het Poëtisch-waarschijnlijke; men verwart het met het ware’ enz. Daarna beredeneert hij dat men zoodoende dikwerf verkeerd oordeelt en het dus niet kwaad zal zijn bij dat poëtisch-waarschijnlijke wat langer stil te staan. ‘Een dubbel nut kan hieruit ontspruiten. De jonge dichter zal leeren hoever hij zijne verbeeldingskracht bot moge vieren; en de dorre wijsgeer de ongegrondheid zijner smakelooze uitspraken over werken van vernuft kunnen bemerken.’</p>
<p>Had Feith er een voorgevoel van, dat men hem weldra van ‘dorren’ wijsgeerigen kant op de vingers zou tikken over het weinig maathouden wat hij zelf deed, die het zoo goed scheen te weten? We weten het niet, wel, dat die redeneering over het waarschijnlijke onderscheiden van het ware alles behalve helder is, en het moeite kost er een mouw aan te passen. Tegenwoordig althans kunnen we over een voorbeeld als het volgende een satiriek ‘figurez-vous!’ nauwlijks weerhouden. ‘Zoo is b.v. de daad van Simson, daar hij met het kakebeen van een ezel duizend Filistijnen doodde waar, maar zij is in haar zelve niet waarschijnlijk.’ Wel waar, maar niet waarschijnlijk? Van onkerkelijk standpunt geredeneerd - en wat heeft aesthetiek met de kerk te maken? - zouden we zeggen: evenmin waar als waarschijnlijk. Maar Feith te begrijpen en te waardeeren is iets anders als hem, van een hedendaagsch standpunt af, bevitten. Toch over aesthetische onderwerpen sprekende is het zaak voorbeelden te nemen waarop niemand iets aanmerken kan. Boileau, die nimmer aan kerkelijken leiband liep - noemt Feith hem daarom misschien ergens een monster? - drukte zich in elk geval duidelijker uit toen hij zei: rien n'est beau que le vrai.</p>
<p>Aan onafhankelijkheid ontbrak het Feith als aestheticus. Heeft zoo iemand aanspraak op den eernaam: ‘hersteller van den smaak’?</p>
<div type="section">
<pb n="1027"/>
<head rend="h4">VII.</head>
<p>Onze vaderlandsche vernuften zijn op weinige uitzonderingen na altijd meer gewoon geweest in de breedte dan in de diepte te arbeiden. Intensiteit behoorde niet tot hunne stokpaardjes. Ook de zes deelen Brieven van onzen dichter staven dit. Zoodoende zijn ze uitmuntend voor uittreksels vatbaar; en als er eene is dan is dit de goede zij van dit werken in de breedte. Verwonderlijk is het op te merken hoe de schrijvers dier dagen - veelschrijvers meestal - van een kwart dozijn denkbeelden een uitgebreide verhandeling wisten te maken. En als we mogen aannemen dat die denkbeelden aan uitheemsche bronnen ontleend zijn - wat we aannemen mogen hoezeer Feith ergens foetert tegen het stelen van den vreemdeling uit oorspronkelijke hollandsche werken - dan behoeft het geen naderen uitleg, dat oorspronkelijkheid over het geheel ver is te zoeken. Het treden in het uitgesleten spoor bewijst dit. Maar er is weinig nieuws onder de zon: laten we dit vooral niet vergeten. Ondertusschen, de brieven zijn niet voor geleerden geschreven: niet voor ‘van Alphen en Bilderdijk.’ De onderwerpen zijn luchtig behandeld: ‘zonder orde of verband’ (sic). Geen ander boekje is er bij ingezien dan het ‘aanteekening boekje.’ De stijl is vrij: alsof men tot een vrouw van oordeel sprak. Ze moesten vooral niet grondig(!) zijn: ze moesten geen schijn van geleerdheid hebben. Ze hebben ten doel om den smaak van het minder geletterd publiek te verbeteren. Immers hoe meer dit gebeurt, hoe meer kans op vernuften. Want van het publiek(!) moet de kunstenaar het hebben. Bevallen ze niet dan gaan ze weer naar 't hoekje van 't boekvertrek ‘daar ze sedert lang reeds gewoon (zijn) te rusten.’</p>
<p>De eerste brief draagt ten opschrift: Raad aan een jongen dichter. - Wensch u zelf geluk, mijnheer! een Nederlander te zijn. Hier stelt men alles beter op den rechten prijs dan in 't buitenland. Maar het lot der nederlandsche dichters moet(!) waarschijnlijk altijd zijn, enkel door Nederlanders gelezen te worden. Bedenk u dus wel. Ook is het ellendig altijd schande voor eer in te oogsten. Doch ik weet wel dat eerzucht uw drijfveer niet is. Uw geheele brief ademt nederig-<pb n="1028"/>heid en deze bestaat met zulk een eerzucht niet. Ja, mijnheer, de dichter die voor het publiek arbeidt, die zonder argwaan te goeder trouw in 't renperk gaat waagt niets minder dan zijn geluk en wat ijzen doet - zijn deugd! Wees middelmatig, dan alleen gaat het goed. Maar munt uit, en afgunst en nijd vervolgen u weldra van alle kanten. Wie denkt wijsgeerig genoeg om zonder smart zich verachtelijke oogmerken te zien toedichten(!) daar zijn eigen hart hem toejuicht? Alle geniën hebben hun roem ten koste van hun geluk verworven. ‘Ainsi les hommes qui ont le plus éclairé le genre humain, ont été forcés à s'en repentir.’ Maar zelfs uwe deugd is niet veilig. Immers het rijk der zinnelijke schoonheid is uw element. De menschen denken meer zinnelijk dan intellectueel en bovendien ze hebben driften; en die menschen zijn uwe lezers. En is het waar dat de zededichter wel gelezen wordt, hier tegenover staat dat de minnedichter wordt verslonden. Wat leest men b.v. van Voltaire het meest? Zijn ongeoorloofde, onkuische, godsdienst verwoestende romans. Verloor Boileau zijn deugd niet en werd hij niet een monster in zijn soort? Denk ook eens even aan Wieland, de voortreffelijke Wieland. Vergelijk de ‘Empfindungen eines Christen’ met de Oberon en Senide. Welk een verschil. Maar hij werd over het paard getild. Zijn bevallige schrijfwijze werd buitengewoon toegejuicht. Hij vond vleiers en zoodoende eindigt hij met vuile
ongodsdienstige aardigheden. Als ge dit alles overweegt zult ge u afvragen: wat moet ik nu doen? Dichter worden of geen dichter? Word dichter, mijnheer! Uw vaderland heeft aanspraak op uwe talenten. En wie kan beter en nuttiger burger zijn dan een dichter? Van alle beoefenaren der wetenschappen(!) is hij de nuttigste. Immers niemand zoozeer als hij heeft het hart in al zijn springveeren doorkeken. Laat u dus niet weerhouden; maar als uwe talenten u er toe aansporen, word dichter!</p>
<p>Aldus ongeveer de inhoud van den eersten brief. Al die brieven te citeeren gaat niet. De meeste zullen we geheel onopgemerkt moeten laten. En er zijn bij, voor ons doel van niet het minste belang, die we dus veilig kunnen overslaan. Zelfs die over het ‘Bevallige’ in verband met die ‘over de Vrouwen’ beteekent weinig of niets. Daarentegen is de derde in verband met Feith's eigen tekortkomingen
<pb n="1029"/>van meer belang, weshalve we ons haasten zullen daarvan een uittreksel te geven.</p>
<p>‘Over het Onnatuurlijke, Geoutreerde, Onwaarschijnlijke’ luidt de titel. En de aanhef is als volgt: Een dame, die Louize blijkt te heeten, stuurt onzen dichter eenige regelen en zegt hem dat ze het schoone werkje van.... - misschien Feith's eigen Julia - gelezen heeft. Ze bewondert er in: teederheid en kiesheid van gevoel. Vele leden harer sekse denken evenzoo. Maar anderer oordeel is minder gunstig. De schrijver is weliswaar welsprekend, luidt hun advies: hij weet het juiste woord te kiezen, een wending bevalliger dan de zijne is niet mogelijk, maar de sentimenten zijn boven de natuur; de hartstochten zijn geoutreerd en de tooneelen romanesk. Wellicht kan hij worden wat Goethe bij de Duitschers, Petrarca bij de Italianen, Rousseau bij de Franschen, Richardson bij de Engelschen is. Deel mij nu uw oordeel eens mee.</p>
<p>Lieve Louize, antwoordt Feith daarop, dit hoeft eigenlijk niet meer. Want het oordeel van de leden uwer sekse moet ons mannen, wier smaak ver onderdoet voor die der dames, eigenlijk als wet gelden. En ge hebt reeds gekozen. Doch ik zal doen wat ge verlangt. Weet dan, dat zoodra de rede de oorsprong van het vermaak nasnuffelt zij verstoorderesse(!) is van dat vermaak. Genot hangt af van snel(!) gewaarworden. Waarom klaagt men over geoutreerdheid? Let eens even op. Zenuwtepelen deelen de gewaarwording van smaak aan de ziel mee. De natuurkundigen (sic) vertellen ons dat er drie soorten van zulke tepelen zijn. Grove, middelsoort en fijne. Die de eerste bezitten hebben den meest algemeenen smaak: zij scheren alles over een kam. De bezitters van de middelsoort maken onderscheid tusschen goed en beter. Maar die de laatste hebben worden door den minsten wansmaak beleedigd. Onderstel nu eens dat alle drie saam uit dineeren gaan en wel driemaal achter elkaar. Eerst bij een ouderwetschen vaderlander; daarna bij eene deftige matrone, die van een goede pot houdt; en eindelijk bij een lekkerbek, die de fijnste gerechten voorzet. Kunt ge niet vooruit zien hoe het daar gaan zal? De eerste vindt geen onderscheid tusschen de drie tafels; de tweede beweert dat de eerste tafel de minste was maar houdt de twee andere voor even lekker; doch de derde alleen is in staat de laatste tafel het best
<pb n="1030"/>te vinden. Zoo is het ook met den smaak. Wij ontvingen hem van de natuur. De wijsbegeerte kan wel aan den smaak de grootste diensten bewijzen, hem kiescher en juister maken en hem helpen in het naspeuren der oorzaken waarom een schoon voortbrengsel behaagd hebbe; maar zonder een fijn gevoelvermogen laat het schoone zich niet beoordeelen. Er zijn er wel die beweerd hebben dat de smaak een verfijnd oordeel is; maar de ondervinding spreekt dit tegen. Men kan een schilderij vervaardigen met geen enkele feil. De kunstrechter zegt: het werk is volmaakt. Maar nu komt Apelles en hij maakt iets wat nog meer bewonderd wordt. Hoe komt dit? Aan het eerste ontbrak dat wat zich onder geene regelen laat brengen, dat men met geen oordeel alleen vatten kan. Dus: de <hi rend="spat">smaak moet er vooraf zijn</hi>; danontvangt hij verbetering door de Wijsbegeerte.</p>
<p>Tot zoo ver Feith.</p>
<p>Dat de geheele redeneering weinig om het lijf heeft en in enkele opzichten mank gaat is niet moeielijk te vatten. Zou het ooit door iemand tegengesproken zijn dat eerst iets moet bestaan voor het verbeterd kan worden? Spreekt het dus niet van zelf dat de kiem, waaruit wijsbegeerte smaak doet ontluiken, aanwezig moet zijn, opdat er sprake van verbetering of ontluiken kan wezen? En juist dit is het wat Feith tracht te bewijzen. Tenminste zoo doet hij het voorkomen. Doch het is zaak hier uit eigen oogen te zien. En we gelooven niet mis te tasten met te verklaren, dat de eigenlijke strekking van den brief is aan te toonen, dat de wijsgeer over voortbrengselen van den smaak niet oordeelen kan. En daar dit eerste deel van de brieven reeds het jaar na het in het licht verschijnen der Julia gepubliceerd werd en hij onmiddellijk over dat produkt op de vingers werd getikt en wel, zooals we reeds opmerkten, van wijsgeeerigen kant, springt het van van zelf in het oog, dat het stukje niet zoozeer uit overtuiging als om aan zeker adres onsmakelijke pijlen te zenden, geschreven werd. En is het waar dat het werkje, waarvan hij de ‘lieve Louize’ laat spreken, zijn eigen Julia is, dan krijgen we geen hoog idée van zijn nederigheid. Ook verdient hij om die zenuwtepelen uitgelachen te worden. Misschien is het, meer dan hem lief was, geschied. Feith is hier, ontzachlijk geestelijk als hij altijd meende te
<pb n="1031"/>zijn, bovenmate zinnelijk geworden en heeft de dingen des hemels en der aarde wonderlijk door elkaar gehaspeld. Of meende hij in ernst de leer te verkondigen van een ‘aangeboren smaak’, zooals sommige wijsgeeren spreken van ‘aangeboren begrippen?’ Hoezeer geneigd volgens den inhoud van zijn brief deze vraag bevestigend te beantwoorden, passe men nogtans op, want in den volgenden zegt hij, dat, al moge een Indiaan zijn hut schooner vinden dan de St. Pieter, men hem slechts behoeft te onderrichten ‘en hij zal terstond van oordeel veranderen.’ Hier dus geen kwestie van aangeboren smaak. Integendeel hier hangt alles af van het ‘onderricht.’</p>
<p>De vierde brief, handelende ‘Over de navolging der Natuur en der schoone Natuur’, is in vele opzichten de belangrijkste van allen, weshalve wij van dezen eenen nog een verkorten inhoud zullen geven. Deze is als volgt:</p>
<p>Geen genoegen streelt den mensch meer dan het genot der natuur. Maar allen zijn er niet even gevoelig voor. Rousseau b.v. meer dan een hoveling van het hof te Versailles. Hadden alle menschen een opvoeding ontvangen overeenkomstig de natuur, dan zou dit onderscheid niet zoo groot zijn. Toch, het eerste schoon waardoor de mensch wordt getroffen is ongetwijfeld het schoon der natuur. De Indiaan vindt niets bevalliger dan het gitzwarte vel van zijn meisje. Maar de Europeaan verkiest een mengeling van leliën en rozen. Wil men door een schoon produkt aan wezens behagen, wier gevoel voor schoon door de natuur gevormd is, dan moet men de natuur kennen. En niet alleen de zichtbare, maar ook de onzichtbare: het samenstel b.v. van 's menschen hart. Maar de kennis, die de menschen van de natuur bezitten is verbazend verschillend. Sommigen beoordeelen alleen daden en drijfveeren niet, anderen hebben een open oog voor de laatsten. Ook zijn er ware kenners der natuur. Wil men dezulken tevreden stellen dan moet men Homerus of Ossian zijn. En toch klopt in den lagen stulpbewoner hetzelfde(!) hart als onder den vorstelijken mantel. De echte kunstenaar weet dit en met dien hebben wij alleen te maken. Maar overal is in de natuur het schoone aan het nuttige ondergeschikt. In de kunst is het nogtans andersom: want het doel is daar, door het schoone te behagen. In de natuur kunnen wij altijd iets afnemen en
<pb n="1032"/>het door bijvoeging van iets anders schooner maken; wat met een landschap b.v. gemakkelijk te doen is. Hieruit blijkt dat de dichter de schoone natuur moet navolgen. En wat de vraag betreft: kunnen we de natuur ooit op zij komen? Hieruit blijkt juist dat we de schoone natuur moeten navolgen. Anders wacht u de opmerking: maar zoo zie ik het alle dagen buiten. Volgt men schoone natuur na dan is deze aanmerking onmogelijk. Want wat ontbreekt wordt door de verwonderlijke samenvoeging, de scheppende ineensmelting rijkelijk vergoed: en hoe men moge zoeken, nooit vindt men 't zoo in de natuur. Maar wat voor den schilder geldt, geldt evenzeer voor den dichter(!). Is het mogelijk belang te verwekken met persoonaadjes zooals ze in de natuur zijn? Met den grootsten held zelfs niet. Noem eens een personaadjen in een heldendicht of een tooneelstuk die belang wekt en is als hij in de natuur was of volgens bepaalde individu's zijn kan! Ge zoudt moeite hebben er een(!) te vinden. Van den herder tot den vorst toe alles is uit de schoone natuur. Hoevele trekken zijn er niet in de uitstekendste karakters die klein en de aandacht onwaard zijn! Hoe vele zeden die onverschillig, hoe vele daden die niets beteekenend zijn(!). De geheele poëtische stijl is reeds schoone natuur. Maar wilt ge dan persoonaadjes vertoonen die onnatuurlijk en geoutreerd zijn? Het onnatuurlijke kan nooit behagen. Men betrappe de natuur waar zij zich het uitstekendst vertoont. Maar de navolger der schoone natuur moet een gegronde kennis der natuur zelve bezitten, zooals ze afgescheiden van kunst, opvoeding en gewoonte inderdaad is en ten alle tijde geweest is. Dan moet de navolger een genie zijn en zeer veel smaak bezitten. Dit vereischte is even noodig als het vorige. Hij moet uit de natuur het schoone kiezen: dus een fijnen smaak hebben. Daarna moet hij de gekozen deelen saamvoegen, het ledige scheppend vullen, zoodat het hoogst natuurlijk worde. Kan dit zonder genie? Doch men lette op het
volgende: zonder gevoel voor 't natuurlijk schoone dichter te willen zijn: zonder een allerkiescht gevoel te willen interesseeren met hartstochten te verwekken, is het geschikste middel om onnatuurlijk te worden. Doch er is een hemelsbreed verschil tusschen genie en geest. Wat elk persoon gevoelde die zij wil voorstellen, dat gevoelt het genie ook. Zij
<pb n="1033"/>drukt hare gewaarwordingen op de eenvoudigste wijze uit. Geest daarentegen gevoelt niet(!); hij redeneert. Hij stelt Brutus en Caesar, Camille en Zaïre op dezelfde wijze voor. Geest karakteriseert niet in enkele trekken met meesterlijke hand. Het genie wel. Dit is geheel vuur. Van hier die ondereenmenging van schoonheden met gebreken. Daarom moet een jong dichter zich wachten voor die werken, waar 't natuurlijke aan 't geestige wordt opgeofferd. Geest is gelijk aan een dier sterke specerijen, die den smaak kunnen bederven, wanneer ze te vaak worden gebruikt. Ondertusschen, de gewoonte heeft een verbazenden invloed op onzen smaak. In de middel-eeuwen vond men de gothische bouworde schoon. Men had van jongs af niet anders gezien. Goethe zelfs, door zijn gevoel overwonnen, heeft naar zijn oordeel niet geluisterd. En toch de uitwerking van een gothisch gebouw is louter toevallig (!). Later kwam men tot een ander idee; maar <hi rend="spat">en vrai sot</hi>. Men maakte bouwkunstig draadwerk. Eindelijk, in Italie, kwamen de schoone kunsten er op. Zoo gaat het ons nog alle dagen. Is er dan geen wezenlijk schoon? Ja, de natuur geeft het. Het rust op eenheid, orde, overeenkomst, verscheidenheid. Schijnschoon daarentegen op gewoonte en vooroordeel. De Indiaan moge zijn wanstaltige hut schooner vinden dan de St. Pieter; men onderrichte hem en hij zal terstond van oordeel veranderen. De dichter moet er zich dus op toeleggen het echte schoon te leeren kennen. Hij raadplege lieden van smaak en kieze zijn modellen met zorg. Maar bovenal, hij volge de natuur. Want Mings zei het reeds: de ouden staan hooger dan de modernen, omdat zij de natuur volgden, deze daarentegen kopies leverden van hun werk. Toch bestudeere men ook de ouden. Doch het is zeer gevaarlijk zich er alleen bij te bepalen en de natuur zelve daar te laten. Koester geen blindelingsche bewondering, niet als madame Dacier; doe liever als Bayle. Deze verbaast er zich over dat er nog zijn die de Ilias
bewonderen, omdat in het 9<hi rend="sup">de</hi> boek dingen voorkomen in strijd met de waardigheid van het heldendicht. Maar uit eenige gebreken tot gebrekkige samenstelling van het geheel te besluiten is partijdig. Hoe kan nu de jonge dichter weten wat hem te doen staat? Door de natuur vlijtig te bestudeeren. Eindelijk - men moet in 't groot de schoone natuur imi-<pb n="1034"/>teeren en de kleine deelen, enkel aan zeker land of tijd verbonden, voorbijgaan. De echte kunstenaar behaagt in alle tijden, onder alle volken. Een ander geslacht vindt in die plaatselijke bizonderheden geen natuur(!) meer. Zoo hebben alle uitstekende vernuften er over gedacht. Wil men bepaald de zeden van een volk schetsen dan kan men hiervan wel eens afgaan. Zoo doen de schrijfsters van Sara Burgerhart, gelijk ze in de voorrede duidelijk zeggen. Nu moge de trek van den Amsterdamschen lichtmis, die terwille van zijn paard het meisje laat ontsnappen, waarop hij lang gevlamd had, allernatuurlijkst zijn voor hem die de liefde van de Amsterdammers voor harddravers kent, een Franschman zou zeggen: zoo een gek is er in de wereld niet: het is onnatuurlijk!</p>
<p>Tot zoo ver Feith.</p>
<p>Dat de aestheticus zich-zelven in dezen brief, hoeveel goeds er in moge voorkomen, een oordeel heeft geschreven is niet de minste reden waarom we dat schrijven belangrijk noemden. Want wat eigenlijk schoone natuur is of beter: in welke opzichten deze zich van natuur onderscheidt en hoe de kunstenaar haar navolgen kan, zal niemand uit het bovenstaande recht duidelijk worden. De natuur in die oogenblikken betrappen waarin ze zich het volmaakst voordoet is reeds genoeg gezegd. Vervolgens komt alles aan op rangschikken. Wil men er meer van maken dan verlaagt men kunst tot kunstjes. Feith zelf begreep het dan ook zoo weinig, dat de romans van diezelfde schrijfsters van Sara Burgerhart nu nog, en misschien meer dan ooit, de bewondering van kenners wegdragen en als onvergankelijke monumenten van het hollandsche leven in de tweede helft der achttiende eeuw in aanzien zijn; terwijl zijn eigen romantische produkten, wegens het weinig karakteristieke, het algemeene en in tranen vervloeiende, om het zoo uit te drukken, alleen lezers vinden terwille van de kuriositeit. Ook getuigt het niet van beginselvastheid, de maxime voor te schrijven: men moet in 't groot de schoone natuur imiteeren en de kleine deelen voorbijgaan en een exceptie te maken voor de schrijfsters van Sara Burgerhart. Tegenwoordig althans zou niemand zoo'n leer straffeloos kunnen preeken. We hebben aan het germaansche element te groote verplichtingen om niet meer en meer tot
<pb n="1035"/>het inzicht te komen, dat op karakterschildering, zelfs in den roman, alles aankomt: dat karakterschildering even onmisbaar is als de teekening voor den schilder. Het fraaiste koloriet, de bevalligste kompositie, het meest aangrijpende idée kan het gebrekkige van den omtrek niet vergoeden. En karakters worden gevormd door de zeden. Op zichzelve dus was die exceptie ter wille van de dames Wolff en Deken niet kwaad. Jammer alleen dat ze niet optrad in den vorm van - regel.</p>
<p>Hiermee nemen we van de brieven afscheid om ons nog eenige oogenblikken bij de voorberichten op te houden; want ook hier valt vrij wat te leeren voor wie niet ziende blind en niet hoorende doof is; en misschien meer nog met betrekking tot den mensch dan tot den kunstenaar: hoewel het in menig opzicht niet aangaat beiden te scheiden.</p>
<p>In het woord voor het tweede deel van zijn brieven zegt de schrijver, dat het eerste deel goedkeuring genoeg gevonden heeft ‘om de uitgave van dit tweede te wettigen’. Maar men vergete niet dat het ‘losse’ brieven zijn, geen uitgewerkte verhandelingen; en bovendien dat ze geschreven werden voor lieden die door hunne onkunde in de theorie van het schoone verhinderd werden, een voortbrengsel van vernuft te lezen, enz.; alles min of meer herhalingen van wat zooals men zich herinneren zal ook vroeger reeds met veel nadruk en angstvalligheid verzekerd werd. Maar wat zijn ‘losse’ brieven eigenlijk? Waarschijnlijk wil het niet anders zeggen dan: luchtig geschreven brieven. Maar, mogen we vragen, heeft dit uiterlijke en formeele, dit luchtige, iets met de meer of mindere degelijkheid van den inhoud te maken? of liever: kan een brief niet degelijk zijn omdat de vorm luchtig is? Dit schijnt Feith zoo te begrijpen; en zijn lezers moesten hetzelfde gelooven. Tegenwoordig weten we beter. Wie populair wil schrijven moet in de eerste plaats helder schrijven; de zaken zelve scherp en nauwkeurig zien voor ze aan anderen mee te deelen. Dit is het geheim van de ware populariteit. En zeker is het, dat men zich tegenwoordig niet meer vergenoegen zal met de mate van helderheid waarmee Feith zijn denkbeelden voordroeg. Nogtans, zijn brieven werden druk gelezen; en of dit niet meer moet toegeschreven worden aan de nieuwheid der onderwerpen, dan aan de wijze van voorstellen, beslisse wie wil. Met-dat-al mogen we wel
<pb n="1036"/>de onderstelling wagen, dat Feith zelf heel goed wist dat hij wegens overgroote mate van ‘teergevoeligheid’ niet al te scherp zag: dat het hem zoodoende aan literaire handigheid haperde. Overal toch in zijn brieven ontmoeten we tonen die niet al te zuiver klinken: als van een gedeeltelijk ontsnaard instrument: en in de voorreden polemiseert hij onophoudelijk, wat natuurlijk met elkaar in verband staat. Hoe het komt weten we niet precies, maar in den grond der zaak heeft hij een hekel aan al wat wijsgeerig is - en zoo hij er een enkele keer met sympathie van spreekt is het uitsluitend van <hi rend="spat">zijn</hi> wijsbegeerte. En daar hij dit reeds aanstonds is begonnen en zijn haat een zeer onredelijke is - immers van de scholastieken had men in de dagen van Wolff geen last meer - zal de reactie niet uitgebleven zijn en kaatste men hem den toegeworpen bal met hardheid terug. Aan allerlei wendingen en draaiingen om aan een onzichtbare vuist te ontkomen, ontbreekt het dan ook niet. En het is de moeite waard op te merken welke pogingen hij hiertoe al niet in het werk stelt. Nu eens heet het in een voorbericht: ‘voor het overige houde men elke aan (op) merking juist niet voor mijn waar gevoelen’, dan weer excuseert hij de weinige nauwkeurigheid van zijn brieven met te zeggen, dat ze ‘dikwijls meer om aanleiding tot denken te geven en al schrijvende zelf onderricht te ontvangen’ geschreven zijn. Ja, dat er meer dan eens ‘tweederlei gevoelens’ in die brieven voorkomen, noemt hij iets ‘dat in een werk van dien aard zijn groote nuttigheid (!) kan hebben; men moet dan kiezen en om te kunnen kiezen moet men denken.’</p>
<p>Dit mag met recht heeten: den lezer met een kluitjen in het riet sturen; en de vraag schijnt niet ongepast: zou iemand die zulke uitvluchten wist te vinden er eigenlijk wel beginselen op nagehouden hebben? Ook al laten we deze vraag onbeantwoord, is het nogtans waar, dat de zwolsche dichter en aestheticus in de voorreden van zijn werken zich niet van de gunstigste zij doet kennen. Rondborstigheid ontbreekt er aan. Later maakt het polemiseeren wel is waar plaats voor klachten over bezigheden en ziekte en komt meer en meer aan den dag wat we zijn moedeloosheid zouden willen noemen, indien zwaarmoedigheid misschien niet een beter woord ware; maar toch, de onaangename indruk blijft; en tevens de
<pb n="1037"/>overtuiging, dat hij zich menig onaangenaam oogenblik zou bespaard hebben, wanneer hij ruiterlijk hier en daar een flater bekend en de kritiek dank gezegd had voor menige goede wenk, waaraan het zeker niet ontbroken zal hebben. Want wie sympathiseert met dat onmannelijk verbergen achter mooie woorden van een leelijke zaak? Maar misschien waren Feith's draaierijen onopzettelijk. Laten we eens zien. Voor leeken waren de brieven geschreven ‘zonder orde of verband’, voor leeken die zoo weinig notie hadden van iets schoons, dat ze zonder regelen niet eens een kunstwerk konden genieten; en daarom mochten die brieven niet ‘grondig’ zijn en moest alle geleerdheid vermeden. Maar waarom komen er dan in die brieven niet alleen latijnsche maar zelfs grieksche citaten voor? En waarom ontbreken de laatste en zijn de eerste geringer in aantal in de ‘Verhandeling over het Heldendicht’, welke <hi rend="spat">niet</hi> voor leeken geschreven werd, maar voor lieden waarin de schrijver ‘algemeene kundigheden’ onderstelt, zooals hij uitdrukkelijk verklaart? Ziedaar een paar eenvoudige vragen, maar waaruit meer blijkt dan men oppervlakkig zou denken. Wij tenminste komen er door tot de overtuiging, dat het voorbericht voor het zesde en laatste deel der brieven alleen dienen moest als vlag waaronder dit en de overige gerust zouden kunnen zeilen, zonder benadeeld te worden door kritieke branders of geënterd door wijsgeerige oorlogsfregatten. Was zulk een taktiek op zee in den geuzentijd misschien geoorloofd, dergelijke voorzorgen schaden aan de letterkundige eerlijkheid en aan de waarheid en waardigheid der kunst. En door zoo iets bewijst men per slot van rekening aan niets slechter dienst dan aan eigen reputatie.</p>
</div>
<div type="section">
<head rend="h4">VIII.</head>
<p>Feith heeft hierna, voor zoover wij weten, niets meer met zijn vollen naam geteekend in hetzelfde genre gegeven. De reden hiervan mag men uit het vorige afleiden. Tegelijk met het zesde en laatste deel van de brieven moest zijn aesthetische werkzaamheid voor het groote publiek zijn afgeloopen. Aan al het geharrewar, waartoe zijn schrijven aanleiding gaf, moest een eind komen: zoowel terwille van de goede zaak als terwille van zijn naam: en zoodoende ontmoeten we niets
<pb n="1038"/>meer van aesthetischen aard door hem onderteekend. Doch reeds het jaar na het in 't licht verschijnen van het laatste deel der brieven, - of misschien vroeger reeds - begon hij met de Kantelaar een tijdschrift uit te geven, waarin hij hetzelfde beoogde als in die brieven: n.l. den smaak zijner landgenooten te beschaven. Er zouden niet alleen oorspronkelijke stukken in opgenomen worden, maar ook het voornaamste wat in 't buitenland op aesthetisch gebied uitkwam en waard was in nederlandsch gewaad te verschijnen. De heeren van 't vak werden uitgenoodigd het tijdschrift met hunne bijdragen te steunen - de namen zouden desverkiezende strikt geheim blijven - en op de aanmoediging en ondersteuning van de landgenooten-lezers werd ook gerekend; ja, de duur der voortzetting hiervan afhankelijk gemaakt. Het tijdschrift heeft drie jaargangen beleefd: van '93-'96.</p>
<p>Komen er in die jaargangen ook bijdragen voor van Feith's hand? Ziedaar de vraag waarop het hier aankomt en die we zooveel mogelijk, maar helaas! bij gebrek aan de noodige hulpmiddelen alleen onderstellenderwijs zullen oplossen. Een tweede vraag, niet minder van belang, is deze: welke bijdragen moeten van Feith's hand zijn om op onze belangstelling te kunnen rekenen. Met het oog hierop is er eigenlijk maar één en wel die ten opschrift draagt: ‘Iets over het Treurspel’, en waarmee de eerste jaargang van de Bijdragen geopend werd. Dit <hi rend="spat">iets</hi> behoort ongetwijfeld tot het beste wat over hetzelfde onderwerp tot dien tijd toe in ons land was verschenen; en juist hierom wenschen we het op rekening te mogen stellen van den zwolschen dichter. Eigenlijk gezegd doet het er weinig toe of het een bijdrage van hem is of van den heer de Kantelaar of van een ander. Want al zeggen de heeren ook in het voorbericht: ‘alles wat wij plaatsen willen wij niet gehouden worden goed te keuren’, en al zullen ze ‘bescheiden bedenkingen’ van anderen, die juist schijnen, niet achterwege houden; ja, somtijds zelfs de vrijheid nemen ‘om onze eigen aanmerkingen op de gezonden stukken zediglijk voor te dragen’ - behoeven we dit niet al te letterlijk op te vatten en mogen we het oordeel in die stukken over het geheel voor hun oordeel houden: tenminste wanneer geen bepaalde ‘aanmerkingen’ het tegenovergestelde voorschrijven. Wanneer we nu, ongeveer het midden van het
<pb n="1039"/>stuk, een uitgebreide noot vinden en er onder ‘aanm. van de uitgevers’ - hoewel in die aanmerking het gevoelen van den schrijver eer gestaafd dan bestreden werd en dus geen commentaar behoefde - beschouwen we dit nogtans onmiddellijk als een bewijs, dat het stuk van geen der uitgevers is, want was het van één der twee, dan had de aanmerking ook maar van éen, niet van beiden, mogen zijn: was het stuk daarentegen door beiden geschreven dan gaf een dergelijke geteekende noot volstrekt geen pas onder al die ongeteekende. Hieruit mag de lezer besluiten dat het stuk noch van Feith noch van de Kantelaar is. Zijn we onergdenkend genoeg om dit te doen, dan loopt onze scherpzinnigheid gevaar door onze lichtgeloovigheid beetgenomen te worden. Om u duidelijk te maken wat we bedoelen, herinneren we u aan Braga en aan de om den tuin leidende noten of aanmerkingen van dien noordschen God. Bij een stuk - van een der twee saamstellers, want de eerste jaargang is op een enkel versje na uit twee pennen gevloeid - vindt ge een noot van de redactie; wat waar is; maar zóo, dat het den schijn heeft, alsof het stuk waarbij ze hoort niets met diezelfde redactie gemeen heeft. Dit is zeer in de war brengend: vooral voor hem die niet verder ziet dan zijn neus lang is; doch wie met dergelijke kunstjes van nabij bekend is - ook Voltaire deed er druk aan en van Lennep hield van mystificaties - laat er zich niet door beetnemen. Laten we dus voorzichtig zijn en niet te gauw met ons oordeel. Wat meer zegt, in plaats van thans nog te beweren: het stuk kan van geen der twee uitgevers zijn, is die aanmerking de eerste stap op den weg aan welks einde Feith auteur als staat.</p>
<p>Het ‘Iets over het Treurspel’ is het eerste stuk in den eersten jaargang: m.a.w. met dat stuk werd het tijdschrift geopend. Het moest dus goed zijn. En wie kon te dier tijde een dergelijk onderwerp beter behandelen dan Feith? wie had aan dergelijke zaken meer gedaan dan hij? Wie er zooveel voor gelezen, geschreven, gestreden zelfs? Was zijn pen door die herhaalde schrijfoefeningen niet puntiger, buigzamer, bruikbarer geworden in één woord? Men behoeft de eerste brieven slechts met de laatste te vergelijken om te zien hoeveel de stijl heeft gewonnen. Bovendien was hij toen ter tijde veertig jaren oud en in de kracht van het leven.</p>
<pb n="1040"/>
<p>Maar wat we a priori aannemen, moeten we zooveel mogelijk a posteriori trachten te bewijzen. En deze bewijzen zijn werkelijk voorhanden. In de eerste plaats de vraag: vinden we het eigenaardige waardoor hij zich kenmerkt zoo niet geheel dan voor een gedeelte in dat ‘Iets over het Treurspel’ terug? B.v. zijn afschuw van Boileau?’ zijn philosophen-vrees? zijn Ramler en Batteux? zijn hekel aan despotisme? zijn gezegde ‘dit is zoo waar’, waaraan hij letterlijk verslaafd was? gemoedelijke maar zwevende kwalificaties als ‘losse’ van brieven, enz? Dit alles vinden we werkelijk terug en veel meer. Ja, wat de schrijver van het ‘Iets’ van zich zelven verklaart: ‘van zijn jongste jaren afaan is hij gemeenzaam geweest met de beste voortbrengselen van dit vak van alle volkeren’, doet ons aanstonds denken aan Feith, die ergens in zijn brieven zegt, dat hij aan de vreemden op stuk van letteren meer verplichting heeft dan aan zijn landgenooten. En wanneer dezelfde schrijver er op volgen laat: ‘hij heeft het geluk gehad van eenige der voornaamste acteurs en actrices, die Europa bezat, te zien spelen’, dan herinneren we ons aanstonds Feith 's herhaalde kunstreisjes naar Duitschland, naar Klopstock voornamelijk, en dan schiet ons het verhaal van zijn wedervaren te Brussel in de opera te binnen, waarvan hij spreekt in zijn brief ‘Over de vrouwen’. Ja, dat hij die uitstapjes wel eens uitgestrekt heeft tot Parijs, is wel waarschijnlijk, wanneer we ergens de verklaring tegenkomen: ‘in de onbandigste bordeelen van Parijs is een indecent woord strafwaardig’. En wanneer hij nog elders spreekt van ‘een van de wellustigste fransche platen die ik immer gezien heb’, moet het een met het ander in verband gebracht worden om er iets van te maken. Ook is de nauwkeurigheid in dat ‘Iets’ even weinig groot als in de brieven - een zwak, wat Feith nooit te
boven gekomen is, waarschijnlijk omdat hem de gave van scherp en duidelijk definieeren ten eenenmaal vreemd was - en lezen we al aanstonds ‘deze daad - in het treurspel n.l. - ...moet een begin, een midden en een einde hebben, en zij heeft dit wanneer het eerste bedrijf niets voor zich vooronderstelt en het laatste niets na zich wenschen doet;’ en op de volgende bladzij reeds dadelijk volgende hiermee in tegenspraak zijnde definitie van het bedrijf: ‘in een woord...
<pb n="1041"/>eene zoodanige welke andere handelingen voor of na zich vooronderstelt.’</p>
<p>Nu we met eenigen schijn van recht althans van het ‘Iets over het treurspel’ het vaderschap aan Feith mogen toekennen - een vaderschap waarvoor hij zich in geen geval behoeft te schamen - zullen we dat stuk wat meer van nabij bezien om te weten te komen in hoeverre de denkbeelden daar verkondigd in overeenstemming zijn of niet overeenkomen met de vroegere. Men zal zich herinneren dat Feith, in zijn brief over de navolging der natuur en der schoone natuur, voor een slaafsche navolging van de ouden waarschuwde; maar met-dat-al de studie er van zeer aanbeval, mits als tegengif de natuur niet werd vergeten. Dienzelfden toon vinden we hier terug maar forscher aangeslagen. De schrijver is ouder en mannelijker geworden. Hij gevoelt zich onafhankelijker dan vroeger en trekt o.a. te velde tegen Bilderdijk's aanprijzing van de reien voor het moderne tooneel. Hij geeft thans onverbloemd als zijn meening te kennen, dat de modernen ver boven de ouden staan - wat in pas genoemden brief juist andersom 't geval was - en beredeneert dat de schoonheden in de oude treurspelen meer te danken zijn aan geluk - toeval eigenlijk - dan aan wijsheid; ja, dat de geheele inrichting dier treurspelen rechtstreeks het gevolg was van den zedelijken en maatschappelijken toestand dier dagen en met kunstregels niets had uit te staan. Bovendien verklaart hij, dat de dichter altijd van zijn eigen tijd in zijn werken indicht, uit welk oogpunt de eigenaardigheden der ouden te verklaren zijn - een oordeel verstandiger en liberaler dan dat vroegere over het imiteeren in 't groot van de schoone natuur en het weglaten van de kleine trekken gebonden aan zeker volk en aan zekeren tijd. Men ziet het: hij komt meer en meer van zijn idealen terug; hoewel het er overigens nog precies is als in de verhandeling over het heldendicht en in de meeste brieven: alles een groote kompilatie, gevende ‘grondstellingen’, overeenstemmende ‘met die van de grootste mannen van alle
eeuwen...wier eigen woorden hij zooveel mogelijk gebruiken zal.’</p>
<p>Toch is hij, zooals we reeds gezegd hebben, vrij wat onafhankelijker in zijn oordeelvellingen; schrijft hij met meer nauwkeurigheid en zorg dan vroeger; is er wat stijl aangaat
<pb n="1042"/>een groote vooruitgang merkbaar; en is het geheel zuiverder gedacht en met meer precisie uitgevoerd.</p>
<p>Wat vooral merkwaardig is: over Shakespeare wordt dit keer met gloed en waardeering geschreven. Dit keer wordt erkend dat zijn ‘genie’ ver boven al wat regel heet is verheven. Zijn echte schoonheden zijn onnavolgbaar. Wie hem navolgen wil zal het tot zijn schade ondervinden. En daarom beproeve men het niet. Zondigt hij niet tegen alle drie eenheden tegelijk? En ‘eenheid van daad’ is immers ‘een wezenlijk vereischte’ in het treurspel: hoewel het minder aankomt op de twee andere eenheden. Toch mag men tegen eenheid van tijd niet te erg zondigen. De gebeurtenis moet in elk geval in een etmaal afloopen, anders wordt het onnatuurlijk. Eenheid van plaats is in het geheel niet noodzakelijk. Alles hangt hier af van de omstandigheden. Dat in de ‘Cinna’ in het paleis van den keizer zelf de samenzweering gesmeed wordt, is zeer onwaarschijnlijk, welke verontschuldigende gronden Batteux er voor moge bijbrengen.</p>
<p>Uit een en ander blijkt duidelijk dat de hulde aan Shakespeare, hoe warm en welgemeend misschien, in den grond der zaak niets anders is als een cave canem; maar zoetsappiger en vleiender dan vroeger, wat noodzakelijk werd door het toenemend tal van de navolgers en bewonderaars. Met betrekking tot dien boven den regel zijnden dramatist is er dus nog niets veranderd en Feith zichzelf gelijk gebleven -. Maar wat is nu de strekking van het ‘Iets’? In de eerste plaats antwoorden we: mee te deelen wat verbonden is aan het maken van een goed tooneelstuk; een en ander dus over de techniek van het drama; de verdeeling in bedrijf en dit weer in tooneelen; aantal er van, ontstaan, verbinding; over het gaan en komen der personen, alles nog van waarde en leerzaam voor den lezer van den dag. Daarna krijgen we de analyze van Sophocles' koning Oedipus, in verband met een en ander over de klassieke fransche treurspelen: het bekende oordeel van Voltaire o a. Vervolgens een blik op het tooneel van Feith's dagen en ten slotte de wenschen van den schrijver, ‘hoe (hij) hartelijk graag de zaak van ons tooneel behandeld zage.’ Het treurspel moest weer worden ‘het meesterstuk van 't menschelijk vernuft’; - twaalf jaar vroeger heette het heldendicht de ‘eerste’ onder de poëtische
<pb n="1043"/>soorten -; zoodat, mocht de dichter een onderwerp uit de grieksche of romeinsche geschiedenis kiezen, hij den vorm der ouden gebruiken moet; neemt hij de stoffe uit latere tijden, dan gebruike hij den vorm der Franschen. Sophocles kan dienen als model voor het geheel, Aeschylus, die zooveel van Shakespeare heeft (!), voor de karakterschildering. Dan moet men ‘het moderne drama behouden’, want ‘door onze eigen zeden, onze eigen deugden en gebreken te vertoonen’, kan dat drama van ‘wezenlijk nut (zijn) op ons tooneel.’</p>
<p>Hoe in dit slot nogmaals de aap uit de mouw komt, behoeft verder niet met den vinger aangewezen te worden. De voorzichtige middelweg wordt gepreekt en Shakespeare als model onmogelijk gekeurd.</p>
<p>Maar het is reeds veel dat we het ‘moderne drama’ mogen behouden. En zoo het aanknoopingspunt van den draad van Feith's dagen met de nieuwere tijden ergens is, dan is dit hier. En zoo we aan dat beschouwen van Shakespeare als heterokosmisch genie niet den schrijver herkenden van de verhandeling over het heldendicht en van sommige brieven, dan zouden we juist wegens dat zoo ware ‘door onze eigen zeden...deugden en gebreken te vertoonen’ enz. geneigd zijn Feith niet voor den schrijver te houden van het ‘Iets.’ Maar in tien jaar tijds kan heel wat gebeuren, en Feith is de eerste niet geweest, en evenmin de laatste, die wel eens stellingen verkondigde in tegenspraak met vroeger geuite.</p>
</div>
<div type="section">
<head rend="h4">IX.</head>
<p>In meermalen genoemde ‘Levensschets’ wijdt de heer van Kampen eenige regelen aan Feith's treurspelen. En behalve de verklaring welke we daar aantreffen, dat Feith n.l. het treurspel ‘tot een ideale hoogte heeft opgevoerd’, wat in het belang onzer letteren wel een nader onderzoek verdient, spreekt hij tevens uitsluitend van zijne ‘vier’ treurspelen en wil er natuurlijk mee te kennen geven, dat Feith niet meer heeft geschreven. Wanneer de heer van Kampen zijn bizonderheden niet had uit den mond of uit de pen van een der zonen van den dichter, zooals hij uitdrukkelijk verklaart, zouden we geneigd zijn aan een vergissing te denken van
<pb n="1044"/>'t zelfde allooi als hij begaat, wanneer hij Feith den zesden Februari laat sterven inplaats van den achtsten, of als hij verklaart dat de behandeling van de ‘Ines’, ‘geheel oorspronkelijk is’, wat de dichter zelf in het voorbericht ontkent. Misschien is het op het voetspoor van den heer van Kampen - want de heer Jonckbloet laat Feith in den eersten druk zijner letterkunde ook den 6den sterven - dat laatstgenoemde geschiedschrijver onzer letteren slechts vier treurspelen opnoemt en ons dus in het geloof versterkt dat Feith niet meer heeft laten drukken. Dit schijnt nogtans anders te zijn. Tenminste ergens vind ik melding gemaakt van een vijfde treurspel: ‘de Patriotten’, die te Amsterdam in 1784 <hi rend="spat">anoniem</hi> verschenen. Dit anoniem werpt licht over de negatie tot dusver aan die patriotten ten deel gevallen. Maar men vergunne ons de vraag: is het thans wel zoo zeker, dat Thirza de eersteling is en mogen we Feith hierin wel op zijn woord gelooven?</p>
<p>Van Feith's vijf treurspelen beleefde ‘Thirza’ in 1822 een vierde druk. Geen der andere heeft het, naar het schijnt, tot een tweeden kunnen brengen. Hieruit blijkt dat de vox populi Thirza het best keurde, wellicht van oordeel was, dat geen der andere in de schaduw er van kon staan. Dit oordeel is misschien niet geheelenal onjuist. Want onder die vijf is het waarschijnlijk - met uitzondering van de ‘Patriotten’ wat we niet kennen; nogtans niet van ‘Codrus’: want daar dit niet vrij was van ‘politieke inmengselen’ zal oorspronkelijkheid ook daar de voornaamste deugd niet geweest zijn - het meest oorspronkelijke. De ‘Lady Gray’ geeft de schrijver voor niets meer dan een ‘navolging van Wieland’; terwijl de ‘Ines’ maar twee personen heeft waarvan de dichter kan verklaren: ze behooren mij toe. Het geheel is een kompilatie uit drie tooneelstukken.</p>
<p>Het onderwerp of de stoffe der Thirza daarentegen is aan het zevende hoofdstuk van het tweede boek der Maccabeën ontleend; en hoewel ook al weer geen eigen vinding - want vóór hem had Niemeyer onder den titel ‘Thyrza und ihre Söhne’ een religieus drama gedicht - beweert Feith nogtans dat ‘plan, schikking, karakters...al het overige’ verschilt; terwijl hij eerlijk genoeg is te bekennen, dat hij de ‘regt pathetische uitdrukking van dien grooten godge-<pb n="1045"/>leerde en keurigen dichter’ bewondert en er een ‘enkele van in (zijn) stuk (heeft) pogen over te brengen.’ We zullen den dichter hierin op zijn woord moeten gelooven en er nog bijvoegen, dat Feith zijn Epiphanes uit eerzucht tot een dwingeland maakt - hij vindt Niemeyer's Epiphanes afschuwelijk en kan niet gelooven dat ‘zulk een dwingeland immer op het tooneel belang zou verwekken’ - maar die overigens ‘eene grootheid van karakter bezit, welke treft en belang verwekt te midden van zijn hooggaande onmenschelijkheden.’ Hij poogt te doen gevoelen, dat hij een uitstekend vorst zou geweest zijn, had hij niet naar zijn eerzucht maar naar de stem van zijn hart geluisterd, en dat doet ons ‘medelijden’ met hem hebben, terwijl we ‘zijn wreedheid verfoeien.’</p>
<p>In hoeverre een en ander waar is, zal een analyze van Feith's stuk het best kunnen leeren.</p>
<p>Eerste bedrijf (inleiding). In een dialogisch ontvouwingstooneel<note n="1)" place="foot"><hi rend="spat">Dispositionsscene</hi> noemt de duitsche aesthetiek het.</note> gunt de heldin den toeschouwers een kijkje in haar binnenste en deelt ze mee, dat haar man op de Jerusalemsche tempelmuren in Jehova's dienst sneuvelde en ze een dergelijk lot hare zonen van jongsaf als zeer begeerlijk heeft voorgepreekt. Zes van die zonen werden door den wreeden Epiphaan gevangen genomen en doodgemarteld, omdat ze heldhaftig bleven weigeren aan de vreemde goden te offeren, terwijl de laatste, Jedidia, rondzwerft, zonder dat Thirza weet wat er van hem geworden is. Maar wat er moge gebeuren, ze blijft op haar God vertrouwen en in zijn wil berusten. Haar kalm geweten geeft haar kracht en moed, en moge Selima dit niet kunnen begrijpen, ze raadt haar ernstig aan hetzelfde te doen en zich niet tegen den dwang van het lot te verzetten. Maar in een ‘kondschapstooneel’<note n="2)" place="foot"><hi rend="spat">Botenscene</hi>.</note> brengt een kondschapper bericht dat Jedidia ook gevangen is (overgangsmoment) en Thirza's ongeloof wordt door de komst van den zoon tot zwijgen gebracht. Jedidia troost zijn moeder met te zeggen, dat hij haar ‘schuldeloos’ verlaat en neemt afscheid voor ‘eeuwig.’ Daarna wanhoop van Selima, sterke gemoedsbewegingen van Thirza, maar tenslotte overwinning van wat ze als plicht beschouwt op haar moederlijk gevoel, aldus geschetst:</p>
<pb n="1046"/>
<lg type="poem">
<l>‘Ziedaar in 't eind de maat mijns onspoeds volgemeten.</l>
<l>‘Niets blijft mij overig dan mijn onbevlekt geweten.</l>
<l>&nbsp;</l>
<l>‘Heb dank o vader, ik behield mijn besten schat!</l>
<l>&nbsp;</l>
</lg>
<p>In het tweede bedrijf dat geopend wordt door het optreden der ‘Gegenspieler’, Epiphaan en Chryses - in dezelfde verhouding tot elkaar staande als Thirza tot Selima - klimt de handeling en neemt de belangstelling van den hoorder toe door Epiphaan's verzekering, dat hij ook aan Jedidia een voorbeeld zal stellen, mocht deze even koppig blijken als zijn broers en weigeren aan Jupijn hulde te bewijzen. Maar hij zal het eerst met zachtheid probeeren. Hoewel Chryses aan den goeden uitslag twijfelt, moet Jedidia nogtans voor komen. Maar hij blijft ongevoelig voor de schoone uitzichten hem voorgespiegeld en besluit liever te sterven dan ontrouw te worden aan zijn God. Zelfs het gezicht der vermoorde broederen, inplaats van hem te doen wankelen, brengt ‘ijlings’ een omkeering in zijn gemoed te weeg en doet hem besluiten niet toe te geven. Hij eindigt de vijf en dertig verzen lange overdenking met te zeggen: ‘mijn wachten voert mij heen.’</p>
<p>In het derde bedrijf moeten we het hoogste punt der dramatische handeling zoeken. De verwachting is er op het sterkst gespannen. Zal Epiphaan tot inkeer komen? Of Jedidia wankelen? Of Thirza's moederhart hare rechten doen gelden? Jedidia legt in een langen monoloog zijn toestand bloot en mijmert aan Selima. Deze komt en de gelieven houden eene lange samenspraak, waarin Jedidia haar betoogt, dat hun scheiden noodig is en ze niet met hem mag sterven, terwille van zijn ‘deugd.’ Selima begrijpt zulks. Daarna komt Epiphaan en vraagt hem wat hij van plan is? Jedidia verlangt in de eerste plaats zijn moeder te spreken. Het wordt toegestaan. Maar nu komt Chryses, om hem nadrukkelijk onder de oogen te houden wat hij door zijn koppigheid verliest en welke verschrikkelijke folteringen hij er door te gemoet gaat. Jedidia's ‘deugd’ blinkt thans op het heerlijkst uit. Chryses eindigt dan ook met:</p>
<pb n="1047"/>
<lg type="poem">
<l rend="; 1tab">‘......Komt, wachten! leidt hem heen;</l>
<l>Ik wacht hier Thirza's komst, men doe haar tot mij treên.’</l>
</lg>
<p>Thirza komt en vraagt naïef: ‘Is mij of mijnen zoon een nieuwe ramp beschoren?’ waarschijnlijk om voor de honderdste maal te kunnen betuigen dat hare ‘ziel’ onschuldig is. Maar Chryses heeft een ‘ontwerp’, wat wellicht Jedidia aan de wraak van Epiphaan zal ontrukken. Met een ongemotiveerd: ‘Treên we in dit zijvertrek, daar zijn wij meerder vrij’ eindigt het bedrijf.</p>
<p>Het vierde bedrijf, volgens den onveranderlijken loop der dingen den keer of val der handeling bevattende (<hi rend="i">πεϱιπετεια</hi>), wordt geopend met een monoloog van Thirza. Het doel van Chryses mag niet gelukken. Hij wil ons door een list om den tuin leiden:</p>
<lg type="poem">
<l>‘Hoe luttel in uw oog dit eerbewijs ook zij,</l>
<l>Het rooken van een steen is ook afgoderij.’</l>
</lg>
<p>Daarna een allerlangste dialoog tusschen Thirza en Jedidia, waarin waarschijnlijk het zwaarte punt der handelingskeer is te zoeken. Want waar anders kan dit zijn? Met-dat-al is de geheele dialoog een hors d'oeuvre: want Thirza zet Jedidia, die volstrekt geen plan heeft om minder standvastig te blijven, dan hij zwoer bij de lijken zijner broeders, aan om zich aan die ‘eedle broedren’ waardig te toonen. 't Eind is dan ook:</p>
<lg type="poem">
<l>‘Gij hebt mijn keus bepaald, o Thirza! hoe verheven,</l>
<l>Hoe goddlijk is uw deugd.....’</l>
</lg>
<p>Daarna Kondschapstooneel. Een hoofdman van de lijfwacht meldt dat de koning komt en dat er hoop is. Epiphaan spreekt Jedidia aldus aan:</p>
<lg type="poem">
<l>‘Ken heel mijn hart voor u en bloos van schaamte en rouw.</l>
<l>'k Ontsla u van mijn eisch; blijf aan uw God getrouw,</l>
<l>Slechts één beding....</l>
<l>Smeek uw Jehovah dat de voorspoed mijne staten</l>
<l>Noch de overwinning ooit mijn krijgsbanier verlaten;</l>
<pb n="1048"/>
<l>Biedt hem als een Hebreeuw hiertoe den wierook aan,</l>
<l>Maar dat dit beide in mijn Pantheon zij gedaan.’</l>
</lg>
<p>Jedidia weigert weer; zooals te voorzien was. Sleep hem weg, zegt Epiphaan daarop. Maar Selima werpt zich voor de voeten van den dwingeland en hij wordt bewogen. Hij reikt haar zijn hand toe met de woorden - die al te sterk aan het tooneel herinneren:</p>
<lg type="poem">
<l rend="; 1tab">‘Bekorelijke maagd! geniet uw zegepraal,</l>
<l>Gij overwint - verrijs! kom gaan we uit deze zaal</l>
<l>En stellen we zijn lot in handen van zijn moeder.’</l>
</lg>
<lg type="poem">
<l rend="speaker">Selima.</l>
<l>‘Wat onverwacht een vreugd...heb dank, o Albehoeder!’</l>
</lg>
<p>Niet te haastig Selima, zouden wij haar willen toeroepen.</p>
<p>Het vijfde en laatste bedrijf, bevattende de katastrophe, wordt geopend met een ‘dialog-scene’ tusschen Chryzes en Epiphaan. - Chryzes heeft Thirza Epiphaan's boodschap overgebracht omtrent de mogelijkheid van Jedidia's behoud en ten antwoord ontvangen.</p>
<lg type="poem">
<l>‘...eer 't morgen is zal nog zijn oog aanschouwen,</l>
<l>(Breng hem dit antwoord uit mijn naam) of zijn vertrouwen</l>
<l>Op 't geen een moeder in den hoogsten nood vermag</l>
<l rend="; 1tab">Zijn hart bedrogen heeft.’</l>
</lg>
<p>Dit dubbelzinnig antwoord voorspelt niet veel goeds en geen van beiden weet wat er van te denken. Zelfs Chryzes begint hoe langer hoe meer met Jedidia te sympathiseeren - waarom? blijkt niet. - Ondertusschen een hoofdman van de wacht (kondschapstooneel) doet een verhaal in den geest van ‘à peine nous sortions des porte de Trézène’ enz. en meldt dat Jedidia dood is. Hij stierf onder de hevigste martelingen zonder een klacht te uiten. Alleen Thirza, die er getuige van was, riep: Hallelujah! Door dit bericht is Epiphaan ijselijk verschrikt. Dan komt Selima en zijn schrik neemt toe. Zij noemt hem niet ten onrechte: ‘ontmenschte dwingeland, barbaar’. Ze bezwijmt. Epiphaan is razend van woede. Op den koop toe ontmoet hij Thirza en wijkt sidderend terug.</p>
<lg type="poem">
<l>‘....waar berg ik me in deez' nood?’</l>
</lg>
<pb n="1049"/>
<p>Maar Thirza, dood kalm, akelig verheven van kalmte, zegt dat ze hem ‘betreurt’; ze hoopt dat hij ‘mededoogen’ zal vinden. Ze vergeeft hem ‘al (haar) leed’. De wachten krijgen dus bevel Thirza in vrijheid te stellen. Epiphaan noemt die wachten ‘beulen’ en smeekt voor eigen hoofd Jupijn's bliksems af. Hij gaat hoe langer hoe meer op een krankzinnige gelijken en verdwijnt schuimbekkende van drift. Thirza voert haar vrome snoeverij in een distichon ten top:</p>
<lg type="poem">
<l>‘Beklagenswaarde <hi rend="spat">worm</hi>, rampzaligste van allen!</l>
<l>Dewijl gij schuldig zijt! God! schenk hem uw genâ!’</l>
</lg>
<p>Daarna sterft Selima Chryzes, die er bij tegenwoordig is, vraagt verbaasd: ‘zij sterft van jammer en gij rampzalige leeft nog?’ Thirza, met de verhevenste houding:</p>
<lg type="poem">
<l rend="; 1tab">‘...Ja,</l>
<l>Ik leerde ook 't leven voor Jehovah niet te vreezen.’</l>
</lg>
<lg type="poem">
<l rend="speaker">Chryzes.</l>
<l>‘Grootmoedige, ook die God zal voorts de mijne wezen.</l>
<l>Hij die de zijnen in den drang van 't gruwzaamst lot</l>
<l>Zoo heerlijk onderschraagt is de eene ware God!’</l>
</lg>
<p>Hiermee eindigt Feith's ‘Thirza’.</p>
<p>Wanneer we het treurspel met aandacht lezen en ons het beste herinneren wat op dramatisch gebied is geleverd en Thirza hieraan toetsen, is er wel in menig opzicht overeenstemming, maar in hoofdzaken een afwijking, die niet getuigt van Feith's dramatische handigheid. Om één ding te noemen: Is Thirza eigenlijk wel de heldin van het stuk? Waarom niet? vraagt menigeen. Om de volgende reden niet. De dramatische techniek eischt dringend - in het treurspel tenminste, wel te onderscheiden van het tooneelspel, wat goed mag eindigen - dat de held of heldin, 't zij beiden zich gedurende de eerste helft van het stuk passief tegen hun omgeving verhouden, voortgedreven <hi rend="spat">worden</hi>, of er krachtig tegen optreden en de handeling energiek doen klimmen, zooals in Thirza b.v. - dat held of heldin, herhalen we, door den strijd, die de botsing der verschillende hartstochten doet ontbranden, met een zekere noodzakelijkheid het hellend vlak afglijdt en den ondergang onherroepelijk te
<pb n="1050"/>gemoet gaat. Zoo in elk treurspel van eenige beteekenis. In de Antigone zoowel als in koning Oedipus, in Othello zoowel als in Romeo en Julia, zoowel in de Faust als in Egmond, in Maria Stuart als in Wallenstein, zoowel in Miss Sara Sampson als in Emilia Galotti. Ondertusschen in Thirza niet. Thirza blijft zich-zelve door het geheele stuk gelijk. Overal is ze de dweepzieke Jodin, die al haar moederlijk gevoel schijnt ingeruild te hebben tegen bovennatuurlijk geloof. Voor ons heeft Thirza weinig menschelijks. We begrijpen haar niet. Minder beleedigend voor verstand en hart zouden wij het vinden, wanneer zij, die reeds èn echtgenoot èn zes zonen in Jehova's dienst heeft verloren, het dagelijks als gunst van Jehova afsmeekte om het eenig overgebleven kind te mogen behouden. Dit zou ons meer verzoenen met ‘zedelijke wereldorde en voorzienigheid’ dan een berusting als die van Thirza, welke zoowel van waanzin getuigt als grenst aan menschenoffer en moord. Dit is dan ook de groote fout in 't stuk - een vergrijp tegen het waarlijk tragische - dat de schrijver de heldin overal doet optreden met dezelfde vastbesloten zucht om aan Jehova welgevallig te zijn door in zijn belang hare kinderen te slachten; zonder te bedenken, dat een dergelijke dweepzieke razernij geheelenal in strijd is met onze begrippen van rechtvaardigheid en liefde en dus op het tooneel onzer dagen onmogelijk belang kan verwekken. Feith wist dit ook wel en daaraan moet men toeschrijven wat hij in de voorrede zegt: ‘ik weet wel dat de minste menschen het echte verheven en vooral dat van den Godsdienst gevoelen kunnen. Voor dezulken is mijn hoofdpersonaadje zeker niet zeer belangverwekkende.’</p>
<p>Ondertusschen, dit is niet juist. De meeste menschen kunnen het ‘echte verheven’ van den godsdienst zeer wel voelen. Het misverstand schijnt hierdoor ontstaan te zijn, dat Feith niet inzag, dat de meeste menschen tegenwoordig op een andere <hi rend="spat">wijze</hi> God meenen te moeten dienen dan Thirza in de dagen der Maccabeën. Op zich-zelve beschouwd is dat offeren wat Thirza hare kinderen doet in het belang van den God, dien zij voor den eenen waren houdt, iets wat menig joodsch hart van sympathie en respect zal hebben doen kloppen: wij ondertusschen willen in een vrouw het allereerst het echt vrouwelijke zien; in eene moeder toewijding aan
<pb n="1051"/>hare kinderen; en waar deze door dwingelanden bestookt worden is het haar allereerste plicht die kinderen te redden. In plaats van er een dergelijke milde levensbeschouwing op na te houden - de hare is echt oud-testamentisch - drijft ze den eenig overgebleven spruit meer en meer den afgrond in, legt ze hem met de ‘verhevenste houding’ en overtuigd van haar ‘schuldeloos’ geweten in de gloeiend gestookte armen van den moloch. Hebben we te kiezen dan willen we liever, de moeder op het tooneel zien dan de dweepster. Bovendien, in het drama moeten de helden uit vrije verkiezing, door eigen wil (natuurlijk afhankelijk van aanleg en karakter) en door het tegenspel der omgeving tot de meest energieke krachtsinspanning geprikkeld, den weg gaan die op een afgrond uitloopt en ons als van zelve de leer verkondigt, dat wij menschen scheppers zijn van eigen lot. Al wat dus onvrij is en uit den aard der zaak ziekelijk en abnormaal, zooals dwepen, hoort niet thuis op de planken; maar ziekelijke verschijnselen aan eigen schuld toe te schrijven, plegen we over het geheel niet te doen.</p>
<p>Een tweede groote fout van Feith in dit stuk is zijn vrees voor contrasten. ‘Eindelijk heb ik nergens mijn toevlucht genomen tot een al te sterk of regtstreeks contrast.’ We merken dit duidelijk en het strekt niet tot vermeerdering van ons genoegen. Moge men het contrast voor een goedkoop middel of een paardemiddel verslijten, de kunst kan er evenmin buiten als het leven er buiten kan: want hier vinden we den lach naast den traan, het booze naast het goede, het leelijke naast het schoone. Elken dag zijn we in de gelegenheid om ons heen de sterkste contrasten op te merken. Juist hierom zal niemand op de gedachte komen, om in de kunst het plaatsen van sterke contrasten voor gekunsteld of onnatuurlijk te houden. Juist hiervoor vreesde Feith: ‘ik denk dat de kunst meer verborgen moet zijn als ze behagen en de natuur vertoonen zal.’ In <hi rend="spat">dit</hi> opzicht niet. Ook schijnt Feith bang geweest te zijn dat zulke contrasten elkaar onderling kunnen ‘verduisteren.’ Verduisteren licht en schaduw elkaar? Integendeel: het is een verkwikking uit de al te felle zon in de schaduw te mogen treden of omgekeerd de koele schaduw voor het verkwikkelijke licht te mogen verruilen. Een doorgaand gevolg van Feith's vrees voor contrasten in
<pb n="1052"/>‘Thirza’ is dat speler en tegenspeler zich te passief tegen elkander verhouden, geen krachtige argumenten genoeg gebruiken om te overreden of het dramatisch moment een keer te doen nemen voor den toeschouwer <hi rend="spat">zichtbaar</hi> als van veel belang voor het verloop der handeling. Hieruit vloeit als rechtstreeks gevolg weer voort, dat de <hi rend="spat">karakterschildering</hi> zwak is en niet zooals in het Shakespearsche drama op den voorgrond staat. De uitingen in de strophen en antistrophen zijn niet krachtig genoeg om de gemoedsgolven in hooggaande beweging te brengen en het individueele leven karakteristiek en gepointeerd de lippen over te doen vloeien. Welk denkbeeld krijgen we b.v. van Selima? Eigenlijk geen. Ze is Jedidia's verloofde en in zoo verre wenschen wij haar te leeren kennen. En toch heeft de dichter haar naast Thirza geplaatst, als schaduw of als licht, naar men wil. Naast Thirza zou iemand die wat meer in de melk heeft te brokken en wat klemmender tegenargumenten wist te gebruiken beter op haar plaats zijn. Om de schijnbare overeenkomst weg te nemen van twee dergelijke krachtige wilsuitingen en om wat licht aan te brengen had Selima kunnen dienen; zooals b.v. in Wallenstein tusschen den hertog en Antonio Piccolomini diens zoon Max staat als middenpersoon. Maar nog liever zou het ons geweest zijn, wanneer we Selima alleen hadden leeren kennen als geliefde van Jedidia: want hier alleen was ze wegens het zachte en meegaande van haar karakter op haar plaats en had ze volgens <hi rend="spat">kunst</hi> en <hi rend="spat">natuur</hi> één kunnen zijn met den geliefde, wat van zelve het tegenspel, waarvoor zij niet geschapen was, zou doen ophouden. Volgens kunst en natuur. Want overal doet het waarnemen van een dergelijke aan het paradijs herinnerende betrekking tusschen twee gelieven ons weldadig aan als een oase in de barre woestijn van het leven. In het drama is een dergelijke betrekking even
begoochelend; maar even goed als in het leven moet het ook daar een oase zijn. Niets mag er ons herinneren aan het verstikkende stuifzand. Feith schijnt dit niet begrepen te hebben, want in plaats van zoet te keuvelen legt Jedidia Selima uit dat ze hem <hi rend="spat">moet</hi> verlaten, dat dit voor zijn <hi rend="spat">deugd</hi> noodzakelijk is en Selima geeft al weer toe. Dit alles herinnert ons meer aan de woestijn dan aan de oase en we hadden
<pb n="1053"/>op een oase gerekend. Of werkt het gekeuvel van Romeo en Julia, van Gretchen en Faust, zelfs dat van Thekla en Max, niet als een kalmeerende slaapdrank op onze geprikkelde zenuwen? Thirza's vastbesloten offerwoede stuit ons evenzeer tegen de borst als Jedidia's, Selima opofferende, deugdzaamheid.</p>
<p>Ook Chryzes als contrast naast Epiphaan zouden we anders wenschen. En ook hier geldt weer hetzelfde wat we opmerkten van de verhouding tusschen Thirza en Selima. Chryzes is de wijsheid en beradenheid in persoon en de opvoeder en leermeester van Epiphaan. Met-dat-al heeft hij geen invloed op zijn vroegeren pupil en al zijn argumenten lijden schipbreuk op de onverzettelijke, ongemotiveerde heerschzucht van Epiphaan. Chryzes zegt wel-is-waar dat hij een middel weet om Jedidia te redden, maar hij heeft buiten den waard gerekend, buiten Epiphaan's blijven hameren op hetzelfde aanbeeld: dat Jedidia n.l. in elk geval eerbied moet bewijzen aan Jupijn. En wordt Epiphaan zachter voor Jedidia gestemd, het is niet toe te schrijven aan de argumenten van den wijzen Chryzes, maar aan een nachtgezicht dat Epiphaan met schrik voor den ‘Verlosser’ vervulde. En bovendien, hoezeer zijn beide personaadjes, Selima en Chryzes - het jonge meisje gelijkt sterkt op den ouden man - de dupes van eigen onnoozelheid. Kende Selima Thirza zoo weinig dat ze, toen Epiphaan zei: ‘kom stellen we zijn lot in handen van zijn moeder’! moest uitroepen: ‘heb dank o Albehoeder!’ Ze wist heel goed wat die woorden van Epiphaan beduidden en, wilde ze niet voor ziende blind doorgaan en voor hoorende doof - dergelijke menschen zijn in het treurspel niet te gebruiken -, dan moest ze weten dat Thirza, die zich meermalen op het ondubbelzinnigst over hetzelfde onderwerp had uitgelaten, nimmer toe zou staan dat Jedidia ten koste van zijn ‘onschuld’ het leven behield. En Chryses doet zich even onnoozel voor. Epiphaan's boodschap, dat Jedidia het leven mag behouden, wanneer hij slechts ‘eene knie’ voor het outer van Jupijn wil buigen, brengt hij aan Thirza over en laat zich afschepen met een dubbelzinnig antwoord, waarvan de beteekenis voor elk behalve voor hem duidelijk is. Beiden worden dan ook door hun onbegrijpelijk <hi rend="spat">vrede
hebben</hi> met dat antwoord bedrogen in hun verwachtingen; want voor Epiphaan er op bedacht is of bevel schijnt te hebben
<pb n="1054"/>gegeven, is Jedidia ter zielen. Het uiteinde dus van Jedidia in het laatste bedrijf zoowel als zijn gevangenneming in het eerste - want hij struikelde - is dus louter toevallig. Mag dit? Het eerste toeval is minder hinderlijk dan het laatste; en het spreekt van zelf dat al wat ongemotiveerd is zooveel mogelijk van het tooneel moet worden verwijderd. Maar, mogen we vragen, van waar toch dat woeden van Epiphaan tegen Jedidia? Zijn ze tegen elkaar opgewassen? Epiphaan zegt tegen Chryzes: ‘ik ken geen andren God dan mijnen wil alleen’, en Jedidia tegen zijne moeder: ‘gij kent de teederheid van mijn gevoelig hart’. Beide uitingen zijn karakteristiek. Epiphaan is een koninklijke booswicht, een soort van Richard de derde, die Jedidia verdelgen wil omdat hij diens ‘trotsch’ niet verdragen kan, hoewel hij zijn halve koningrijk wel zou willen geven voor zijn behoud. Jedidia daarentegen een braaf manneken van top tot teen en meer meisjesachtig dan mannelijk; een verkapte jonkvrouw van Orleans; beter lid van een christelijke jongelingsvereeniging dan aanvoerder van een joodsche legerbende. Zoo althans doet hij zich voor. Evenals Hamlet laboreert ook hij aan besluiteloosheid; maar beide zijn geen loten van denzelfden stam. Jedidia's besluiteloosheid is uit den aard der zaak Feith's achttiendeëeuwsche besluiteloosheid, die in de atmospheer zat en moeielijk met vingers is te tasten. In geen der personaadjes van de Thirza als juist in Jedidia heeft Feith zooveel van eigen natuur en zucht om schaduwen te grijpen doen overgaan. Voor een overgevoelig meisjeshart moet die Jedidia een ideaal geweest zijn; en had Feith het niet gelaten uit vrees voor de Kantianen, misschien had hij de jongelingschap zijner dagen toegeroepen: doet als Jedidia!</p>
<p>Ondertusschen, tegenwoordig zien we uit eigen oogen. Al die deugdzame gevoelens, al die ‘verheven lessen van wijsheid en deugd’, hoe goed op zich-zelve, hooren in het drama niet thuis; tenminste mogen niet met aanmatiging op den voorgrond treden. In het drama krijgen we in de eerste plaats den mensch te zien en het algemeen menschelijke; en in het bizonder het groeien en ontstaan, het <hi rend="spat">worden</hi> van gevoel tot wil, van wil tot daad. Dat algemeen menschelijke komt aan den dag door hartstochten; en de booze onder die hartstochten zijn nog algemeen menschelijker dan de goede,
<pb n="1055"/>omdat het dierlijke en zinnelijke element over het geheel de overhand heeft op het geestelijke. Maar ons <hi rend="spat">verstand</hi> leert, dat we een <hi rend="spat">wil</hi> hebben gekregen, welke ons in staat stelt in tegenstelling met het dier, scheppers te zijn van eigen lot; en juist dit is het wat ons met de zedelijke wereldorde moet verzoenen; en hiervan willen we de levende en sprekende voorbeelden zien op de planken; want de kunstenaar bindt de verschillende momenten saam: het leven geeft ze verstrooid en niet onder het bereik van elk onzer. Door bovennatuurlijke sentimenten te vertoonen kan een dergelijke verzoening niet plaats hebben, want deze stuiten ons als onbegrijplijk tegen de borst in plaats van éen te worden met den polsslag van ons geestelijk leven. En zoodoende kunnen ze niet meewerken tot reiniging onzer hartstochten, omdat hiervoor een gemakkelijk in- en opnemen in de eerste plaats noodig is. Of Feith zich van dit alles rekenschap heeft gegeven, weten we niet. Maar over het geheel mogen we wel aannemen, dat hij over de dramatische techniek niet diep heeft nagedacht. Hij stelde zich te zeer op het standpunt van den bel esprit om tot een dergelijken algemeen menschelijken inhoud op te klimmen, en zat bovendien te veel vast aan het romaansche element, 't welk bij monde van Voltaire heel Europa verpestte en hevigen strijd voerde tegen het germaansche beginsel, wat op dramatisch gebied in Shakespeare baanbreker vond. Dit blijkt op het allerduidelijkst uit den geheelen bouw der Thirza. Al het episodisch-karakteriseerende is zooveel mogelijk vermeden. Het personental is gering en zoodoende de tooneelen niet bont en weelderig als in het Shakespearsche, maar evenals in het grieksche drama sober en meer dispuutachtig, meer ter wille van de dramatische structuur daar dan als noodzakelijke uitvloeisels der handelende personen. Monoloog en kondschapstooneel staan zeer op den voorgrond. En evenals in het antieke drama is dus het
lyrische en epodische element er sterk vertegenwoordigd. Maar bij de Grieken was het natuur; want daar de aan het epos of aan de mythe ontleende stof lyrisch werd voorgedragen moest hun drama, op dergelijke fondamenten opgetrokken, er het karakter van bewaren. Voor den tegenwoordigen dichter brengt een dergelijke stof onoverkomelijke bezwaren mee en is dus terecht
<pb n="1056"/>een onbruikbare stof. Terwijl het grieksche leven doortrokken was van de op sage en heldendicht rustende godsdienstplechtigheden, zijn ze den geest onzer dagen meer en meer vreemd geworden en onverstaanbaar. Wie tegenwoordig interesseeren wil voor een historisch onderwerp moet zich de veelzijdigste historische studiën getroosten. Wat heeft Schiller zich al niet getroost om de inleiding - das Lager - voor zijn Wallenstein te kunnen schrijven! En zelfs dan blijft het nog de vraag, ook al getroost men zich ongewone studiën om in staat te zijn een dergelijke schildering te geven van den felbewogen tijd der Maccabeën als Schiller gaf van Wallenstein's leger, of een dergelijk onderwerp wel tot de <hi rend="spat">dankbare</hi> stoffen behoort.</p>
</div>
<div type="section">
<head rend="h4">X.</head>
<p>Feith als mensch; Feith als aestheticus; Feith als dichter - aldus bakenden we in gedachten den weg af dien we wenschten te gaan en die ons drieledig, maar op het innigst verbonden en saamgestrengeld, tot den eindpaal moest voeren aan welks eind we hoopten te vinden: de meer of mindere verdiensten van Feith. Het spreekt van zelf dat het ingestelde onderzoek door menigeen beter zou zijn ingesteld, maar meer ter goeder trouw zeker niet. Om de waarheid alleen was het te doen en in hoeverre die bereikt is, in hoe verre het gelukt is een tipje van den sluier op te lichten, hierover beslisse wie wil. Behoeven we het nog te zeggen, waarom we juist Feith trachtten te portretteeren? Omdat hij meer dan Bilderdijk werkelijk wegbereider geweest is van den nieuweren tijd en er onder onze letterkundigen nog in leven zijn, die sommige der talrijke draden, hem bij zijn dood ontglipt, voortspinnen ter verdere voltooiing van het net onzer letteren, waaronder het best gevangen blijft wat echt vaderlandsch is. Terwijl er van alle kanten naar den mensch en dichter Bilderdijk een onderzoek werd ingesteld, bleef Feith onopgemerkt. En toch, waar het op sympathie aankomt heeft hij meerdere rechten. Bilderdijk, hoeveel hooger staande als veelzijdig en geleerd dichter misschien, is veel meer formalist; en dat koude, afgewerkte, geciseleerde, wat ons onaangenaam aandoet in Bilderdijk's gedichten, vinden we bij Feith niet. Misschien haperde het Bil-<pb n="1057"/>derdijk wat veel aan dat waarvan Feith te veel had: gevoel. Daarom verdienen beiden naast elkander te staan. En dat de invloed van den een minder groot geweest is dan die van den ander is gemakkelijker te beweren dan te bewijzen.</p>
<p>Maar er is nog een andere reden waarom Feith aanspraak heeft op waardeering en op een in het oog vallende plaats in het walhalla onzer letterkundige goden. Feith was eigenlijk meer aestheticus dan dichter; tenminste als zoodanig heeft hij zich blijvender lauweren gevlochten. Vooral voor het geslacht van den dag. Tegenwoordig, nu velen de aesthetische vaan hoog ophouden, hebben de gele bandjes van de ‘Dicht en Prozaische Werken’ meer kans dan ooit om voor den dag gehaald en doorsnuffeld te worden. Er is veel goeds in, maar er is ook veel kaf onder het koorn. Het is duidelijk gebleken; en zoodoende hebben deze pagina's meer gekregen van een kritisch onderzoek dan van een van Kampensche lofrede. Ons onderzoek is breed genoeg geworden om het door de aan Feith gewijde pagina's van Dr. Jonckbloet's Letterkunde niet onnoodig te maken: hoe uitstekend alles daar ook moge zijn.</p>
<p>Van Feiths dichterlijken arbeid hebben we alleen de dramatische van nabij bezien. Dat hij als odendichter tegenwoordig bijna ongenietbaar is, was ook almee een van de redenen waarom we hem als zoodanig voorbijgingen. Maar in ‘De zomersche dag op het land’ komen prachtige schilderingen voor van morgen, middag en avond; tafereeltjes, die bewijzen wat hij op het gebied der descriptieve poëzie kon praesteeren. En dat er bovendien een echte Sterne in hem school, bewijst die vermakelijke beschrijving van zijn wedervaren in de opera te Brussel, waarvan we reeds melding maakten met een enkel woord.</p>
<p>Toch is er hoofdzakelijk éen ding, dat in hem hindert en onze sympathie voor een groot gedeelte zou doen wijken, wanneer we niet wisten dat het minder zijn schuld is dan die van zijn tijd. We bedoelen het voorzichtige slag-om-den-arm houdende, wat hem kenmerkt. Het ontbreekt hem wat veel aan wat wij tegenwoordig eerlijkheid noemen.</p>
<p>Maar het is billijk den dichter te beoordeelen naar zijn tijd; en dan moeten we zeggen: de menschen waren toen niet anders. Nogtans, dit onderscheid van zijn dagen met de
<pb n="1058"/>onze is het, wat professor van Kampen lofredenaar deed worden, wat ons onverbloemd de waarheid doet zeggen. Dit onderscheid is het, wat hem en Bilderdijk meer en meer van ons jongeren zal vervreemden, wat Vosmaer waarschijnlijk er toe bracht om de verschijning van den eerlijken, van onbedwingbaren lust tot waarheid spreken gloeienden Havelaar als een nieuwe periode onzer letteren te begroeten. Dat de historici dier letteren weldra metterdaad zullen bewijzen dat een dergelijke periode tot de noodzakelijkheden behoort - we hopen het van harte, overtuigd dat Feith ruimschoots het zijne heeft bijgedragen om het eenmaal zoo ver te doen komen.</p>
<p>&nbsp;</p>
<p><hi rend="spat">Apeldoorn</hi>, 3 April '75.</p>
</div>
</div>
<div type="chapter">
<interpGrp>
<interp type="primair" value="deve004"/>
</interpGrp>
<pb n="1059"/>
<head rend="h3">Christoph Battiscombe.
<lb/>
Door Dr. L.W. van Deventer.<note n="*)" place="foot">Vervolg van blz, 987.</note></head>
<head rend="h4">VII.</head>
<p>Ten Z.O. van Bridgewater, vond men oudtijds een zeer uitgestrekt moeras. Het heette <hi rend="spat">Sedgemoor</hi> (Rietmoeras), en had eenmaal gediend, om Alfred den Groote aan de vervolgingen der Denen te onttrekken. Tegenwoordig is het spoorloos verdwenen, of liever in heerlijke akkers en boomgaarden herschapen; maar nog ten tijde van Elizabeth, was het zóó geducht, dat men, van Bridgewater naar het Z.O. gaande, zich aanmerkelijke omwegen placht te getroosten. In 1685 waren van dit moeras nog slechts de laagstgelegene plekken in den voormaligen toestand: het overige was bewoonbaar geworden, en werd door een breeden rijweg en een groot aantal kleine, maar diepe kanalen (<hi rend="spat">weteringen</hi> zou men ze in Holland noemen) doorsneden. In dit bewoonbare gedeelte verrezen eenige door cider-bereiding bloeiende dorpjes, waarvan het nauwelijks een uur van Bridgewater verwijderde, aan den grooten weg gelegen Zoyland het voornaamste was. Naar dit Zoyland wordt het tooneel van dit verhaal, voor het oogenblik, verplaatst.</p>
<p>In een kamer van het raadhuis, wier eenige verdienste
<pb n="1060"/>zindelijkheid is, vinden we, laat op den avond van Zondag, den 5<hi rend="sup">den</hi> Juli 1685, drie mannen bij elkaar zitten, aan een tafel, wier bijkans aartsvaderlijke eenvoud weinig strookt met het aristocratische voorkomen van het drietal. Die de hoofdpersoon schijnt te zijn, is een man van een goede vijftig, wiens gepommadeerde allongepruik, coquette knevels en verdacht roode wangen den toeleg om voor veel jonger door te gaan schijnen te verraden. In dit vermoeden worden we bevestigd door de ietwat gekunstelde levendigheid zijner koolzwarte oogen en zijner wijze van spreken. Die man is een in Engeland genaturaliseerd Franschman, Louis Duras, zusterszoon van den grooten Turenne. Onder Karel II in Engelschen krijgsdienst getreden, was hij een der gunstelingen van dien vorst geworden, en tot generaal, graaf van Feversham, en kamerheer der koningin opgeklommen. Slechts voor dit laatste bezat hij eenige geschiktheid. Evenals zijn groote oom, was hij opgevoed in den godsdienst der Hugenooten; maar, onverschillig als hij was in geloofszaken, had hij geen oogenblik geaarzeld om zich aan te sluiten bij de heerschende Kerk van Engeland. Thans was hij belast met het opperbevel der tegen Monmouth te velde getrokken strijdkrachten.</p>
<p>Aan zijn rechterhand zit een man van een zeer verschillend uiterlijk, - Peter Mew, bisschop van Winchester, een nog geenszins afgeleefde grijsaard, met zilverwitte lokken, en een zwart fluweelen kalotje op de kale kruin. Hij draagt een tot den staanden kraag toegeknoopte zwarte jas, die goed met de stijve deftigheid van zijn uiterlijk overeenstemt. Zijn scherpe, grijze oogen en strak gelaat geven den indruk van een standvastigheid, die zeer licht in stijfhoofdigheid kan ontaarden.</p>
<p>Maar verreweg de merkwaardigste man van dit ongelijksoortige klaverblad is de officier, die aan Feversham's linkerzijde is gezeten, hoewel hij, overdrachtelijk gesproken, diens rechterhand is. Feversham is <hi rend="spat">in politiek</hi>, daar hij het krijgsmansgewaad niet meer dan hoog noodig pleegt te dragen; maar zijn ‘rechterhand’ prijkt met de schitterende uniform van kolonel der dragonders. Uit deze gegevens heeft, durf ik wedden, de oplettende lezer reeds opgemaakt, dat hij niemand anders vóór zich ziet dan Lord John Churchill, den man, die later de wereld zou verbazen, als de onverwin-<pb n="1061"/>nelijke Hertog van Marlborough. Op dit oogenblik is hij nog geen 35 jaar oud (een jaar jonger dan Monmouth). Zijn voorkomen is indrukwekkend, zijn gestalte hoog en rank. Zijn gelaatstrekken zijn niet minder schoon dan die van Monmouth, en overtreffen die verre in mannelijke waardigheid en ernst. Het hooge voorhoofd spreekt van doordringend verstand (<hi rend="spat">hoe</hi> verwaarloosd ook zijn opvoeding is); en de heerschende uitdrukking van zijn gelaat is die van volmaakte zelfbeheersching, door innemende vriendelijkheid getemperd.</p>
<p>Feversham en Churchill zijn op het raadhuis ingekwartierd; de bisschop, die uit liefhebberij de campagne meemaakt, in de sacristie van het nette kerkje. De groote massa van het 4,000 man sterke leger ligt in den omtrek van dit en een paar andere moerasdorpjes gekampeerd. Op de tafel, waar de drie heeren zijn aangezeten, ligt een beduimeld spel kaarten, dat Feversham, de gastheer, zoo even, daar het laatste rondje is afgeloopen, heeft bijeengepakt. Daar vult hij de roemers uit een vóór hem staande karaf, houdt zijn glas vóór zijn oogen, bekijkt met welgevallen den gouden Spaanschen nectar, schraapt zich de keel, en heft aan:</p>
<p>‘Ik drink dit glas, op de gezondheid van den eerwaarden Doctor Mew, den krijgshaftigen bisschop van Winchester, die, ondanks zijn gevorderden leeftijd, niet heeft geaarzeld, om nogmaals het zwaard te omgorden, dat hij, veertig en en meer jaren geleden, zoo uitnemend heeft weten te voeren, in den strijd voor koning en vaderland. Moge de uitslag van den <hi rend="spat">tegenwoordigen</hi> strijd hem vrij wat sneller en beter beloonen voor zijn voorbeeldige zelfopoffering!’</p>
<p>‘Amen!’ - riep Zijn Hoogwaardigheid - ‘Al heeft Uwe Lordschap mij eigenlijk veel te veel eer bewezen, toch wil ik niet in gebreke blijven, om u mijn innigen dank te betuigen, en op het laatste gedeelte van uw toast, wat de strekking betreft, te drinken.’</p>
<p>En ze klonken, - Feversham met veel <hi rend="spat">entrainement</hi>, de bisschop met pedante deftigheid, en de aanstaande Marlborough bedaard, maar met een vriendelijken glimlach. Nauwelijks hadden ze hun respectieve roemers geledigd, of de gastheer barstte uit:</p>
<p>‘A <hi rend="spat">vous à présent</hi>, <hi rend="spat">mon cher colonel</hi>! Ik weet, je bent lang niet zoo'n praatvaâr als ik; maar als je wilt,
<pb n="1062"/>kan je praten als een Engelsche Cicero. <hi rend="spat">De grâce</hi>! toon dat nu eens, door het instellen van een prachtigen toast!’</p>
<p>Na een oogenblik bedenkens, hief Churchill zijn glas op, en sprak, langzaam, maar met voortreffelijke betooning, en, schijnbaar althans, met groot gemak:</p>
<p>‘Ik drink op ons aller wettigen souverein. Moge hij zich, binnen weinige dagen, kunnen verheugen in de tijding der onderdrukking van den opstand! En moge zijn regeering van dien aard zijn, dat de bij velen bestaande ontevredenheid wijke, en dat de kronen der drie koninkrijken later op vreedzame wijs overgaan op de doorluchtige hoofden der Prinses van Oranje en van haar beroemden echtgenoot!’</p>
<p>‘Bravo!’ - riep Feversham, vroolijk - ‘<hi rend="spat">Dat</hi> noem ik nu nog eens een veelzijdigen toast! Goed gemeend en goed uitgedrukt! <hi rend="spat">Ce qui n</hi>'<hi rend="spat">empêche pas</hi>, dat ik de overkomst van Prins Willem niet hoop te beleven; want dan worden we hier overstroomd met Goudsche pijpen rookende <hi rend="spat">mijnheers</hi>; en die stijve lomperts kan ik niet uitstaan.’</p>
<p>‘Dat is een quaestie van smaak, generaal! Voor zoover ik de Hollanders ken, vind ik ze nog zoo kwaad niet. Ook geloof ik niet, dat er veel van die luitjes hier zouden komen, als hun Stadhouder koning van Engeland wierd. Hoe eentonig ook hun landje mag zijn, over 't geheel zijn ze er bijzonder aan gehecht. En voor <hi rend="spat">ons</hi> land meer bepaald kunnen ze geen sympathie voelen; want van Cromwell af zijn onze regeerders alles behalve lief voor hen geweest.’</p>
<p>‘Daarbij’ - viel de bisschop in - ‘moeten we in 't oog houden, dat ze steunpilaren zijn van het Protestantisme, al betreur ik het ook, dat ze afkeerig zijn van de zegeningen der bisschoppelijke hiërarchie. Zoo veel is zeker, dat ik me niet zoo veel moeite zou geven voor onzen koning, als ik me niet over zijn Papisme troostte met het vooruitzicht op een spoedige Protestantsche successie.’</p>
<p>‘C'<hi rend="spat">est juste</hi>!’ - hernam de generaal - ‘Uw Hoogwaardigheid zou zich niet graag laten beentje lichten door een Roomschen collega. <hi rend="spat">Mais brisons là dessus</hi>! Zeg me liever eens, Churchill! geloof je, dat de muiters zullen slag leveren?’</p>
<p>‘Ik geloof, dat Monmouth, al staat zijn zaak wanhopig, daartoe wel zal moeten besluiten, en dat het daarom voor-<pb n="1063"/>alsnog niet raadzaam is, hem in Bridgewater, waar men hem op de handen schijnt te dragen, aan te grijpen. Wie weet, of hij niet van plan is, ons hier van nacht in den maneschijn te komen overvallen?!’</p>
<p>‘Dat kan je begrijpen! Daar is hij net de rechte voor! Hij, die het hart niet had, om Bristol aan te vallen, toen Oglethorpe hem met een handjevol ruiters in Keynsham was komen opschrikken!’</p>
<p>‘Als een hert begrijpt, dat het de honden, die het nazetten, niet meer kan ontloopen, werpt het zich woedend op zijn vervolgers. Denk eens aan de toepassing, generaal!’</p>
<p>‘Een mooi compliment maak je ons daar, je zelven incluis! We zijn een soort van honden! Wel zeker! waarom niet? Dan is Monmouth er in je vergelijking toch nog beter afgekomen. Voor herten heb ik een bijzondere sympathie, vooral voor de herten op mijn goederen.’</p>
<p>‘Neen, maar in allen ernst, generaal! zou 't geen goede maatregel van voorzorg zijn, het zware geschut in onze onmiddellijke nabijheid te laten brengen? Dan zijn we gedekt, aan den kant, waar we niet gedekt zijn door de wetering.’</p>
<p>‘Je bent lastig, Churchill! Moet ik me nu, zoo laat op den avond, nog moeielijk maken om dien ellendigen hoop boerekinkels?!’</p>
<p>‘Vooreerst is het leger van Monmouth bijna twee duizend man sterker dan het onze; en ten andere hebben die boerekinkels vrij wat meer reden, om als wanhopigen te vechten, dan onze troepen, die evenmin uitmunten door krijgstucht.’</p>
<p>‘<hi rend="spat">Eh bien</hi>, <hi rend="spat">mon ami</hi>! ik geef je <hi rend="spat">plein pouvoir</hi>, om de voorzorgsmaatregelen te nemen, die je noodig acht. Maar zie je kans, om het zware geschut over den moerassigen grond heen te krijgen?’</p>
<p>‘Dat zal ons moeite genoeg kosten; maar we zullen ons best doen.’</p>
<p>Plotseling scheen bisschop Mew een ingeving te krijgen. Vol opgewektheid, sprak hij:</p>
<p>‘Ik geloof, dat ik er wat op weet. Mijn koetspaarden en tuigen zijn zóó sterk, dat er bezwaarlijk de weergâ van te vinden is. Die bied ik u aan, Mylord Churchill!’</p>
<p>‘Dat vaderlandslievend aanbod neem ik in dank aan; en ik zal er onmiddellijk werk van maken, om het noodige te
<pb n="1064"/>beschikken.<note n="1)" place="foot">Dat de bisschop dit aanbod deed, en dat er van gebruik is gemaakt, is historisch.</note> Permitteer me, generaal, dat ik afscheid neem!’</p>
<p>‘En ik, Mylord Feversham, wensch hetzelfde te doen.’</p>
<p>‘Zoo <hi rend="spat">brusquement</hi>! Maar <hi rend="spat">enfin</hi>! Des te meer genot heb ik van mijn nachtrust.’</p>
<p>Die nachtrust was bij Turenne's onwaardigen neef een kardinaal punt. Nauwelijks waren de twee bezoekers vertrokken, of hij riep zijn kamerdienaar, liet zich ontkleeden, en ging te bed. Daar hij redelijk diep in 't glaasje gekeken had, was hij weldra niet minder diep in slaap. Een paar uur had hij in Morpheus' armen gelegen, toen een donderend gedruisch hem deed ontwaken. Hij wreef zich de oogen; en toen het gebulder op nieuw, en nog sterker, zich deed hooren, verliet hij schoorvoetend zijn legerstede, en riep zijn kamerdienaar, die, op dezelfde manier ontwaakt, hem geen inlichtingen wist te geven. Met de gewone uitvoerigheid, maakte hij zijn toilet; en eerst na herhaalde pogingen om vóór zijn spiegel de verwaaidheid van zijn uiterlijk te doen verdwijnen, ging hij naar beneden, en van daar naar de plaats, waar zijn geliefkoosde ruin op stal stond. Doodbedaard klom hij in 't zaâl, en reed toen, onder voortdurend accompagnement van groot en klein geschutvuur, op eenigen afstand, in de richting, waar dat gedruisch vandaan kwam. Hier zullen we voor goed van hem afscheid nemen.</p>
<p>&nbsp;</p>
<p>Churchill's vermoeden had zich bevestigd. De volle maan, en nog meer de wanhoop, hadden Monmouth doen besluiten tot een poging om den vijand in den nacht te overvallen. Klokke elf uur was hij met zijn lijfwacht het Kasteel van Bridgewater uitgereden; en een half uur later, was hij met zijn geheele leger op weg naar Sedgemoor. - Hoewel Zoyland in de eerste plaats het doel was, waar hij het op gemunt had, had hij echter begrepen, den grooten weg te moeten vermijden, en langs de moeielijk begaanbare Zuidzij op het dorpje te moeten aanrukken. Dat was een groote omweg; maar de kans om den zorgeloozen Feversham onver-<pb n="1065"/>hoeds te overvallen was nu ook des te grooter. En werkelijk, ware Churchill er niet bij geweest, wie weet?!</p>
<p>Daar ik een groot vijand ben van naschrijven, verwijs ik den lezer, die den beslissendenden slag van Sedgemoor in de fijne puntjes wil leeren kennen, naar Macaulay. Voor de overigen zij het volgende voldoende. - Monmouth had het bevel over de voorhoede, uit ruiterij bestaande, toevertrouwd aan Lord Grey. Toen deze, met veel moeite, tot vlak bij Zoyland was doorgedrongen, zag hij zich eensklaps gestuit door de boven vermelde wetering, wier bestaan niemand in Monmouth's leger schijnt te hebben geweten. Nauwelijks was de voorhoede tot het klaar besef van den aard dier belemmering gekomen, of een duchtige lading musketvuur van de overzijde deed een zóó vreeselijke paniek onder haar ontstaan, dat ze in allerijl vluchtte, - wat echter veel meer het gevolg schijnt geweest te zijn van de schichtigheid der paarden dan van gebrek aan moed bij Grey en de zijnen. Kort daarop kwam Monmouth met zijn voetvolk ongeveer op dezelfde plaats, waar Grey in zijn voortgang was gestuit. Bij den aanblik der diepe en vrij breede wetering was de zoogenaamde koning alles behalve op zijn gemak. Hij gaf echter bevel, om op de troepen aan de overzijde te vuren; en nu ontstond er een kruisvuur, dat, drie kwartier lang, aan weerskanten een aantal dooden en gekwetsten deed vallen. Toen kreeg Feversham of liever Churchill versterking; en de ‘boerekinkels’ begonnen te deinzen, vooral toen het zware geschut (waarvan <hi rend="spat">zij</hi> geheel verstoken waren) onder hen begon te spelen. Intusschen hadden de vluchtende ruiters hun achterhoede, die de ammunitie voerde, ontmoet, en tot een overhaasten terugtocht naar Bridgewater genoopt. Ziende, dat alles verloren was, nam Monmouth, vergezeld van Grey en nog enkele getrouwen, de vlucht. De overgeblevenen werden bij honderden krijgsgevangen gemaakt; en toen de dageraad verscheen, bedekten meer dan duizend opstandelingen de moerassige vlakte met hun lijken.</p>
<div type="section">
<head rend="h4">VIII.</head>
<p>‘Alles is verloren!’ Vol van die verpletterende gedachte, was Christoph Battiscombe Bridgewater weder binnengereden,
<pb n="1066"/>dat hij, met zoo veel anderen, ter kwader ure had verlaten. Kon hij, als eenmaal Frans I, zich troosten met de bijvoeging ‘<hi rend="spat">fors</hi> l'<hi rend="spat">honneur</hi>’? Persoonlijk, ja. Hij had al het mogelijke gedaan, om zijn vluchtend eskadron tot den terugkeer naar Zoyland te nopen; en met een klein gedeelte was hem dit gelukt. Hij was teruggekeerd, maar slechts om de treurige ervaring op te doen, dat de zijnen wel kruit en lood noodig hadden, maar geen ruiterij. Ziende, dat zijn ruiters de bestaande verwarring nog erger maakten, had hij toegegeven aan hun algemeen verlangen, door terug te keeren naar Bridgewater, ditmaal langs den tijdelijk verlaten grooten weg. Op het Kasteel, dat hem herbergde, teruggekomen, haastte hij zich, zijn trouwe merrie goed te verzorgen in den uitgestrekten stal; waarna hij een poos uitrustte in het hem toegewezen vertrek. Maar de zenuwachtige gejaagdheid, die hem bezielde, joeg hem, eenige minuten later, weer op. Hij verliet het gebouw, en was weldra in de eigenlijke stad. Daar was alles in rep en roer. Burgers en burgeressen <hi rend="spat">en profond négligé</hi>, hier en daar zelfs met zeker gepluimd hoofddeksel, - kinderen, die zich angstig tegen de volwassenen aandrongen, - van het slagveld terugkeerende soldaten, meerendeels in deerniswaardigen toestand, - dat alles, verlicht door de volle maan, wier glans reeds voor dien van den dageraad begon te verbleeken, vormde een allertreffendst, onvergetelijk schouwspel.</p>
<p>Zie! daar komt een talrijke troep, hijgend, van het slagveld! De diepste verslagenheid spreekt uit hun ontredderd voorkomen: ze brengen de tijding van Monmouth's vlucht. Ware hij <hi rend="spat">dan</hi> liever den heldendood gestorven! ‘<hi rend="spat">Sauve</hi>, <hi rend="spat">qui peut</hi>!’ - is nu de algemeene leus; maar waarheen? En slechts weinigen hebben tot verder vluchten de kracht.</p>
<p>Niet alzoo Christoph Battiscombe. Zijn besluit was genomen: hij wilde op nieuw te paard stijgen, den weg naar Taunton inslaan, en de gastvrije woning van den Puriteinschen fabrikant Brown Junior trachten te bereiken. Was hij daar eenmaal voorloopig in veiligheid, zoo wilde hij nader overleggen, wat hem te doen stond. Met snelle schreden keerde hij terug naar het Kasteel. Daar gekomen, pakte hij haastig het noodige bijeen, ging met den zadelzak naar den stal, maakte zijn merrie reisvaardig, besteeg haar, en reed
<pb n="1067"/>schier onopgemerkt weg. Weinige minuten later, had hij de stad reeds achter den rug.</p>
<p>Zoo had hij zich dan eindelijk voor goed losgemaakt van de onzalige onderneming, waar hij, uit kwalijk begrepen vaderlandsliefde, aan had deelgenomen. Al de schoone zaken, die hij zich had voorgespiegeld, waren in rook opgegaan! Hij had een veelbelovende toekomst opgeofferd, om een doel na te jagen, dat hem thans voorkwam een begoocheling te zijn geweest van den Booze! Onderstel, - Monmouth was in zijn nachtelijke overrompeling geslaagd: wat zou dan naar alle waarschijnlijkheid gebeuren? Zijn leger zou er voor het oogenblik oneindig beter aan toe zijn dan nu; maar later? Zou de aanvoerder, door dien onverwachten voorspoed verblind, niet, meer dan ooit, het oor leenen aan de verderfelijke inblazingen van Ferguson? Zou hij niet door dollen overmoed de groote meerderheid der Engelsche natie van zich vervreemden? Was, onder zulke omstandigheden, de onttroning van den Katholieken Stuart mogelijk? En, al ware die mogelijk, was het dan <hi rend="spat">toch</hi> niet oneindig beter, geduld te oefenen, totdat de gehate souverein, onder wiens juk de drie koninkrijken thans gebukt gingen, op wettige wijs door zijn oudste dochter en haar genialen echtgenoot zou zijn vervangen? Al die vragen deed hij zich; en de beantwoording vond hij geenszins twijfelachtig.</p>
<p>Intusschen was het op den eenzamen weg hoe langer hoe lichter geworden; en nu ging de zon met onvergelijkelijken luister op. De verkwikkende frischheid der lucht, de lachende schoonheid van het landschap, het jubelend gezang der pas ontwaakte vooglenschaar, - dat alles werkte, als een weldadige balsem, op de vreeselijk geschokte ziel van onzen vluchteling. 't Was hem, als hadde Gods heerlijke Natuur het er op toegelegd, om de sombere nevels in zijn binnenste weg te vagen, en hem te doen meejuichen met het koor der gevederde zangers. Het akelige verleden kwam hem voor als een benauwde droom, die, met het ontwaken, voor altijd is verdwenen. Waarom zou de zon van zijn levensheil niet kunnen herrijzen? Zou hij niet, aan gene zijde van den Oceaan, kunnen wachten op het aanbreken van een betere toekomst? Wie weet?!</p>
<p>In die betrekkelijk opgeruimde stemming, draafde hij een
<pb n="1068"/>paar uur lang onafgebroken voorwaarts. Zoo bereikte hij een dier liefelijk landelijke dorpjes, waaraan Somersetshire bij uitnemendheid rijk is. Daar hij sinds den vorigen avond niets had genuttigd, en ook zijn paard groote behoefte had om zich te restaureeren, maakte hij gretig gebruik van de gelegenheid, hem hier door een goede herberg aangeboden. De dikke hospes bracht zijn paard op stal, geleidde hem naar de gelagkamer, en zette hem de verlangde spijzen en dranken voor. Terwijl hij toetastte, bleef de man bij hem staan, en vroeg, na eenige aarzeling:</p>
<p>‘Neem me niet kwalijk, Mijnheer! maar komt u niet uit het leger van koning Monmouth?’</p>
<p>Somber zag Christoph hem aan; en zijn stem trilde, toen hij antwoordde:</p>
<p>‘Er is geen koning Monmouth meer: de Koning der koningen heeft het anders beschikt.’</p>
<p>‘Is 't mogelijk?! Is hij dood? Of wat is er gebeurd?’</p>
<p>Met betrekkelijk weinige woorden, en zoo objectief mogelijk, verhaalde Christoph hem den slag van Sedgemoor, intusschen niet verzuimende, voor den innerlijken mensch te zorgen. Wetende, dat de man een vurig Monmouthiaan was, maakte hij geen geheim van het aandeel, dat hij persoonlijk aan den strijd had genomen, en evenmin van het voorloopige doel zijner te voorziene zwerftochten. Toen hij had uitgesproken, bleef de waard een oogenblik roerloos, met gevouwen handen, zitten; waarna hij uitbarstte:</p>
<p>‘God beware ons arme land! Israël is overgeleverd aan de Philistijnen! Of neen! nog erger. Jeffreys zal op ons worden losgelaten; en Jeffreys is erger als duizend Philistijnen. Wat een macht van ongerechtigheid moet ons land niet verpesten, als de Heere God Zijn toorn zoo allervreeselijkst op ons laat rusten!’</p>
<p>‘Ik vrees, dat Monmouth en zijn slechte raadgevers hun val hoofdzakelijk door eigen schuld hebben bewerkt. Maar ik heb geen tijd om daar verder over te spreken. Churchill's dragonders komen misschien vandaag nog dezen weg op; en dus moet ik maken, dat ik me onder een veilig dak berg. Wees dus zoo goed, me te zeggen, wat ik u schuldig ben.’</p>
<p>‘Niets, mijnheer! Evenmin van u, als van de overige martelaars der goede zaak, wil ik een enkelen <hi rend="spat">farthing</hi>
<pb n="1069"/>[¼ stuiver] aannemen. 't Is het eenige, wat ik voor die ongelukkigen doen kan. U en uw lotgenooten zult uw geld best voor wat anders kunnen gebruiken.’</p>
<p>‘Maar, mijn brave man, kan je dat verantwoorden voor je gezin?’</p>
<p>‘Mijn vrouw denkt er precies eender over als ik; en mijn kinderen wonen ver van hier, en hebben ruim het noodige. Dus, mijnheer, met gesloten beurs afgerekend! en daar is 't mee uit. Wil ik u maar eens voorgaan naar stal?’</p>
<p>Een innige handdruk van Battiscombe was dien eenvoudigen menschenvriend een ruimere belooning dan de meest weidsche dankbetuiging met <hi rend="spat">woorden</hi> zou geweest zijn. Zou men het gelooven?! Nog vóór het einde van dien zomer, heeft men dien edelen dorpswaard, ‘als hebbende geheuld met de landverraders’, aan den ingang van zijn dorp, opgehangen en gevierendeeld!</p>
<p>Christoph reed weg. ‘Een martelaar der goede zaak!’ <hi rend="spat">Zoo</hi> had die man hem genoemd! Was hij dit werkelijk? Was de zaak, waarvoor hij zoo veel had opgeofferd, dien schoonen naam waardig? Hij geloofde het niet. Een martelaar! Ja! Men kon martelaar worden zijner overtuiging, al bleek die ten slotte een ijdele waan te zijn geweest; maar dan - ja! al werd het martelaarschap verlicht door de reinheid van het geweten, toch zou het een martelaarschap zijn zonder geestdrift, - toch zou het den stralenkrans missen, die het hoofd omgaf van de slachtoffers der Inquisitie. Kunnen we het in hem wraken, dat hij een vurig gebed ten Hemel zond, om genadiglijk voor zulk een martelaarschap te worden behoed?!</p>
<p>Bij den gloed in zijn binnenste voegde zich meer en meer een uiterlijke gloed, - die van de brandende Julizon; zoodat hij, ook om <hi rend="spat">die</hi> reden, innig dankbaar was, toen hij, kort na den middag, bezweet en bestoven, in Taunton vóór het logement afstapte, dat hem vroeger had geherbergd. Daar zei hij, dat het nog onzeker was, of hij er zelf zijn intrek zou nemen, maar dat hij er inmiddels zijn paard wenschte verzorgd te zien. Zoodra hij zich van dit laatste overtuigd had, ging hij met snelle schreden naar de woning van den heer Brown. Daar werd hij weer in de kamer gelaten, die met de prent uit Bunyan's <hi rend="spat">Pelgrimstocht</hi> prijkte; en na een paar minuten wachtens, voelde hij den krachtigen hand-<pb n="1070"/>druk van den waardigen fabrikant. Zoodra beiden hadden plaats genomen, vroeg Christoph, haastig en gejaagd:</p>
<p>‘Is de slag bij Zoyland u al bekend?’</p>
<p>‘Ik weet niets van een veldslag. Volgens mijn laatste berichten, was Monmouth te Bridgewater.’</p>
<p>Toen Christoph het noodige had verhaald, riep de ander, met van aandoening bevende stem:</p>
<p>‘Mijn voorgevoel heeft me dus niet bedrogen! Dat voorgevoel zei me, dat de Heer te Zijner tijd den Paapschen dwingeland met Zijn vlammend zwaard zal treffen, maar dat een lichtzinnige Gallio, als Monmouth, daartoe onmogelijk het uitverkoren werktuig kon zijn. Wee ons! In stroomen bloeds zal de gekroonde wreedaard zijn wraakdorst lesschen, tenzij hem dat door het Opperwezen mocht worden belet. Heere God! ontferm u onzer!’</p>
<p>Met gevouwen handen, zagen beiden opwaarts. ‘Amen!’ klonk het plotseling uit een hoek der kamer; en het bleek, dat de vrome echtgenoote van den fabrikant, wier nieuwsgierigheid in het aangrenzend vertrek was gaande gemaakt, ongemerkt was binnengekomen. Alle drie begaven zich nu naar het vroeger vermelde prieel, waar Christoph een geruimen tijd schier uitsluitend het woord voerde. Toen hij ook zijn persoonlijke omstandigheden uitvoerig had blootgelegd, zei de gastheer:</p>
<p>‘Hartelijk dank, waarde heer Battiscombe, voor uw allerbelangrijkste meedeelingen! Van <hi rend="spat">mijn</hi> kant zal ik even oprecht met u te werk gaan; en daarom zeg ik u zonder omwegen: Taunton is geen veilig verblijf voor u. Gelukkig kan ik u iets beters aan de hand doen; en dat is het huis van mijn vader, die zeer afgelegen in het gebergte tusschen hier en Axminster woont, en u met open armen zal ontvangen. Ook is het voor uw veiligheid noodig, dat u van paard en wapenrusting afstand doet. Wilt u me dat een en ander voor zestig guinjes verkoopen?’</p>
<p>Diep getroffen, drukte Christoph hem de hand, eer hij antwoordde:</p>
<p>‘In gewone omstandigheden, zou ik zoo veel geld niet van u willen aannemen; maar nood breekt wetten. Monmouth heeft nooit een enkelen <hi rend="spat">farthing</hi> soldij uitbetaald; en ik heb het altijd versmaad, me te verrijken met buit. Geen
<pb n="1071"/>wonder dus, dat mijn beurs erg plat is; en daarom zal ik een dankbaar gebruik maken van uw aanbod.’</p>
<p>Mistress Brown, die tot dusver een stilzwijgend toehoorster was geweest, viel nu in:</p>
<p>‘Weet je <hi rend="spat">wat</hi>, Brown?! Je moest mijnheer Battiscombe een oud pak van je geven en die oude pruik van oom. Als hij zoo toegetakeld is, zal niemand hem herkennen.’</p>
<p>‘Goed verzonnen, Mary! Mijnheer Battiscombe! u ziet toch geen bezwaar in die vermomming?’</p>
<p>‘Integendeel hoop ik vurig, dat uw onverdiende goedheid me later in staat zal stellen om u mijn diep gevoelde dankbaarheid te toonen.’</p>
<p>‘Dat zullen we nu maar daarlaten, en liever denken aan de eischen van het oogenblik. Tot van avond blijft u onze gast; en als de maan begint te schijnen, begint uw pelgrimage naar het Zuidoosten.’</p>
<p>&nbsp;</p>
<p>Reeds had zich de zon schijnbaar een aantal decimeters boven den gezichteinder verheven; en nog sliep hij. Geen wonder, na zoo veel inspanning van lichaam en geest! Ook was de nacht reeds ver gevorderd geweest, eer hij was begonnen met slapen. Zijn bed was zoo primitief mogelijk: een zandkuil in een dicht boschje, bezijden den weg naar Axminster, aan den opgang van het gebergte. En dorst hij dat zoo maar doen, met zooveel geld op zak? Ja, lezer! want vooreerst kon hij midden in den nacht nergens onder dak komen; ten tweede had Mistress Brown bijna al de guinjes kunstig in voeringen als anderszins geborgen; en ten derde was het Zuidwesten van Engeland in die dagen een der veiligste streken van Europa. Een uurtje verder op zij af, woonde Brown Senior, volgens de nauwkeurige beschrijving, aan Christoph door Brown Junior gegeven. Daar kon hij zich toch <hi rend="spat">ook</hi> niet vóór dag en dauw aanmelden! En zoo had hij zich dan te slapen gelegd in den zandkuil, aan den opgang van het lage gebergte, dat het uiterste Zuiden van Somersetshire bedekt.</p>
<p>Het luidruchtige tjilpen van een vogel, vlak boven zijn hoofd, deed hem eindelijk ontwaken. Onmiddellijk vóór den slag van Sedgemoor, had hij, evenals het gros van Monmouth's troepen, een kortstondigen slaap genoten; maar wat had hij
<pb n="1072"/>na dien tijd al niet ondervonden! Zijn loome leden lagen daar zóó welbehaaglijk uitgestrekt, dat hij in het eerste oogenblik den onzichtbaren zanger verwenschte. Maar toen hij tot het helder besef van zijn hachelijke omstandigheden was teruggekeerd, en toen hij zag, dat het niet meer zoo heel vroeg kon zijn, toen schaamde hij zich over zijn verwensching, en stond op. Weldra had hij zich georiënteerd; en een oogenblik later, wandelde hij met vlugge schreden langs een slingerend bergpad, dat soms moeielijk was te onderkennen. Het duurde lang, eer hij een menschelijk wezen ontmoette. Eindelijk zag hij een daglooner aankomen; en hij haastte zich, den man aan te klampen, en naar de woning van den ouden heer Brown te vragen.</p>
<p>‘Wel, heerschap!’ - was het antwoord - ‘ga je meneer Brown al zoo vroeg opzoeken? Ik denk, dat hij nu aan zijn ontbijt zal zitten. Ik zal je den naasten weg wijzen. Kom maar mee!’</p>
<p>Ze gingen samen een hoogte op; en weldra hield de daglooner halt, en strekte den rechterarm uit.</p>
<p>‘Kijk!’ - riep hij - ‘dat witte huisje, dat daar tusschen de boomen door komt kijken: dat is het buitenplaatsje van meneer Brown. Hoû dat maar aldoor in 't oog: dan kan je niet missen. Nu, heerschap! ik moet een anderen kant op. Goeje reis!’</p>
<p>De man had gelijk: zonder moeite bereikte Christoph spoedig <hi rend="spat">Berg en Dal</hi>, het kleine en eenzame, maar heerlijk gelegen landhuis, waar hij zijn meedoogenlooze vervolgers hoopte te ontschuilen.</p>
</div>
<div type="section">
<head rend="h4">IX.</head>
<p>De uitgestrekte tuin, die de kleine villa omringde, werd door een lage heining van houten tralies van den domeingrond daarbuiten afgescheiden. In die heining waren een groot toegangshek en een paar kleine dito's uitgespaard. Het groote kwam uit op een smallen particulieren rijweg, die, na vrij wat slingeringen, op den weg van Taunton naar Axminster uitkwam. Vóór een der kleine kwam Christoph Battiscombe te land. Het stond open; zoodat hij zonder weifeling den tuin binnentrad. Een paar minuten lang, had hij
<pb n="1073"/>zich in dien lusthof vermeid, toen hij, bij het omslaan van een hoek, iemand zag, die druk bezig was met het opbinden van bloemen. Naderende voetstappen hoorende, zag die persoon om zich; en nu herkende Christoph den grijzen heer des huizes. De herkenning was niet wederkeerig: de vluchteling zag er ook zoo geheel anders uit, in zijn ouderwetsch en afgedragen kostuum! Toen ze vlak vóór elkander stonden, sprak Christoph, weemoedig glimlachend:</p>
<p>‘U herkent me niet, mijnheer Brown! Deze brief hier zal u gauw op de hoogte brengen.’</p>
<p>En hij overhandigde den grijsaard een brief van zijn zoon, den fabrikant. Haastig las de oude man de weinige regels door; waarop hij den brenger met warmte de hand drukte, en hem met innige belangstelling opnam. Toen sprak hij, met bevende stem:</p>
<p>‘Mijn zoon laat het meeste over aan uw mondelinge aanvulling; maar ik zie toch uit zijn schrijven, dat het met den opstand gedaan is, en dat uw leven groot gevaar loopt. God zij gedankt, dat mijn afgelegen kluis u voortaan, menschelijker wijs gesproken, veiligheid zal verschaffen! Ik brand van verlangen om het gebeurde in bijzonderheden van u te hooren; maar de vleeschelijke mensch heeft <hi rend="spat">ook</hi> zijn eischen; en daarom verzoek ik u, onmiddellijk met me naar binnen te gaan, en duchtig eer te bewijzen aan de spijs en drank, die mijn huishoudster u zal voorzetten.’</p>
<p>Daar had Christoph wel ooren naar; en ze gingen, haastig en zwijgend, naar de ‘kluis’. Daar gekomen, namen ze plaats in een recht gezellige kamer, met een ruim en prachtig uitzicht, dat den naam van het landhuis ten volle rechtvaardigde. De koffie was op; maar de stemmige weduwe, die het huishouden bestuurde, stelde den onverwachten gast schadeloos met heerlijk bier, dat, met eigengebakken brood, eieren en koude keuken, een gansch niet verwerpelijk ontbijt opleverde, waar onze zwerveling ten volle recht aan liet wedervaren. Zoodra de overblijfselen van een en ander waren weggeruimd, ging Christoph aan 't vertellen; en hij had waarlijk niet te klagen over gebrek aan belangstelling bij zijn toehoorder, wiens vragen en opmerkingen van treffende geestverwantschap met zijn zoon getuigden. Nog vóór het middagmaal, had Battiscombe, onder geleide van den vriendelij-<pb n="1074"/>ken grijsaard, alles bezichtigd en bewonderd, wat er op <hi rend="spat">Berg en Dal</hi> te bezichtigen en bewonderen viel; en de liefelijke rust, die op dit uitgelezen plekje heerschte, deed hem hoe langer hoe meer den veelbewogen tijd vergeten, die dezen schoonen dag was voorafgegaan.</p>
<p>&nbsp;</p>
<p>Verscheiden dagen zijn verloopen; en nog altijd is onze held de gast van den gewezen fabrikant, thans heereboer, Brown. In dien tijd heeft hij, tot groote voldoening van den gastheer, belangrijke vorderingen gemaakt in land- en tuinbouw; en meer en meer begint hij zich in zijn schuilplaats thuis te gevoelen.</p>
<p>Op zekeren avond vinden we hem naast den ouden heer op een bank zitten, waar men een gedeelte van den reeds vermelden smallen rijweg kan overzien. Ze schijnen ietwat ongeduldig, naar de blikken te oordeelen, die ze nu en dan op den rijweg slaan. De zaak is, dat ze ieder oogenblik Jack terugverwachten, die met den wagen naar het bijna drie uur verwijderde Axminster is gegaan, om het een en ander te koopen, en bovenal om nieuws op te doen. Jack is een vertrouwd persoon, die op <hi rend="spat">Berg en Dal</hi> de functiën van koetsier en stalknecht met die van tuinman vereenigt. Plotseling roept Christoph:</p>
<p>‘Ik hoor een verwijderd gerammel. Daar zal onze man zijn.’</p>
<p>Brown spitste de ooren, en meende nu ook, een wagen te hooren naderen. Ze hadden zich niet bedrogen: weldra zagen ze het meer stevige dan sierlijke voertuig naderen, dat den weg tusschen het eenzame landhuis en het aanzienlijke vlek reeds zoo menig maal had afgelegd. Toen de reeds bejaarde factotum voorbijreed, nam hij voor de zoo dicht mogelijk genaderde heeren den punthoed af; waarop hij hun vragende blikken met een droevig hoofdschudden beantwoordde. In angstige verwachting, keerden ze naar het huis terug; en weldra zat Jack bij hen in de kamer. Toen de man zich behoorlijk had gerestaureerd, wist hij geen betere inleiding voor zijn verslag te vinden dan een paar diepe zuchten. Toen sprak hij:</p>
<p>‘'t Is om van te beven, meneer Brown, zooals die Belialskinderen, als brieschende leeuwen, rondgaan, en tegen d'r vijanden te werk gaan! Waren het dieven en moordenaars
<pb n="1075"/>geweest, die met Monmouth waren meegetrokken, ze hadden ze niet erger kunnen behandelen. De haren rijzen een christenmensch te berge, als hij dat hoort! Lang voordat de dag van de groote bataille voorbij was, hingen de krijgsgevangenen bij honderden aan galgen, in den omtrek van Bridgewater.<note n="1)" place="foot">De man overdrijft een beetje; maar het getal standrechtelijke executiën was toch zeer aanzienlijk.</note> Enkelen lieten ze daar in kettingen vergaan; maar de meesten hebben ze laten vierendeelen door werklui, die ze wisten dat met de martelaars bevriend waren. En onderwijl luiden de klokken, alsof er een vroolijk feest werd gevierd; en de soldaten van Feversham, en vooral Feversham zelf, gingen zich te buiten aan slempen en allerlei losbandigheid. 't Schijnt, dat al die gruwelen tegen den zin van Churchill zijn aangericht; maar wat vermag een enkele rechtvaardige onder een legio van ongerechtigen?!’</p>
<p>‘Niets!’ - viel Brown in - ‘tenzij de Heer een wonder doe geschieden; maar ik vrees, dat Monmouth het er niet naar gemaakt heeft, om een bovennatuurlijke tusschenkomst te verdienen.’</p>
<p>‘Dat geloof ik ook, meneer Brown; maar als 't geen murmereeren was tegen Jehova, zou ik haast zeggen, dat het toch Godgeklaagd is, dat zoo veel arme drommels het nu moeten misgelden. Maar al zie ik, met mijn bekrompen verstand, de billijkheid daar niet van in, ik twijfel toch niet, of wat de Heer doet, is welgedaan.’</p>
<p>‘Wees daar maar zeker van, Jack! en ga nu maar gerust voort met je verslag.’</p>
<p>‘Feversham en Churchill zijn al heel gauw naar Londen gegaan, waar de paapsche Stuart ze allerliefst moet hebben ontvangen, vooral Feversham, die den <hi rend="spat">Kousenband</hi> kreeg. In zijn plaats kwam kolonel Kirke, die het commando al voorloopig had overgenomen. Die Kirke is nog veel erger dan Feversham. 't Is een losbandige woestaard, zonder God of gebod. Nadat hij in Bridgewater vreeselijk had op zijn poot gespeeld, is hij eergisteren in Taunton aangekomen, met een paar karren, vol geblesseerden, die als vee werden behandeld, en een legio andere gevangenen, die, twee aan twee aan mekaar gebonden, moesten marcheeren. Toen ze 's avonds
<pb n="1076"/>in Taunton binnenkwamen, namen de voornaamste officiers d'r intrek in 't <hi rend="spat">Witte Hert</hi>. Daar hielden ze gisteren een groote slemppartij; en bij iedere toost werd een gevangene van Sedgemoor opgehangen aan de stutpaal van het uithangbord. Als dan die martelaars, in de laatste stuiptrekkingen, met d'r beenen spartelden, liet Kirke een roffel slaan. Hij zou ze muziek geven bij d'r dans, zei dat gedrocht.’<note n="1)" place="foot">Al deze bijzonderheden zijn historisch, - zelfs de naam der herberg.</note></p>
<p>Hier hield de brave tuinman op, en drukte de sidderende handen tegen de oogen. Een wijle heerschte er een somber stilzwijgen in dit vriendelijke vertrek. Toen vroeg Christoph, met onvaste stem, of de kondschapper ook iets omtrent Monmouth's persoon had vernomen. Met een diepen zucht, gaf de man ten antwoord:</p>
<p>‘<hi rend="spat">Die</hi> zal het eind van Juli wel niet beleven! Toen hij van het slagveld wegvluchtte, moet hij eerst niet recht hebben geweten, waar hij heen zou gaan. Maar 't schijnt, dat hij toch al gauw zijn besluit heeft genomen: ten minste hij en een stuk of wat officiers, die hij bij zich had, moeten dag en nacht hebben doorgereden, in de richting van het Zuidoosten. Zoo raakten ze, dwars door Wiltshire, in het Noordoosten van Dorset, - dat wil zeggen met d'r drieën; want de rest had zich verspreid. Zoodra ze in Dorsetshire waren aangekomen, viel Mylord Grey, die een eind vooruitgeloopen was, den vijand in handen. Ik zei vooruitg<hi rend="spat">eloopen</hi>; want ik heb vergeten, te zeggen, dat ze al eerder te voet hadden moeten gaan, omdat ze d'r paarden zoo vreeselijk hadden afgebeuld, dat de stomme dieren er bij neervielen. Als schaapherder verkleed, vluchtte Monmouth verder, in de richting van het Zuiden van Hampshire<note n="2)" place="foot">Daar wilde hij zich in de wildernissen van New Forest schuil houden, totdat hij zich ergens zou kunnen inschepen naar het vasteland.</note>, met een Duitsch of Hollandsch officier, waarvan me de naam ontschoten is.’</p>
<p>‘Buijse?’ - vroeg Christoph.</p>
<p>‘Precies. Op den tweeden dag na den dag van Sedgemoor, zag Monmouth voor het laatst als vrij man de zon opgaan. Op de hei, aan de grens van Hampshire, had hij zich verscholen in een heel groot stuk bouwland, tusschen kreupelhout ingesloten. Daar werd hij omsingeld door Sir William
<pb n="1077"/>Portman, met eenige honderden <hi rend="spat">militia</hi>-<hi rend="spat">men</hi>. Eerst vonden ze den Duitscher, die, een paar uur te voren, van Monmouth was afgegaan. Later op den dag, merkten ze, dat er in een greppel een uitgemergeld menschenfiguur zat, met holle oogen, en een woesten, grijzen baard. Dat was Monmouth. Hij beefde over al zijn leden. In zijn zak vond Sir William onder anderen het Sint-Joris-beeldje, dat bij de <hi rend="spat">Kousenband</hi>-<hi rend="spat">orde</hi> hoort, en een hoop rauwe erwten, waarmee hij zijn razenden honger wou stillen: die had hij in zijn schuilhoek maar voor 't plukken. Wat er van den Duitscher geworden is, weet ik niet; maar Monmouth hebben ze naar Ringwood gebracht, aan den grooten weg naar Londen, waar ook Mylord Grey gevangen zat. Daar is hij twee dagen gebleven; en toen hebben ze allebei de gevangenen in een rijtuig gezet, en, met een heel legertje tot geleide, naar Londen gebracht. Dat ze zoo lang in Ringwood zijn gebleven, was alleen, omdat de troepen eerst uit Londen moesten komen. Wat er daar verder met die twee gebeurd is, kan ik u niet zeggen; maar <hi rend="spat">wel</hi> heb ik gehoord, dat Mylord Grey zich heel cordaat hield, en Monmouth net omgekeerd.’</p>
<p>Nogmaals heerschte er een plechtige stilte, totdat Brown die afbrak met de woorden:</p>
<p>‘En heb je anders niets van belang gehoord?’</p>
<p>Jack bedacht zich een oogenblik. Toen sprak hij:</p>
<p>‘Niets anders als dat op het herbergen der <hi rend="spat">landverraders</hi>, zooals ze de vrienden van Monmouth noemen, de doodstraf is gesteld.’</p>
<p>‘'t Is wel, Jack! Je wordt bedankt voor je meedeelingen.’</p>
<p>Jack maakte zijn compliment, en ging heen. Aanvankelijk zaten gastheer en gast zwijgend daar, - Brown, nu eens het hoofd schuddend, dan weer de oogen hemelwaarts richtende, - Christoph, met gebalde, krampachtig gebogen vuist, en somber op den vloer starende. Eindelijk barstte de jonkman los. Stampvoetend, riep hij:</p>
<p>‘<hi rend="spat">Nu</hi> heb ik geen berouw meer, dat ik de wapens heb aangegord tegen dien ellendigen dwingeland. Duizend dooden zou ik willen sterven, als ik ons ongelukkig vaderland eigenhandig kon verlossen van zulke monsters, als Jacobus, Jeffreys en Kirke.’</p>
<p>Brown was opgestaan, en lei nu, met vaderlijke liefde-<pb n="1078"/>rijkheid, de rechterhand op den schouder des vervolgden. Toen sprak hij:</p>
<p>‘Spreek zoo niet, mijn jonge vriend! De Heer zal die booze mannen gewisselijk weten te straffen; maar Hij zal dat doen te <hi rend="spat">Zijner</hi> tijd. Wanneer tot die straf reeds <hi rend="spat">nu</hi> daarboven was besloten, geloof me, de Heer zou Zijn zegen aan Monmouth's onderneming niet hebben onttrokken. “Mij” - zegt Hij - “is de wraak.” Ons past het, ons deemoedig aan Zijn heiligen wil te onderwerpen.’</p>
<p>Zwijgend, maar met diep gevoel, drukte de toegesprokene de hand van zijn weldoener; en kort daarna zaten beiden, aan het eenvoudige avondmaal. Ze aten, en ze dronken, maar tegen wil en dank, - de een, om een goed voorbeeld te geven, de ander, om den grijsaard genoegen te doen. Vroeger dan gewoonlijk, begaven beiden zich ter ruste. Op zijn kamertje gekomen, ontstak Christoph een waskaars, en zat een wijle, met gekruiste armen, vóór zich uit te staren. Plotseling stoof hij op: zijn besluit was genomen. Hij haalde papier en schrijfgereedschap te voorschijn, zette zich weer neder, en schreef den volgenden brief:
<q rend="bq">‘Hooggeachte heer Brown, mijn onvergetelijke weldoener!
<lb/>
Nu ik weet, welk lot den menschenvrienden is toegedacht, die een gastvrij onthaal verleenen aan de vervolgden, nu laat mijn eer niet toe, dat ik langer bij u blijve. Als gij dezen brief zult lezen, zal ik reeds mijlen ver van hier zijn. Ik wil trachten een der kleine zeehavens van Devonshire te bereiken, en denk mij aanvankelijk schuil te houden in het gebergte. Vaarwel, edele grijsaard! Nooit zal ik de weldaden vergeten, die ik aan u, uw waardigen zoon en zijn echt christelijke gade heb te danken. Uit de volheid des harten, roep ik den zegen des Allerhoogsten in over u en uw gezin. Vaarwel! en als ge mijn laatste bede wilt verhooren, verbrand dan, onmiddellijk na de lezing, dezen compromitteerenden brief.
<lb/>
Christoph Battiscombe.’</q></p>
<p>Zoodra hij dezen brief had toegevouwen en verzegeld, begon hij er een tweeden. Deze luidde, als volgt:
<pb n="1079"/>
<q rend="bq">‘Lieve, beste moeder!
<lb/>
De laatste maal, dat ik u geschreven heb, was uit Frome; doch ik ben er volstrekt niet zeker van, dat de persoon, wien ik dien brief heb toevertrouwd, u dien heeft ter hand gesteld. Daarom begin ik met te herhalen, dat uw brief in ons kamp arriveerde, toen ik, met een zending belast, mij in Bristol bevond, dat me die brief een dag later te Keynsham is geworden, dat hij me onuitsprekelijk veel genoegen en troost verschafte, dat ik, een paar dagen later, ritmeester werd, en dat de zaken voor Monmouth hoe langer hoe slechter begonnen te staan, vooral sedert we een paar dagen rust hielden te Frome. Wat er sedert van ons leger geworden is, daarvan heeft de Faam u ongetwijfeld maar al te veel geopenbaard. Ik zal dus alleen van mijn persoon spreken. Na den slag behouden in Bridgewater aangekomen, reed ik, nog vóór zonsopgang, naar Taunton, waar ik midden op den dag een hartelijk onthaal vond bij den fabrikant Brown, die mij vroeger zoo hupsch had ontvangen. Maar Taunton was op den duur geen veilig verblijf voor mij; zoodat ik mijn paard, wapens enz. verkocht, en vermomd verder trok, zoodra de nacht was gevallen. Op raad van den heer Brown, begaf ik mij naar zijn vader, een achtbaren weduwenaar, die eenzaam in 't gebergte, een paar uur benoorden Axminster, woont. Den volgenden morgen, bereikte ik het kleine landhuis, waar de oude heer mij allervriendelijkst ontving, en waar ik, na een verblijf van een dag of tien, dezen brief aan u zit te schrijven.
<lb/>
Moeder! ik zal 't u maar dadelijk zeggen: gij zult mij waarschijnlijk niet wederzien, zoolang Engeland zich nog kromt onder het juk van den Paapschen dwingeland. Dezen avond, is 't mij ter ooren gekomen, dat de doodstraf gesteld is op het herbergen van Monmouth's volgelingen; en dat die verordening ten strengste zal worden toegepast, dáárvoor zal Jeffreys wel zorgen, zoodra hij hier in 't Westen komt <hi rend="spat">assises</hi> houden, natuurlijk met onbeperkte volmacht. Nòch u, nòch den heer Brown mag ik aan dat vreeselijke gevaar blootstellen. Daarom wil ik morgen, vóór dag en dauw, heimelijk deze woning
<pb n="1080"/>verlaten. Langs afgelegen bergpaden, zal ik een der weinig bezochte zeehavens van Devonshire zien te bereiken, om mij daar, zoo mogelijk, in te schepen. Ik wensch dit ongelukkige land te verlaten, en er niet eerder terug te keeren, dan nadat er betere dagen zullen zijn aangebroken. Waarheen? Ik weet het niet. Misschien naar Vlaanderen of Holland. Als de Heer mij de genade bewijst om mij aan de klauwen mijner vijanden te ontrukken, zal ik u dit onmiddellijk zien te berichten. Mocht het daarboven anders zijn besloten, dan - wees daaromtrent volkomen gerust! - dan zal ik weten te sterven, zooals het een man betaamt, wien het bloed van Ralph Saunders in de aderen vloeit. Vreugde zult gij misschien van uw Christoph niet meer beleven, maar ten minste zeker geen schande. Als een Jeffreys mij heeft ter dood veroordeeld, zal het schavot, ook in de oogen mijner moeder, gewisselijk veel eer een plaats van verheerlijking voor mij zijn dan een schandplek.
<lb/>
En nu begeef ik mij ter ruste, om binnen weinige uren de wijde wereld in te gaan. Gelukkig ben ik ruim voorzien van kunstig in mijn kleedij verborgen guinjes, die mij in staat kunnen stellen om het vasteland te bereiken, en ook <hi rend="spat">daar</hi> vooreerst geen gebrek te lijden. God geve, dat deze brief u in handen kome! De bezorging is hoogst gevaarlijk; zoodat ik die van den heer Brown of zijn onderhoorigen niet mag vergen. Ik zal ergens in 't gebergte een armen drommel zien op te loopen, die zich, door een handgeld en het uitzicht op een ruime belooning van u, laat overhalen om den tocht naar Lyme te ondernemen. Daar de brief ook u kan compromitteeren, zal ik den brenger op 't hart drukken, dat hij zijn uiterste best doe, om hem, in geval van aanhouding of verdachte ondervraging, te vernietigen. En nu, vaarwel, lieve, beste moeder! Vernietig dezen brief ten spoedigste, en zeg aan mijn Alice, dat de band tusschen haar en mij is verbroken, en dat ze niet beter doen kan, dan een jonkman gelukkig te maken, die haar liefde meer verdient dan ik. Haar vergeten zal ik niet licht; maar - wat ik u bidden mag - zeg haar dat nooit! Vaarwel! Mocht het wederzien op deze zon-<pb n="1081"/>dige aarde ons niet zijn beschoren, des te heerlijker zal onze hereeniging zijn hierboven, waar de Rechter der rechteren, die de harten kent en de nieren proeft, mij - daar ben ik zeker van - geheel anders zal oordeelen, dan de Paapsche dwingeland en zijn verachtelijke satellieten. God zegene u! Vaarwel!
<lb/>
Uw Christoph.’</q></p>
<p>De waskaars was bijna uitgebrand, toen de briefschrijver in bed stapte. Zijn slaap was even onrustig als kort. Met het eerste morgenkrieken, stond hij op, kleedde zich haastig aan, pakte zijn weinige benoodigdheden in zijn ransel, omhing zich daarmee, en sloop op de teenen de trap af. Hij luisterde, met ingehouden adem: alles was stil. Zoo zacht mogelijk, ging hij naar de huisdeur, en ontsloot die. Toen hij die even onhoorbaar weer achter zich had dicht gemaakt, versnelde hij zijn schreden, sloeg, zoo spoedig mogelijk, een hoek om, wendde zich ijlings naar het groote toegangshek, klom er, met groote vlugheid, over heen, sprong op den particulieren rijweg, en was binnen twee minuten uit het gezicht.</p>
<p>&nbsp;</p>
<p>(<hi rend="i">Slot volgt.</hi>)</p>
</div>
</div>
<div type="chapter">
<interpGrp>
<interp type="primair" value="mane004"/>
<interp type="primair" value="braa022"/>
<interp type="secundair" value="roo_005"/>
<interp type="secundair" value="foor001"/>
<interp type="secundair" value="dupa001"/>
<interp type="secundair" value="sorg001"/>
<interp type="secundair" value="send003"/>
<interp type="secundair" value="bohl001"/>
<interp type="secundair" value="beet005"/>
</interpGrp>
<pb n="1082"/>
<head rend="h3">Nieuwe uitgaven.</head>
<interpGrp>
<interp type="primair" value="18760901"/>
</interpGrp>
<head rend="h4">Robespierre. Geschiedkundige roman van Karel Wartenburg. - Kampen, Laurens van Hulst. 1876.
<lb/>
Guldens-editie. - s' Gravenhage, D.A. Thieme:
<lb/>
N<hi rend="sup">o</hi>. 100 Florence's droom. Novelle door Annie Foore.
<lb/>
N<hi rend="sup">o</hi>. 104 De oude knecht door J. Duparc Jr.
<lb/>
N<hi rend="sup">o</hi>. 106 Eerste viertal novellen van Mr. W.G.F.A. van Sorgen.
<lb/>
Uit hart en leven. Poëzie van W.C. van Senden. - Assen, de Erven D.H. van der Scheer. 1876.
<lb/>
Dante Alighieri. De goddelijke komedie. Vertaald door Mr. Joan Bohl. Eerste lied. De Hel. - Haarlem - W.C. de Graaff. 1876.
<lb/>
Stichtelijke uren door Nicolaas Beets. Dl. I-VIII. Amsterdam, Höveker &amp; Zoon. 1873-1876.</head>
<p>Van Robespierre op Nicolaas Beets te komen, schijnt vrij wel onmogelijk, indien men den afstand meet, die, zoowel in leeftijd als in geestesrichting, den somberen held der revolutie scheidt van den goedhartigen prediker. Toch kan de overgang een geleidelijke zijn, wanneer wij ons, langs Thieme's Guldens-editie en van Senden 's Poëzie, door de middeleeuwen heen, een weg van den een naar den ander zoeken te banen.</p>
<p>Robespierre. Het is niet noodig, den naam voluit te schrijven. Ieder kent François Joseph Maximilien Isidore de Robespierre, den geduchten leider van het schrikbewind. Akelige visioenen, bloedroode tooneelen komen ons voor den geest, waar wij aan den gevreesden en vreeselijken man denken. Hij is in de schatting van velen de type van bloeddorst en geweld, haatdragend, ijverzuchtig, ijdel als slechts weinigen. Dat men onderscheid behoort te maken tusschen den dweepzieken ijveraar voor de groote denkbeelden der revolutie en
<pb n="1083"/>den hardvochtigen dwingeland uit de dagen van het schrikbewind, wordt door de meesten over het hoofd gezien.</p>
<p>Niets natuurlijker alzoo dan dat men, op den titel afgaande, zich een verkeerde voorstelling vormt van den inhoud van 's heeren Wartenburg 's historischen roman. Men verwacht de gruwelijkste tafereelen en denkt getuige te zijn van het woeden der onstuimigste hartstochten, althans aan de zijde van den held des boeks. En ja, men komt in aanraking met ziedende driften. Men riekt alreede bloed. Men komt ‘den ruiter met het roode paard’ op het spoor. Men hoort de vlammen knetteren, akelige angstkreten bij dag en bij nacht ten hemel stijgen. Woest klinkt het gehuil der ‘Grethi en Plethi’. Maar wij blijven in het voorportaal van den tempel der huiveringwekkende verwoesting.</p>
<p>Als de burgers van Arras, in Aug. 1788, een duizendvoudig ‘hoerah!’ hebben aangeheven voor den met overgroote meerderheid gekozen afgevaardigde, die hen op den rijksdag te Parijs zal vertegenwoordigen, hebben wij de laatste bladzijde van den ‘historischon roman: Robespierre’ opgeslagen. Karel Wartenburg vertelt ons: ‘de geschiedenis van den advocaat van Arras is hiermee ten einde. Zijn later leven en werken als volksvertegenwoordiger en hoofd van het schrikbewind, dit alles behoort tot de geschiedenis der Fransche revolutie en ligt, evenals zijn bloedig einde, klaar en duidelijk voor aller oogen.’</p>
<p>Wij mogen naar huis gaan, dankbaar voor den eerbied, dien de auteur waarschijnlijk voor de gevoeligheid onzer zenuwen heeft, òf teleurgesteld bij de ontdekking dat de romanschrijver een diep stilzwijgen bewaart over het belangwekkendste gedeelte van Robespierre 's leven. Noch juichen, noch klagen kan baten. De auteur beweert dat hij van ons af is en trekt zich terug uit den kring zijner lezers,....laat ons hopen: om te eeniger tijd andermaal voor ons op te treden met een even smakelijke vrucht zijner verbeelding en geschiedkundige studiën.</p>
<p>Het stuk levensgeschiedenis van den beruchten Robespierre, waaraan Karel Wartenburg zijn krachten wijdde, is onderhoudend beschreven. Voor zoover ik zien kan, is de ‘advocaat van Arras’ op lofwaardige wijze in de lijst van zijn tijd gezet. Wij leeren het platte land van Frankrijk, den
<pb n="1084"/>adel en den boerenstand kennen, zooals die waren aan den vooravond van de revolutie. Wij ontvangen bij vernieuwing een diepen indruk van het afgrijselijke bederf, waardoor het hof en in het algemeen de aristocratie waren aangetast, van de heerschzucht der grooten en den beklagenswaardigen staat van armoede en vernedering, waarin de zoogenaamde derde stand verkeerde. Wij gevoelen hoe onhoudbaar de oude toestanden waren geworden en beseffen bij voorbaat, hoe veel van de gruwelen der omwenteling zijn bijkans volledige verklaring - ik zeg niet: verschooning - vindt in het alles behalve rooskleurig verleden.</p>
<p>Het is de schuld niet van den auteur, dat zoo menig tafereel, door hem geschetst, ons pijnlijk aandoet. Evenmin mogen wij er hem een verwijt van maken dat Robespierre, ook als advocaat van Arras, niet onvoorwaardelijk aanspraak maken kan op onze sympathie. Misschien - het komt mij zelfs waarschijnlijk voor - was het niet noodig en met de waarheid in strijd, den dweper met de bevrijding van het volk, reeds in deze periode zich te laten bezig houden met het denkbeeld van den schrik, als machtig en eenig afdoend wapen ter bereiking van de gestelde idealen. Maar al ontnemen wij dezen trek aan het geteekende beeld, dan blijft daarin toch noch te veel over wat van ijdelheid, hardheid, dweperij en heerschzucht getuigt, dan dat wij dezen Robespierre in al zijn doen en laten, spreken en denken, kunnen bewonderen en liefhebben. Trouwens, de geschiedenis is onverbiddelijk. Wie een geschiedkundigen roman schrijft, moet zich tevreden stellen met het meer of minder edel karakter, al naar het valt, van den held, tot wien hij zich dermate getrokken gevoelde, dat hij het wilde ondernemen, zijn beeltenis te schilderen. Dat de ware grootheid van den advocaat onder deze behandeling zou hebben geleden, zal zeker niemand beweren. Integendeel, het licht dat van den den pleitbezorger der gerechtigheid afstraalt, is bijzonder geschikt om ons, meer dan gewoonlijk, verzoenend te stemmen tegenover den volksvertegenwoordiger en dwingeland Robespierre, den bloeddorstigen chef van het beruchte driemanschap, dat feitelijk een tijd lang de ziel was van het schrikbewind.</p>
<p>Het is goed, zoowel voor de eer der menschheid, als voor onze kennis van het verleden, dat wij mannen als Robes-<pb n="1085"/>pierre niet uitsluitend van hun meest afschuwwekkende zijde leeren kennen, vooral wanneer de aanvulling van het onvoltooide beeld met zoo groote objectiviteit geschiedt, als blijkbaar tot het ideaal van Karel Wartenburg behoort. Deze auteur moge al eenige verschoonbare liefde hebben voor den hoofdpersoon van zijn verhaal, hij laat ons genoeg zien van de schaduwzijden in diens karakter om de beschuldiging te ontgaan, dat de muze der verdichting leelijke parten heeft gespeeld aan haar met de historie gehuwde zuster.</p>
<p>Mocht een herdruk van het onderhoudende boek noodig worden bevonden, dan geef ik den geachten schrijver in overweging te bedenken, dat de meeste lezers van historische romans in Nederland geen latijn verstaan. De aardigheden van den bediende, die in hetzelfde geval verkeerde, hoewel hij zich het tegendeel inbeeldde, vallen mitsdien voor het groote publiek bijkans zonder uitzondering in het water. Daarbij komt, dat ze veel te talrijk zijn en lang niet allen op den titel van geestig aanspraak kunnen maken, weshalve ze goeddeels kunnen worden geschrapt. De heer Karel Wartenburg voert de pen te goed, om zijn kracht te zoeken in de exploitatie van een talent, dat hij blijkbaar niet, dan wel slechts in zeer geringe mate, bezit.</p>
<p>Voor het oog hinderlijk en tot recht verstand van den zin is ook niet noodig - behoort althans niet ieder oogenblik een levensbehoefte te zijn - het veelvuldig cursief laten drukken van woorden, waarop bij het lezen de nadruk dient te vallen.</p>
<p>Is Wartenburg's Robespierre een lezenswaardig geschrift, dat wij niet aarzelen een plaats aan te wijzen onder de goede, onderhoudende literatuur van den laatsten tijd, welk een verschil treft ons niettemin, als wij onmiddellijk daarop in denzelfden kring <hi rend="spat">Florence</hi>'s <hi rend="spat">droom</hi> ontmoeten. Anniə Foore doet als auteur voor geen der heeren novellisten, in wier omgeving ik haar naam hierboven toevallig noemde, onder. Zij behoeft de historie niet te raadplegen, wanneer zij een onderwerp verlangt, waardig om in haar zoet vloeienden stijl beschreven te worden. Zij beschikt over een rijke en - gelukkig dat wij het er bij mogen voegen - reine verbeelding. Haar taal is gewoonlijk ongekunsteld en boeiend door den eenvoud, waaronder men het kloppen voelt van een warm, edel hart.</p>
<pb n="1086"/>
<p>Vlekjes als het spreken van een <hi rend="spat">marmerborst</hi>, een <hi rend="spat">marmerbuste</hi>, zijn even zeldzaam als het verdwalen in de sferen van het sentimenteele bij Florence's graf, of het verzeilen op de klippen van het realisme bij de mededeeling betreffende de trouwe Estella de Lerken, dat zij een zucht van verlichting niet kon weerhouden, toen haar moeder, na veel en morrend verduurd lijden, eindelijk de oogen had gesloten. Ik reken daartoe mede de kleine slangen, die zich op het grafmonument tot een eeuwig getuigenis tegen de Stikkelaars verheffen te midden der vriendelijk lachende bloemen. Het verwondert mij, dat Deltrès niet genoeg door lijden geheiligd, noch zoo volledig den verheven geest der verheerlijkte rozenkoningin in zich had opgenomen, dat hij niet zonder eenige terughouding den mantel der liefde werpen kon over de misdaad, waarbij hij zelf toch evenmin als de ongerepte onschuld mocht poseeren. Het blijft ten slotte de vraag, wie grooter aandeel had aan den vroegtijdigen dood der diep beklagenswaardige Florence: de graaf met zijn inbeelding en terughoudendheid tegenover de beminde, en zijn onverklaarbaar volharden bij het in drift gestreken vonnis zonder onderzoek; dan wel de zoogenaamde vrienden en vriendinnen met hun lasterend gebabbel en onteerend geschrijf.</p>
<p>Het doet mij leed voor de flinke Stella, dat haar vrouwelijke schepper haar bl. 190 zoo bitter hard doet zijn tegenover de ongelukkige moeder. Het meisje is immers te goed - te fier en te edel - om ons den indruk te geven, dat zij gaarne haar moeder eens vrij ruw de waarheid zegt?</p>
<p>Ik had Twint gaarne bl. 271 wat minder kinderachtig hooren spreken en kan mij niet begrijpen dat de lage briefschrijfster, nadat haar geweten was ontwaakt en zij in eigen persoon de beleedigde om vergiffenis had gesmeekt, niet alle pogingen in het werk stelde om den verdwenen graaf op het spoor te komen. Wien het tegenwoordig niet ontbreekt aan geld en goeden wil, tracht al licht met welgegronde hoop op een goeden uitslag, een met de noorderzon vertrokken grootheid weer te vinden, indien van zijn terugkomst werkelijk veel afhangt. Maar mevrouw schijnt daaraan zelfs niet te hebben gedacht. Zonderling.</p>
<p>Zoo valt er meer op te merken en te vragen. Doch waartoe daarmede voortgegaan? <hi rend="spat">Florence</hi>'s <hi rend="spat">droom</hi> is een te
<pb n="1087"/>schoon gedachte en te goed uitgewerkte novelle om haar, door het bespreken van vele bijzonderheden, die wellicht beter ietwat anders voorgesteld waren, in de schatting van dezen en genen te verlagen. Het is een boekje waarvoor velen recht dankbaar mogen wezen. In het algemeen allen die prijs stellen op een goed geschreven, boeiende novelle, die men niet uit de hand legt zonder een tal van uitnemende indrukken te hebben ontvangen. Verder meer in het bijzonder de bewoners en bewoonsters van kleine steden, of die het leven aldaar, met al zijn voor en tegen, licht- en schaduwzijden, eenigszins van nabij wenschen te leeren kennen. Annie Foore heeft een open oog voor het in ieder opzicht kleine dat het klein steedsche pleegt aan te kleven; maar zij is evenmin blind voor het eenvoudig karakteristieke, en het inderdaad bekoorlijke dat er gewoonlijk mede gepaard gaat. Eindelijk strooit zij zijdelings een schat van nuttige wenken langs den weg, dien zij met haar lezers bewandelt, ter oplossing in gezonden zin van de nog altijd hangende vrouwen- en meisjes- ofte emancipatiekwestie.</p>
<p>Het rijke gevoelvolle boekje heeft reeds in vele kringen waardeering gevonden. De tweede druk, die voor mij ligt, zal naar ik vertrouw, wel niet de laatste zijn.</p>
<p>Dat de mede hier boven genoemde nommers 104 en 106 der bekende guldens-editie een gelijken roem deelachtig zullen worden, zou ik niet durven voorspellen. De heeren Duparc en van Sorgen mogen het mij ten goede houden, dat ik - afgezien van het hier onvoegzame <hi rend="spat">honneur aux dames</hi> - hun novellen ver beneden die van Annie Foore meen te moeten stellen. Bij hen niets van de innigheid, niets van de diepte van gevoelen en denken, waardoor <hi rend="spat">Florence</hi>'s <hi rend="spat">droom</hi> zich onderscheidt en ongemerkt aanbeveelt. De heeren houden u bezig; maar zij boeien u niet. Zij hebben talent, maar geen groot vermogen tot het scheppen van belangwekkende verhalen. In dit opzicht zijn zij elkanders evenknieën. Overigens is er ook bij hen nog wel eenig verschil op te merken. Duparc weet meer voet bij stuk te houden en bij de uitwerking de eenheid der ontworpen schets te bewaren. Hij verliest de hoofdgedachte, die hij in beeld wil brengen, de strekking der novelle niet zoo licht uit het oog, terwijl van Sorgen meer, als een goedhartig prater, voortvertelt
<pb n="1088"/>zonder zich veel te bekommeren om den totaalindruk, dien zijn lezers van de ontvangen mededeelingen en schetsen zullen medenemen. In geestesrichting staan de heeren ook niet op volkomen hetzelfde standpunt. Duparc droomt naar het schijnt van een kerk der toekomst, en een heerschappij der humaniteit, waarbij geen plaats meer zal zijn voor eenig ‘verschil tusschen Christen en Jood, tusschen Katholiek en Protestant’, en waarbij men tot het bewustzijn zal gekomen zijn, ‘dat wij, menschen, allen broeders zijn, tot een en hetzelfde doel geroepen....tot ontwikkeling en veredeling van het menschdom.’ Het blijkt intusschen niet duidelijk in hoever deze humaniteit nog iets anders zal zijn dan wat wij als de nieuwere opvatting van het Christendom, als godsdienst in het leven kennen, en wat kennelijk in Mr. van Sorgen een welmeenend aanhanger heeft gevonden. Laatstgenoemde komt, waar het pas heeft, er rond voor uit dat de godsdienst een heilrijke macht in het leven is en moet blijven; terwijl dit naar het oordeel van den heer Duparc minstens nog twijfelachtig schijnt.</p>
<p><hi rend="spat">De oude knecht</hi>, of de bedrieger bedrogen, gelijk wij de novelle van Duparc ook wel zouden kunnen noemen, met het oog op een der hoofdpersonen, is een tendenzstukje. Toch betwijfel ik het, of dit geschrift den beoogden afkeer van het ultramontanisme bij den onpartijdigen lezer zal kunnen voeden. De op de kaak gestelde ongerechtigheid is ten deele helaas algemeen menschelijk, zoo men wil: protestantsch en katholiek, eigen aan verklaarde vrienden en vijanden van het rijk der ‘humaniteit.’ Zij hangt in de hier geschetste vormen niet nauw genoeg samen met het wezen en vloeit niet duidelijk genoeg voort uit het karakter van het ultramontanisme om haar met reden een heillooze vrucht van dien onreinen bodem te kunnen achten. De schrijver heeft mitsdien, naar het mij voorkomt, in dit opzicht zijn doel gemist.</p>
<p>Maar misschien zal hij antwoorden, dat ik een nevendoel te veel op den voorgrond heb geplaatst en dat hij slechts plan had een aangename vertelling ten beste te geven Laat het zoo wezen. Ik zal hem den lof niet betwisten, van een onderhoudend verhaler te zijn, vooral als men de eerste 30 à 40 bladzijden achter den rug heeft. Maar ik mag het dan toch niet anders dan betreuren, dat de oude Bos de eenige persoon is in de reeks zijner helden en heldinnen, voor wien
<pb n="1089"/>wij wezenlijk sympathie kunnen gevoelen. Hoe gaarne zouden wij haar mede schenken aan den Minister van Justitie, aan Gillis, aan Valentine. Maar de oude Ravestein doet niets, waardoor hij, dien het in geen enkel opzicht aan de vereischte gaven ontbreekt, zich boven anderen weet te onderscheiden. Hebben wij in den beginne gedacht, dat we hem konden prijzen om zijn edelaardige houding tegenover den medecandidaat Wallers, later wordt ons die illusie benomen, als wij nl. hooren dat hier niet het hart had gesproken en alles de vrucht eener fijne berekening is geweest. Ook gaat het kwalijk een man te bewonderen, die, geroepen tot een der eerste betrekkingen in den staat, van niets meer vervuld is dan van het haast aanstaande einde zijner grootwaardigheid en het gewicht der eigen familieaangelegenheden.</p>
<p>Gillis kan een uitstekend officier zijn geweest; ik zal het niet tegenspreken. Doch wie is in staat den jongen man te achten, die onhandig genoeg is om het nichtje, dat hij hartstochtelijk bemint, niet van zijn liefde te spreken, maar te polsen wat haar oordeel is over de opvoeding van kinderen; en als hij daarna verneemt, dat een ander haar waarschijnlijk voor zijn oogen weg zal kapen, zich nog niet spoedt naar de beminde, maar naar zijn kamer gaat, een album opent en tegenover het portret der aangebedene een afscheidsspeech declameert?! Hoe te oordeelen over den jongen luitenant, die een hem volstrekt vreemd meisje aanstonds tot de vertrouwde zijner harts- en familiegeheimen maakt, vervolgens op haar verlieft en daags na de eerste kennismaking op het casino, haar vraagt, refuus lijdt, een vriendschapsverbond sluit en weldra huwt met het voorwerp zijner eerste liefde!</p>
<p>Nog erger is het met Valentine gesteld. Geeft zij ons eerst al geen gunstigen indruk van haar ernst in hartszaken, als ze Wallers' stijve declaratie heeft aangehoord, later vervult ze ons met diep medelijden. Maar alleen om eindelijk al onze achting te verliezen, als ze daags na den dood van haar bruigom, een brief schrijft aan den afwezigen neef, waarin zij dezen eigenlijk zoo goed als ten huwelijk vraagt, wat de slimme, zij het ook zonderlinge, vriendin van Gillis terecht aanstonds heeft begrepen.</p>
<p>Maar de oude Bos is er ook nog. Voorzeker; en zijn bezit vergoedt het gemis van zeer veel. En dan Raksa, de goede
<pb n="1090"/>oude Raksa niet te vergeten. Jammer dat het geslacht dier in allen nood getrouwen den ondergang nabij schijnt. Gelukkige Ravestein 's, die in de ééne familie nog drie exemplaren van de echte soort mochten tellen.</p>
<p>Mr. van Sorgen legt minder voorliefde voor het dienstdoend personeel aan den dag. Zijn ‘Willem Bel’ is geen type en eigenlijk niet meer dan een misschien genezen dronkaard. Trouwens niet een der personen, met wie deze novellist ons in kennis brengt, heeft veel te beteekenen. Het zijn alledaagsche menschen, meest heeren en dames van huwbaren leeftijd, omgeven door belangstellende vaders en moeders, ooms en tantes, zelfs neven en nichten, mitsgaders vrienden en vriendinnen, die allen op hun beurt hun duit in het zakje doen, waaruit straks de gelukkige of ongelukkige echtverbintenis wordt geboren. De meeste romanschrijvers en novellisten zouden deerlijk met de handen in het haar zitten, indien de jongelui van beiderlei kunne eens ophielden elkander aan te zien en de betrekkingen dier aanstaande echtelieden besloten, zich niet meer te bemoeien met hun hartsgeheimen. Maar geen lid der achtbare bende zou in dat geval wanhopender zijn, dan Mr. W.G.F.A. van Sorgen. Hij leeft van de liefde - wel te verstaan: als novellist - en wat zij aan de wereld te overleggen en te babbelen geeft. Is er geen liefde in het spel, dan moet zij voor het minst worden geveinsd, gelijk ons de treurige geschiedenis van Anna van Beevervoorde kan leeren. A propos van dit stukje wil ik vragen, of het goed gezien is, in een novelle den schijn te huldigen alsof de orthodoxie noodwendig niet dan huichelarij, hardvochtigheid en grove zelfzucht kweekt, terwijl alle niet orthodoxen - moderne christenen, vrijdenkers, ‘ongeloovigen’, verkwisters, enz. enz. - beste brave lui zijn, eigenlijk alleen omdat zij niet rechtzinnig zijn in de leer?</p>
<p>De schrijver meent het zoo kwaad niet. Daarvan houd ik mij overtuigd. Maar waarom dan niet liever een leelijk misverstand, als het genoemde, voorkomen? Daartegen konden toch geen wezenlijke bezwaren bestaan. Of zij moesten gelegen zijn in het reeds aangestipte gebrek van den auteur aan diepte. Oppervlakkig zijn de schetsjes, door en door. Zeg mij b.v. eens waarom moest de mooie Bertha, in N<hi rend="sup">o</hi> van het eerste viertal, zoo buitensporig verkwistend worden? Lag dat
<pb n="1091"/>in haar aard, dan kon zij onder geen voorwaarde gelukkig gehuwd zijn, ook niet met den aanzienlijken bezitter der snuivende vossen. De les, dat het hart gehoord moet worden en allerminst financieele en aristocratische overwegingen beslissen mogen bij het vaststellen van aanstaande huwelijken, is uitnemend, doch in casu niet gemotiveerd. Dat Bertha en Louis van Rijnsburch elkander inderdaad hartelijk lief hadden, is ons uit niets gebleken. Het rijden in de arrenslede kan toch kwalijk als bewijs van het tegendeel gelden en Bertha's ingenomenheid met den galanten voerman had zeer wel kunnen leiden tot een allerongelukkigst huwelijk om het geld. Eigenlijk ligt de schuld van al de ellende, die wij ten slotte moeten aanschouwen, aan den zoetsappigen, lakonieken Pieter van der Meer. Had aan Bertha een flinken man bezorgd, zij het ook zonder geld, maar bezield met den moed om zelfs tegenover vrouwlief en haar tranen zichzelf te zijn en te blijven, bovendien niet misdeeld aan hart in den goeden zin des woords, en er was van het tijdelijk op den rijken jonker verliefde meisje nog wel een goede huismoeder en trouwe gade gegroeid.</p>
<p>‘Maar dan had Mr. van Sorgen niet van een “te laat bedacht” kunnen spreken.’</p>
<p>Nu ja, dan had hij een anderen titel moeten kiezen, of wel hij had.....</p>
<p>Doch laat ons afzien wat had kunnen geschieden, indien vele dingen anders waren en nemen wij de novellen voor wat zij zijn: onschadelijke verhaaltjes; geen inspanning vorderende lektuur; goed voor op reis.</p>
<p>Onschadelijk, geen inspanning vorderend,....we mogen die woorden herhalen met het oog op de poëzie, waarmede de heer W.C. van Senden de letterlievende wereld heeft verrast. De uitgaaf heeft ten doel, ‘een huisgezin te baten, hetwelk door het overlijden van den man en vader een groot verlies heeft ondergaan.’ Toch wenscht de dichter niet, zijn verzen onder de vlag der philanthropie binnen te smokkelen. Mij dunkt: dat is ook niet noodig. Men kan het bundeltje koopen, doorbladeren en lezen, zonder zich te bedroeven over de groote vermetelheid eens gewaanden zangers, die in een onbewaakt oogenblik zijn liefde voor enkelen heeft willen openbaren door velen pijnlijk aan te doen.</p>
<pb n="1092"/>
<p>De heer van Senden maakt, naar de aangeboden proeven te oordeelen, een goed vers, al zal het hem wel nimmer gelukken zich een eereplaats te verwerven in de rijen onzer eerste dichters. Waarschijnlijk heeft zijn eerzucht ook nimmer zoo ver gereikt. De overtuiging wordt ten minste onomwonden uitgesproken, dat sommigen misschien van dit bundeltje verklaren zullen: ‘er zit niet veel in’, en dat dit oordeel redelijkerwijze niet ontkend kan worden.</p>
<p>Minder juist komt mij de onmiddellijk daarop volgende verklaring voor: ‘maar het zijn ook slechts tonen uit het hart en het leven gevloeid.’ <hi rend="spat">Ook slechts</hi>! Ik meende: uit hart en leven vloeiden steeds des dichters schoonste en heerlijkste tonen.</p>
<p>Intusschen weten wij nu dat wij geen te hooge eischen mogen stellen aan dit bundeltje zangen <hi rend="spat">Uit hart en leven</hi>. Toegerust met deze wetenschap zijn wij voor te groote teleurstellingen bewaard en kan ieder die een goed werk aan onbekenden wil doen om wat versjes op den koop toe te krijgen, gerust dit bescheiden boekske bestellen.</p>
<p>Naast veel wat uiterst alledaagsch, middelmatig is en waar ‘niet veel in zit’, staat meer dan een lied dat geheel of ten deele goed geslaagd mag heeten. Ik wijs b.v. op het gevoelvolle: ‘Aan een moederlooze zuigeling’, waarvan de aanhef luidt:</p>
<lg type="poem">
<l rend="; 1tab">Arme kleine! onbewust</l>
<l>Van uw droeven levensmorgen,</l>
<l>Die uw wieg bespreidt met zorgen, -</l>
<l rend="; 1tab">Ach! wat sluimert gij gerust.</l>
<l>De oogjens zijn zoo vast gesloten,</l>
<l rend="; 1tab">Of gij laagt aan moeder's borst,</l>
<l rend="; 1tab">En haar laafnis voor uw dorst</l>
<l>Weêr zoo even hadt genoten, -</l>
<l rend="; 1tab">Maar zij die ze u eenmaal gaf, -</l>
<l rend="; 1tab">Kind! uw moeder, slaapt in 't graf.</l>
</lg>
<p>Ik noem verder het helaas al te sprekend gelijkend ‘levensbeeld’ van den onderwijzer, die na een leven vol kommer en zelfverloochening, op zijn ouden dag ‘aan de armen verviel’ en stierf.....</p>
<pb n="1093"/>
<lg type="poem">
<l rend="; 1tab">Men liet hem neêr</l>
<l>In 't donker onaanzienlijk graf,</l>
<l>Dat hem voor 't laatst de wereld gaf....</l>
<l>Eenvoudig man! Gij gaaft haar meer,</l>
<l rend="; 1tab">Dan zij u bood</l>
<l>In 't leven en den dood.</l>
</lg>
<p>Ik denk aan den uitmuntenden greep uit hart en leven, waarmede de beschrijving van het ‘Dorpsleven’ wordt ingeleid:</p>
<lg type="poem">
<l>Ginds op het land zoo ruim zoo vrij,</l>
<l rend="; 1tab">In kalme rust te wonen,</l>
<l>Zich aan de groote maatschappij</l>
<l rend="; 1tab">Als vreemd te moeten toonen; -</l>
<l>Dat is niet alles voor een mensch</l>
<l>Wien nog wel menig andre wensch</l>
<l rend="; 1tab">In 't harte werd gegeven,</l>
<l>Dan om te staren op het zwerk,</l>
<l>En op de boomen om de kerk</l>
<l rend="; 1tab">En op de groene dreven.</l>
<l>Dan om 't geloei van 't reedloos vee</l>
<l rend="; 1tab">Van tijd tot tijd te hooren,</l>
<l>Dat, deelt het klacht of blijdschap meê,</l>
<l rend="; 1tab">Gedurig u komt storen.</l>
<l>Dan om te dwalen over 't veld</l>
<l>Soms eindeloos en onverzeld, -</l>
<l rend="; 1tab">Och! niemand komt u tegen,</l>
<l>En langs een ongebaanden grond</l>
<l>Vaak uren omtreks in het rond,</l>
<l rend="; 1tab">En hobbelige wegen.</l>
<l>Dan aan den open wijden haard,</l>
<l>Waar zich geheel 't gezin om schaart,</l>
<l rend="; 1tab">Te keuvlen met de boeren,</l>
<l>En over koe of schaap of paard</l>
<l>En andre schepslen van dien aard,</l>
<l rend="; 1tab">Een lang gesprek te voeren.</l>
<l>Of dof en droomrig, uur op uur,</l>
<l>Te zitten mijmren bij het vuur, -</l>
<l rend="; 1tab">Dat is niet erg begeerlijk,</l>
<l>Dat is voorwaar! geen bezigheid</l>
<pb n="1094"/>
<l>Van veel genot of nuttigheid;</l>
<l rend="; 1tab">Dat is noch grootsch noch heerlijk, -</l>
<l>Maar ik beken het eerlijk,</l>
<l rend="; 1tab">Eentoonig op den duur.</l>
</lg>
<p>Ik zou zoo nog een poosje voortgaan en daarna tot afwisseling, hoewel zeker niet tot verkwikking mijner lezers, eenige proefjes van gezwollenheid, wansmaak en onbeduidendheid kunnen aanhalen. Doch men weet het nu eenmaal en na des zangers eigen verklaring is de nadere aanwijzing overbodig: niet alles in dit bundeltje is van hetzelfde bruikbare gehalte.</p>
<p>Gaan wij dan over van den kleinen tot den grooten dichter, van den hedendaagschen evangelieprediker te Vries tot den beroemdsten Florentijn der middeleeuwen. Niet om in een vergelijking te treden tusschen beide muzenzonen. De heer van Senden zal de eerste zijn om te erkennen, dat daarvan zelfs in de verte geen sprake kan wezen. Evenmin om een uitvoerige beschouwing te leveren over Dante Alighieri, éénig dichter van <hi rend="spat">La divina Commedia</hi>. Zelfs elke kleine uitwijding over den zanger en zijn lied mag voor het oogenblik te dezer plaatse overbodig worden geacht.</p>
<p>Ik heb slechts de aandacht te vestigen op het bovengenoemde te Haarlem verschenen werk van Mr. Joan Bohl. De lezers van <hi rend="spat">De Wachter</hi> wisten, sedert Januari 1874, dat de Amsterdamsche advocaat van dien naam een groot vereerder niet alleen, maar ook een kunstvaardig en waardig vertolker van den ‘Meest Verheven Zanger’ was. Niet dan schoorvoetend heeft onze landgenoot zich, eerst in beperkten, straks in ruimeren kring, als leerling van den grooten meester doen kennen. Althans, zoo verzekert hij ons in de <hi rend="spat">Rekenschap</hi>, die hij aan het slot der <hi rend="spat">Hel</hi> aflegt, hoewel de verklaring kwalijk sluit met den diepen eerbied, dien de auteur dier Rekenschap blijkbaar koestert voor Mr. Joan Bohl, als tolk van Dante. Het mag minstens twijfelachtig heeten, wie ten slotte in de schatting van den eenvoudigen lezer van het naschrift hooger zal staan: de in dichte wierookwalmen gehulde zanger, of zijn groote bewonderaar, die in staat is het schier onmogelijk moeielijke werk der overzetting te volbrengen.</p>
<p>Laat ons hopen, dat de toegezegde ‘studiën over den Meest
<pb n="1095"/>Verheven Zanger; zijn leven en werken’ minder gezwollen van toon zullen zijn dan de nu ten gehoore gebrachte fanfares, en ook niet zoozeer als de thans - waarom niet als <hi rend="spat">Voorrede</hi>? - geschonken <hi rend="spat">Rekenschap</hi>, zich beijveren om een voetstuk te bouwen voor Mr. Joan Bohl.</p>
<p>Noch het een, noch het ander is noodig. Dante staat hoog genoeg om in kalme bewoordingen te worden gewaardeerd. Zijn jongste tolk in Nederland zal de hem toekomende hulde wel ontvangen, ook al onthoudt hij zich in dezen van medewerking. In beide opzichten kan Mr. Bohl de beste wenken ontvangen door te letten op het voorbeeld van zijn, mede door hem hooggeschatten voorganger Hacke van Mijnden. Voor het minst: indien mijn geheugen mij niet bedriegt; ik behoor niet tot de gelukkige bezitters van het kostbare pracht- en ‘reuzenwerk’ van wijlen Dr. Hacke van Mijnden.</p>
<p>In hoever Mr. Bohl van diens belangwekkenden arbeid gebruik heeft gemaakt, ben ik niet in staat te zeggen. Naar het schijnt was Hacke van Mijnden wel zijn groote voorganger, doch niet zijn voorbeeld. Hij verzekert ons ten minste, dat zijn <hi rend="spat">Hel</hi> reeds in <hi rend="spat">De Wachter</hi> verscheen, toen hij zich genoopt zag, ‘het reuzenwerk van Dr. Hacke op te slaan’. Wanneer ik dan toch van laatstgenoemde als van Bohl's voorganger spreek, bedoel ik daarmede eenvoudig dit, dat beide heeren hebben beproefd een Nederlandsche overzetting van Dante's <hi rend="spat">Komedie</hi> te geven in terzinen, terwijl naar ik meen Ten Kate wel de eerste was die hetzelfde werk ondernam ten opzichte van eenige zangen der <hi rend="spat">Hel</hi>, maar Hacke de eerste, die den zwaren arbeid eener volledige vertaling in terzinen van het te recht als goddelijk geroemde dichtstuk voltooide. Mr. Bohl gaf voorshands slechts het eerste gedeelte. Mogen het tweede en derde te zijner tijd volgen.</p>
<p>Ook hierin heeft Mr. Bohl, opzettelijk of onbewust, het voorbeeld van Dr. Hacke gevolgd, dat hij evenals deze, op elke bladzijde den oorspronkelijken tekst aan de overzetting toegevoegd en deze met ophelderende aanteekeningen heeft verrijkt.</p>
<p>Wie op zooveel overeenstemming acht geeft, zou kunnen vragen of de jongste bewerker van de <hi rend="spat">Hel</hi> dan eigenlijk niet een tamelijk overbodigen arbeid heeft verricht? Maar hij zou dan moeten vergeten, dat het prachtwerk van Dr. Hacke
<pb n="1096"/>niet in den handel is en al werd het voor allen verkrijgbaar gesteld, buiten het bereik der meesten zou moeten blijven. Die uitgaaf was te kostbaar om ooit het gemeengoed van velen te kunnen worden. Mr. Bohl heeft in dit opzicht als Dante-tolk een bescheidener voorkomen. Zijn boek is flink gedrukt en ziet er netjes uit, maar geeft geen schat van platen, noch zeldzaam zwaar papier. De stevige octavo-bundel is een dwerg, wanneer ge hem plaatst naast den zwaarlijvigen foliant. Een keurig uitgevoerd portret van Dante versiert nogtans ook Bohl's editie.</p>
<p>Er is dus reden ons over haar verschijning te verheugen. Want heeft Dr. Hacke met zijn werk allerwege grooten lof ingeoogst; de arbeid van Mr. Bohl wordt evenzeer als hoogstverdienstelijk geroemd. Wie vergelijkingen maakt, kent beurtelings den laatsten en den voorlaatsten Nederlandschen vertaler den eerepalm toe. Fouten schuilen er ook in de jongste overzetting. Dr. van Deventer heeft er reeds op gewezen in den <hi rend="spat">Spectator</hi>. Maar wie zal de aanwezigheid van enkele misgrepen in een dergelijken arbeid niet eer natuurlijk dan onvergeeflijk achten? Als het werk in zijn geheel genomen maar lofwaardig, zoo mogelijk: uitmuntend is! Dat dit van Bohl's vertolking kan worden gezegd, meen ik, zij het ook grootendeels op het oordeel van anderen afgaande, te mogen verzekeren.</p>
<p>Iets anders is het, of wij vrijmoedigheid hebben, een gelijke hulde te brengen aan de geleverde noten. Is alles nu voor oningewijden voldoende opgehelderd? Zijn de aanteekeningen zelf allen duidelijk genoeg? Ik twijfel wat het eerste en antwoord bepaald ontkennend wat het laatste betreft, al ware het alleen om het voor de meeste lezers onverstaanbare latijn. Waarom b.v. gewoonlijk bijbelplaatsen in die taal aangehaald? Toch niet omdat de Roomsch Katholieke kerk het gebruik der Vulgata voorschrijft? Het schijnt wel zoo; want niets gaat den notenschrijver meer ter harte dan de leer der ‘moederkerk’ en de reinheid van het pausdom. Dat is jammer en wekt allicht een - altijd ongegrond? - vermoeden, dat de tekst en voor het minst de verklaring tot een hier stellig onheilig doel verwrongen is. Het heeft den schijn, alsof Mr. Bohl alleen voor trouwe Katholieken heeft geschreven, voor personen die ook als zij Dante willen lezen en
<pb n="1097"/>begrijpen, geen oogenblik mogen vergeten, dat zij in de eerste plaats echte zonen ‘<hi rend="spat">der</hi> kerk’ zijn. Nog eens: dat is jammer. Want Dante behoort als middeleeuwsch geloovige aan alle christenen, als dichter aan de menschheid; en Mr. Bohl bezit de gaven om zijn ‘Meest Verheven Zanger’ zoo te vertolken en te verklaren, dat allen behouden wat hun toekomt en niemand recht heeft, meer of minder luid te mompelen van roof gepleegd, ter eere van de ‘moederkerk’, aan de grammatica, de historie of het logisch denken. Mogen de volgende deelen daarvan zonder eenig voorbehoud de bewijzen dragen.</p>
<p>Wij blijven in de wereld der klassieken, indien wij van Dante en zijn <hi rend="spat">Goddelijke komedie</hi> het oog afwenden om het te vestigen op de <hi rend="spat">Stichtelijke uren</hi> van Nicolaas Beets. Het werk en de naam van den schrijver zijn sedert jaren met roem bekend. Bij deze gelegenheid een karakteristiek van den wichtigen arbeid te geven mag volstrekt onnoodig heeten. Het is reeds bijkans dertig jaren geleden, dat de eerste aflevering van den eersten bundel der in zoo vele kringen steeds hooggewaardeerde ‘Uren’ het licht zag en tegen het einde des jaars - men schreef toen 1848 - tot een achtbaar boekdeel aangroeide, om tweemaal - met een tusschenpoos van zeven jaren - regelmatig door een drietal nieuwe bundels van gelijken inhoud te worden gevolgd. Tweemaal, in 1854 en 1861, heeft een herdruk van de eerste reeks zijn weg gevonden. Een nieuwe uitgaaf, in 1873 begonnen, zou de beide reeksen vereenigd omvatten, terwijl de gevierde auteur beloofde, een nieuw deel aan het bestaande zevental toe te voegen. Die belofte is reeds in het voorjaar van 1875 vervuld en de geheele uitgaaf, nu onlangs, met de verschijning van het zevende deel voltooid.</p>
<p>Daar ligt het achttal, in klein octaaf, net gedrukte deelen, slechts voor het oog ontsierd door een te weelderig toegepaste spatieering van enkele woorden en geheele volzinnen. Elk deel telt weinig minder dan 450 bladzijden, verkrijgbaar voor den prijs van f2.10, terwijl men het laatst geschreven, het achtste deel ook afzonderlijk, in groot 8<hi rend="sup">o</hi>, kan ontbieden voor de som van f 4.20. Al maakt de omvang van het werk ten slotte het bedrag tot een ‘heele uitgaaf’ voor wat stichtelijke lektuur, niemand zal den prijs te hoog noemen, of
<pb n="1098"/>ontkennen dat de HH. Höveker en Zoon allen lof verdienen voor de uitnemende en betrekkelijk weinig kostbare wijze, waarop zij den vrienden van Dr. Beets in staat hebben gesteld, zich een volledig exemplaar van de <hi rend="spat">Stichtelijke Uren</hi> aan te schaffen.</p>
<p>Ik sprak van de vrienden des auteurs en dacht daarbij bepaald aan geestverwanten. Want buiten hen heeft het klassieke werk slechts een zeer eigenaardig beperkte waardeering te wachten. In het christelijk huisgezin zijn de <hi rend="spat">Stichtelijke Uren</hi> voor dagelijksch gebruik uitnemend op hun plaats, maar niet zonder eenig voorbehoud. Het is noodzakelijk, dat ‘christelijk’ worde vereenzelvigd met ‘kerkelijk rechtzinnig.’ Waar het vrije Christendom zijn tenten heeft opgeslagen, zal Beets niet licht het dagboek worden. Daar zal men zich beter bevinden bij <hi rend="spat">Het Morgenlicht</hi> (Arnhem. H.W. van Marle) of bij het <hi rend="spat">Bijbelsch Dagschrift</hi> (Harlingen. J.F.V. Behrns). Daar zal men liever, indien men tot zijn stichting grootere opstellen wenscht te lezen, naar het <hi rend="spat">Godsdienstig album</hi> ('s Hertogenbosch. G.H. van der Schuyt) vragen, naar <hi rend="spat">Onze godsdienstprediking</hi> (Tiel. D. Mys) of eenig ander werk van dien aard en mede in modernen geest geschreven.</p>
<p>De <hi rend="spat">Stichtelijke Uren</hi> zijn een schat, een kostbare schat.....maar voor des schrijvers geestverwanten. Want zij prediken geen ‘christendom boven geloofsverdeeldheid.’ Zij zijn veeleer de dragers, beurtelings openbare en heimelijke pleitbezorgers eener tamelijk sterk gekleurde kerkleer. De zoogenaamde moderne orthodoxie is hier aan het woord. Niet om te polemiseeren. Dit slechts bij hoogst zeldzame uitzondering. Maar om te getuigen, in het bewustzijn harer alleen zaligmakende kracht, en elk ander geloof, elke afwijkende meening op het gebied der historische kritiek betreffende dingen, die men nu eenmaal te recht of te onrecht binnen den kring der belijdenis heeft getrokken, met den veelbeteekenenden - uit haar mond dikwerf vereerenden - titel van ongeloof te bestempelen. Dr. Beets verloochent zijn kerkelijk rechtzinnig standpunt niet, waar hij als stichtelijk redenaar optreedt en straks het gesproken woord, meer of minder gewijzigd, naar de pers zendt. Strekt dit den man van overtuiging tot eer; anderen mogen het betreuren dat een schrij-<pb n="1099"/>ver, die zulke uitnemende, in menig opzicht éénige gaven bezit om in den besten zin des woords elken godsdienstig gezinde te stichten, nagenoeg nooit een poging deed om, zonder verloochening zijner bijzondere overtuiging, ook andersdenkenden, ja zelfs ‘ongeloovigen’ in het hart te grijpen en te zegenen, op te bouwen in geloof, hoop en liefde.</p>
<p>Ze zijn er in de <hi rend="spat">Stichtelijke Uren</hi>, in de oude bundels en in den nieuwen, die in doorslag geheel op de voorafgegane gelijkt, - de schoone bladzijden, die schitterend door stijl en inhoud, allen zonder onderscheid in de reinste en rijkste vervoering brengen. Maar ze zijn voor den oningewijde zoo moeielijk te vinden. Wie heeft tijd en lust om steeds te zoeken en veel te lezen wat hem niet aangaat, wat hem niet sticht - zoo al niet ergert! - om straks slechts gedurende weinige oogenblikken, heerlijk verkwikt te worden en dan weer het verdrietige werk van zoo even te moeten beginnen?</p>
<p>Hier wijst geen hoogstbegeerlijk register den weg.</p>
<p>Ik stel mij voor dat de tijden komen - Dr. Beets zal dan niet meer onder de levenden zijn en waarschijnlijk niet één mijner tegenwoordige lezers, zoo min als de ondergeteekende - waarin de <hi rend="spat">Stichtelijke Uren</hi> van Nicolaas Beets nog altijd hoog worden geroemd, maar niet meer gelezen, om dezelfde reden, waarom nu vele christenen, die evenwel volgens Dr. Beets en de zijnen dezen naam niet mogen dragen, ze niet dan bij uitzondering ter hand nemen. Dan zal een kunstlievend man onder de godsdienstigen dier dagen de met roem overladen, doch gesloten bundels openen, het voorbijgaande van het blijvende uitmonsteren, en de fragmenten van laatstgenoemd gehalte samenbinden. Dat zal een bij uitstek geurige, een hart veredelende, het gemoed versterkende Bloemlezing zijn.</p>
<p>Ach, waarom mogen wij de verschijning van dat kostbaar geschrift niet beleven?</p>
<p>Voor het oogenblik rest ons niet anders dan, ieder voor zich, naar eigen smaak de vele paarlen op dezen uitgestrekten akker samen te lezen, ons zoo weinig mogelijk te stooten aan wat ons niet bekoort, en ons ter wille van anderen van harte te verheugen over de nieuwe volledige uitgaaf der <hi rend="spat">Stichtelijke Uren</hi>. Het was een goede gedachte, aan het
<pb n="1100"/>achtste deel een register toe te voegen, waarin naar de aangenomen volgorde der bijbelboeken alle teksten worden opgesomd, die aan het hoofd der opstellen zijn geplaatst, met aanwijzing van de deelen, waarin die opstellen voorkomen. Men kan nu gemakkelijk zien, of Beets ook iets over deze of die bijbelplaats heeft gezegd en het naslaan is lichter geworden, hoewel - de mensch is nooit tevreden - stellig velen zullen betreuren, dat wel het deel, niet de bladzijde is genoemd.</p>
<p>Zoo blijft er altijd iets te wenschen over, zelfs voor de vrienden die met den meesten eerbied en de grootste dankbaarheid een aangeboden boekwerk ter hand nemen. Het kan daarom geen verwondering wekken, dat hetzelfde geldt van een geschrift - ik aarzel of ik het een boek dan wel een tijdschrift heeten zal - waarover ik ten slotte nog een enkel woord wensch te zeggen. Ik bedoel <hi rend="spat">Los en Vast</hi>. Het werk verschijnt, gelijk bekend is, sedert 1866, te Leiden bij S.C. van Doesburgh, op onbepaalde tijden, doch zoo dat, het eerste jaar niet medegerekend, telkens vier afleveringen een deel of jaargang vormen. De redactie, aanvankelijk niet genoemd, al spoedig, naar men verzekerde, een weinig gewijzigd en nu weldra alom bij name bekend, mocht zich in een bijzondere waardeering van haren arbeid verheugen. Met leedwezen werd tegen het einde van 1874 het bericht van haar heengaan vernomen. Maar 1875 heeft getoond, dat het werk der heeren ven Gorkom en de Veer in goede handen was overgegaan. Eere aan den tegenwoordigen hoofdredacteur, den heer J<hi rend="sup">o</hi>. de Vries en de wakkere mannen, die hem als medewerkers trouw ter zijde staan. Zij hebben gezorgd voor afwisseling en een opgewekten toon, waaruit de blijmoedigheid eener vroolijk ernstige levensbeschouwing den lezer verkwikkend te gemoet stroomt. De keus der behandelde onderwerpen muntte in den regel uit door actualiteit, waarmede evenwel niet gezegd is, dat de behandeling der besproken kwesties van den dag nu ook reeds haar tijd heeft gehad. Integendeel, <hi rend="spat">Miskenning</hi> door Aart Admiraal en <hi rend="spat">De steen der wijzen</hi> door J<hi rend="sup">o</hi>. de Vries, om niet meer te noemen, zullen naar ik vrees, nog vele jaren de aandacht verdienen van wie het wel meenen met hun tijdgenooten. Bijdragen als <hi rend="spat">Op de Veluwe</hi> door
<pb n="1101"/>C. van Nievelt, <hi rend="spat">Een schilderij van den nacht</hi> door A.G. van Hamel, of <hi rend="spat">Pinkster</hi> door J<hi rend="sup">o</hi>. de Vries, kunnen voorloopig zonder datum worden herdrukt.</p>
<p>Slechts eenmaal trof mij in den jongst voltooiden jaargang openbare strijd met de bekende tradities van het werk. Het was in de vrije navolging der allerwege met reden geroemde oudejaarsavondschetsen. Niemand zal er den heer van Nievelt een verwijt van maken, dat hij <hi rend="spat">Op oudejaarsavond</hi> niet in de schaduw kan staan van zijn voorganger in het schermen met Sylvester en diens belangwekkende omgeving. Ieder heeft zijn talenten. De laatste spreker op oudejaarsavond heeft o.a. voor op den heer de Veer, dat hij met zijn rede niet maanden te laat, maar tijdig genoeg verscheen om op het rechte oogenblik gehoord te worden. Doch wat in Los en Vast niet moest geschieden, is wat van Nievelt in een onbewaakt oogenblik beproefde en aan den scherpen blik des hoofdredacteurs ontsnapte: steentjes aandragen, waarmede de straatjongens uit baldadigheid, of om de lachers onder de toeschouwers op hun zijde te krijgen, de glasruiten onzer oude godshuizen trachten in te gooien. De auteur beschikt over te veel talent, dan dat hij behoeft om te zien naar zoo goedkoope geestigheden als <hi rend="spat">Op oudejaarsavond</hi> door hem, ten koste der kerk, aan den man zijn gebracht. Nadere aanwijzing schijnt overbodig, evenals de verzekering, dat de gemaakte aanmerking allerminst haar grond vindt in liefde voor gedwongen kerkbezoek.</p>
<p>Als ware het om zijn voormalig pleegkind ten spoedigste weder in het rechte spoor te leiden, heeft Dr. G. van Gorkom den loopenden jaargang, waarvan tot heden twee afleveringen verschenen, geopend met een nabetrachting, in den ouden trant en in den ouden geest, van Hester Wene's <hi rend="spat">Oudvelders</hi>. Men weet, hoe het tot de oudste en beste tradities van ‘Los en Vast’ behoort, voor godsdienst en kerk een lans te breken, waar beider rechten opzettelijk of zijdelings waren miskend. Aart Admiraal heeft in dit opzicht voet bij stuk gehouden, terwijl hij zijn vriend Vosmaer, naar aanleiding van diens ‘derde vogels’, onder het oog brengt, dat zijn weemoed naar Hellas, het recht van bestaan niet mag betwisten aan den weemoed naar Ephrata. Hoe treffend springt dezelfde pleitbezorger van godsdienst en liefde naast hooge
<pb n="1102"/>waardeering van het ware, schoone en goede, in zijn <hi rend="spat">Wondergeloof</hi> in de bres voor een gemeenzamen, vertrouwelijken omgang met de natuur. Dat opstel is een schoone paedagogische les.</p>
<p>Wat van Hamel over Hamerling 's Aspasia schreef, is reeds voldoende besproken; zijn frissche behandeling van Pierson's levensbeschouwing, een kostelijk ‘woord op zijn pas’. ‘Voor Wandelaars’ heeft de Vries een warme hulde gebracht aan het werk van Craandijk en Schipperus, terwijl van Nievelt zich een meester betoonde in het navertellen van Lord Lytton 's ‘Fabelen’, en in een ledig half uur eenige lezenswaardige gedachten ontvouwde over ‘Mijne schaduw’. Bij zooveel licht zijn wij bereid te vergeten, dat <hi rend="spat">Aan den dijk gezet</hi> ons in hetzelfde werk ter lezing werd aangeboden. Een zonderlinge figuur, die Kees, koewachter, soldaat, korporaal, strijder in Atchin, onbruikbaar geschoten en onbruikbaar bevonden, afgedankt en andermaal koewachter, om eindelijk te sneven bij het genot van een half fleschje port! Het papier is geduldig; doch de werkelijkheid, naar het mij voorkomt, minder kneedbaar. Ik begrijp niet, hoe van Kees zoo veel, noch hoe van hem zoo weinig worden kon. Hij is mij een psychologisch raadsel, of de mislukte vrucht eener niet overrijke verbeelding. De novelle is gemaakt, niet gedicht.</p>
<p>&nbsp;</p>
<p><hi rend="spat">Zierikzee</hi>, 1 Sept. 76.</p>
<p>W.C. <hi rend="sc">van Manen</hi>.</p>
<div type="section">
<interpGrp>
<interp type="primair" value="18760700"/>
</interpGrp>
<head rend="h4">De ondergang van het tweede keizerrijk, door den majoor I.K.H. de Roo van Alderwerelt, lid van de Tweede Kamer der Staten Generaal. - Schiedam. H.A.M. Roelants. Twee deelen met kaarten en schetsen.</head>
<p>De schrijver heeft zijn werk meer voor staatslieden dan voor krijgskundigen bestemd. Hij is van meening dat geen staatsman vreemdeling mag zijn in het gedeelte der krijgswetenschap, dat de voorbereiding tot den oorlog ten doel
<pb n="1103"/>heeft. In landen waar dit niet het geval is zal in den regel het krijgswezen verwaarloosd zijn, en bestaat de mogelijkheid dat een oorlog wordt aangevangen, zonder dat het groote samengestelde werktuig hiertoe vereischt en dat we leger noemen, zoodanig in orde is, dat het tot het beoogde doel kan dienen.</p>
<p>Wanneer nu al het genoemde werk niet geschreven mocht zijn met het bepaalde doel, om ons Nederlanders in het algemeen en onzen nederlandschen staatslieden in het bijzonder voor oogen te stellen, waartoe de verwaarloozing van het krijgswezen leiden kan en noodwendig leiden moet, dan is het daartoe toch bij uitstek geschikt. De geschiedenis van den jongsten reuzenstrijd is op dat gebied rijk aan wijze lessen, en de majoor de Roo stelt ons die met groot talent voor oogen. Hij doet dat in een tijd nu het zoogenaamde militaire vraagstuk meer op den voorgrond is getreden, en nu al meer en meer het verlangen der natie blijkt om eene afdoende oplossing van dat vraagstuk te verkrijgen. Zijn werk wordt daardoor dubbel belangrijk.</p>
<p>Het uitbreken van den oorlog in den zomer van 1870 was voor Europa eene verrassing. De kandidatuur Hohenzollern, reeds het vorige jaar gesteld maar toen onmiddellijk ingetrokken, werd in het begin der maand Juli 1870 andermaal op het tapijt gebracht. Maar ook nu weder scheen de donkere onweerswolk te zullen voorbijtrekken. Men rekende daarbij echter buiten de partij in Frankrijk die den oorlog met Pruisen zocht. Ze was samengesteld uit de Bonapartisten, gesteund door eene hofpartij waarvan de Keizerin het middelpunt was. Niet zonder talent werd door de oorlogspartij gespeculeerd op de zwakheid van het ministerie Ollivier, en daarbij de bedoelde kandidatuur als hefboom gebezigd. Aanvankelijk in de minderheid, vond zij weldra steun in de publieke meening, die de eer van Frankrijk aangetast waande. Het ministerie door de omstandigheden gedreven in plaats van ze te beheerschen deed een eisch, die door Pruisen niet ingewilligd worden kon, en de oorlog werd onvermijdelijk.</p>
<p>De tusschen Frankrijk en Pruisen sedert Sadowa bestaande spanning wordt door den schrijver wel gereleveerd, maar de meening van den bekenden kolonel Stoffel, als zoude ten gevolge van die spanning het uitbreken van den oorlog slechts
<pb n="1104"/>van een toeval afhankelijk zijn geweest, zeer overdreven genoemd. Ook in Pruissen waren partijen die den oorlog zochten, maar een krachtig gouvernement in Frankrijk had ongetwijfeld op dat tijdstip den vrede nog kunnen bewaren.</p>
<p>Merkwaardig is dat gedeelte van het werk, waarin het fransche krijgswezen met het duitsche vergeleken, en het gehalte der beide legers besproken wordt.</p>
<p>Het fransche leger verkeerde sedert den oorlog met Mexico in een staat van verval en de Keizer, beducht voor het lot zijner dynastie, wachtte zich wel daarin verandering te brengen. Daar kwam de oorlog van '66 en daarmede de overtuiging dat zijn leger, ware het geroepen geworden dien oorlog mede te strijden, daartoe niet in staat zou zijn. De handen werden toen aan het werk geslagen en de maarschalk Niel aan het hoofd van het oorlogsdepartement geplaatst. De door dezen genomen maatregelen tot herstel waren goed maar onvoldoende. Ze werden daarenboven, toen bij zijn dood de maarschalk Leboeuf hem als minister verving, voor een groot gedeelte onuitgevoerd gelaten. Bij het uitbreken van den oorlog was dan ook het fransche leger, in strijd met de officieel afgelegde verklaringen, niet gereed. Het ontbrak niet zoozeer aan menschen dan wel aan geoefende soldaten. De zoo hoog noodige elementen van mobilisatie, organisatie en concentratie waren gebrekkig of werden geheel gemist.</p>
<p>Geheel anders was het hiermede gesteld in het duitsche leger. Vooreerst bracht de legerinrichting mede dat allen die onder de wapenen werden geroepen, konden worden aangemerkt als min of meer geoefende soldaten. Daarenboven was die inrichting zoodanig dat het geheele leger in een ongeloofelijk korten tijd onder de wapenen kwam, en de organisatie van die menschenmassa zonder groote inspanning kon geschieden. Dat was de vrucht van eene jaren lange en diep doordachte studie, waarvan enstige voorbereiding tot den oorlog het onderwerp was geweest.</p>
<p>Bij de vergelijking van het innerlijk gehalte der beide legers betoogt de schrijver, dat wanneer ook in dit opzicht het fransche leger bij het duitsche achterstond, dit geenszins onvoorwaardelijk mag worden toegeschreven aan de toepassing van het beginsel van algemeenen dienstplicht. Hij voert daartoe de bewijsgronden aan, die hij gedeeltelijk reeds vroeger -
<pb n="1105"/>zie vragen des tijds, Februari 1876 - uitsprak, om daaruit de gevolgtrekking te maken, dat algemeene oefenplicht in verband met een zoo klein mogelijk staand leger de basis behoort te wezen der legerinrichting.</p>
<p>Het fransche leger, samengesteld uit vrijwilligers, lotelingen en plaatsvervangers, bevatte ontegenzeggelijk zeer goede elementen. Het kader van onderofficieren werd zelfs boven dat der Duitschers geschat. De gelegenheid om ondervinding van den oorlog op te doen had den Franschen voorzeker niet ontbroken. Algiers was op dat gebied als een permanente oefenschool te beschouwen. Voorbereidende oefening voor het voeren van een geregelden oorlog werd evenwel gemist, en hierin waren de Duitschers hun weer ver vooruit.</p>
<p>Bovenal bleek de superioriteit der Duitschers bij het vergelijken der officierskorpsen. Het duitsche was uitstekend samengesteld en vooral gaven de hoogere krijgsbevelhebbers, door de wijze waarop zij hunne rangen verkregen hadden, soliden waarborg voor hunne geschiktheid. De schrijver geeft eene nauwkeurige beschrijving der inrichting van den generalen staf, waaruit in den regel die bevelhebbers voortkomen. Het gehalte van het fransche korps officieren liet te wenschen over. Daaronder werden gevonden mannen van ondervinding, maar mannen van wetenschap waren zeldzaam. Daarbij werd het opperbevel door den Keizer zelf gevoerd en bij de keuze zijner onderbevelhebbers hadden ook dynastieke belangen gegolden. Vandaar dat met voorbijgang van geschikte generaals, ook aan minder geschikten belangrijke posten waren toevertrouwd.</p>
<p>Voor Frankrijk lag het aanvankelijk te bereiken doel aan den rechter Rijnoever. Zich met alle beschikbare krachten over die rivier heen in Duitschland te werpen en de vereeniging te beletten der noord- en zuid-duitsche legers was de aangewezen weg. Werkelijk stond het fransche leger dan ook in betrekkelijk korten tijd aan de oostelijke grenzen geschaard, maar toen bleek op nieuw het gemis van ernstige voorbereiding. De voornaamste hulpmiddelen ontbraken, het oorlogswerktuig was onbruikbaar. Toen aan oprukken kon gedacht worden, was het daarvoor te laat.</p>
<p>In Pruisen had een oorlog met Frankrijk sedert jaren het onderwerp van studie uitgemaakt, meer bepaald voor den generaal von Moltke. Deze had zijne daaromtrent gevormde
<pb n="1106"/>denkbeelden neergelegd in eene sedert bekend geworden memorie. Dit belangrijke werk was de grondslag waarop bij de mobilisatie en concentratie van het duitsche leger gebouwd werd. Systematisch werd het groote oorlogswerktuig in elkaar gezet, snel maar zonder overhaasting, en op den tienden dag nadat het bevel tot mobilisatie gegeven was, waren alle legerkorpsen volkomen strijdvaardig en gereed om naar de grenzen te marcheeren. Bij de opstelling van het leger was het aannemen eener verdedigende positie op den voorgrond gesteld, en daarbij was niets verzuimd wat dienen kon om den vijand, waar en hoe hij den aanval doen zou, behoorlijk te kunnen ontvangen. Tevens maakte die opstelling het mogelijk, om wanneer de omstandigheden het zouden veroorloven, onverwijld tot krachtige offensieve handelingen over te kunnen gaan.</p>
<p>Dat onder de geschetste omstandigheden de oorlog aanving met weinig kans van slagen voor Frankrijk, lag voor de hand.</p>
<p>Terwijl men te Parijs waande dat de troepen reeds halfweg Berlijn zouden zijn, stonden zij in eene lange linie, zonder den noodigen samenhang, aan de grenzen. Aan de uitvoering van het oorspronkelijke plan kon niet meer worden gedacht, en een nieuw plan scheen bij den opperbevelhebber niet te bestaan. Toch moest, meende de Keizer, de duitsche grens worden overschreden, ten einde te voldoen aan den drang die door de volksmeening te Parijs werd uitgeoefend. Hiervan was de militaire vertooning te Saarbrücken - 2<hi rend="sup">den</hi> Augustus - het gevolg. De grens werd werkelijk overschreden en het bericht daarvan met veel ophef naar de hoofdstad geseind, maar overigens was die aanval der franschen al heel weinig belangrijk.</p>
<p>Toen het duitsche hoofdkwartier voldoende reden had om te kunnen aannemen dat de Franschen niet ernstig tot den aanval zouden overgaan, werd daar besloten de verdedigende houding te verlaten. Omtrent de wijze waarop dit zou geschieden scheen eenige weifeling te bestaan. Daar hadden althans in de eerste dagen van Augustus troepenbewegingen plaats, die aan mindere vastheid van inzichten deden denken. Van deze was o.a. het gevolg, dat de generaal von Steinmetz, bevelhebber van het eerste duitsche leger, in eene stelling werd gebracht waarin hij op den 6<hi rend="sup">den</hi> Augustus met
<pb n="1107"/>den vijand slaags raakte. Het bleek evenwel niet dat deze ontmoeting in de plannen van het groote hoofdkwartier had gelegen. Toch was ze belangrijk want ze leidde tot den veldslag van Spicheren, waarbij de fransche linkervleugel geslagen en in de richting van Metz teruggedrongen werd.</p>
<p>Op denzelfden dag behaalden de Duitschers ook op den rechtervleugel van het fransche leger onder Mac Mahon eene beslissende overwinning bij Wörth, waarna de maarschalk in de richting van Chalons en Rheims terugtrok.</p>
<p>Deze eerste nederlagen der Franschen maakten te Parijs een verpletterenden indruk. Het ministerie moest aftreden en werd vervangen door een ander waarvan de graaf van Palikao, minister van oorlog, het hoofd was. De keizer werd tevens gedrongen het opperbevel over het leger neder te leggen en hij stelde dit dan ook, althans in naam, in handen van Bazaine.</p>
<p>De drie duitsche legers rukten inmiddels op naar den Moezel. Het eerste kwam op den rechter oever dier rivier in aanraking met het terugtrekkende fransche leger van Bazaine. Uit een eenvoudig achterhoedegevecht ontwikkelde zich daar bij Borny - 14<hi rend="sup">den</hi> Augustus - een vrij hevig gevecht, waarbij de Duitschers niet bepaald overwinnaars waren, maar waardoor zij toch de terugtocht van het fransche leger naar de Maas belemmerden.</p>
<p>Terwijl nu het leger van den Kroonprins van Pruisen voortrukte tot Nancy, trok dat van prins Frederik Karel, weldra door het 1<hi rend="sup">ste</hi> leger gevolgd, zuidwaarts van Metz den Moezel over. Aan de overzijde dier rivier werden in de eerstvolgende dagen door de Duitschers beslissende uitkomsten verkregen.</p>
<p>Bij Bazaine ontbrak namelijk blijkbaar een vast plan voor zijn terugtocht naar de Maas, die om te gelukken met orde en snelheid moest worden uitgevoerd. De tegen den maarschalk ingebrachte beschuldiging, als zoude het hem met dien terugtocht geen ernst geweest zijn, komt den schrijver ongerijmd voor. Wel was het minder verklaarbaar dat Bazaine slechts van een der vele naar Verdun loopende wegen gebruik maakte, maar hij had bij zijn terugtocht te worstelen met een aantal moeielijkheden, die aan den oorspronkelijk slechten toestand van het leger moet worden geweten.</p>
<pb n="1108"/>
<p>Op zijn weg naar de Maas werd hij den 16<hi rend="sup">den</hi> Augustus bij Vionville en Mars la Tour aangevallen, en hoewel het dorp Rezonville, de sleutel der positie, dien dag in zijn bezit bleef, werd de toegang naar Verdun aan die zijde afgesneden.</p>
<p>Twee dagen later werd hij in de nieuw gekozen positie Rozerieulles - St. Privat andermaal aangevallen en na een bloedig gevecht, dat den geheelen dag duurde, teruggeworpen achter de forten die Metz omringen.</p>
<p>Daarmede was dus een gedeelte van het fransche leger geneutraliseerd, en wel was nu een groot gedeelte van het duitsche noodig om Bazaine bij Metz vast te houden, maar de overblijvende legerkorpsen waren voldoende voor de verdere operatiën. Het doel van deze moest natuurlijk zijn het opzoeken en slaan van Mac Mahon's leger, waarna de weg naar Parijs geopend zou zijn.</p>
<p>Mac Mahon had zich te Chalons inmiddels bezig gehouden met de reorganisatie van zijn leger, waartoe de noodige versterkingen waren aangewezen.</p>
<p>Van nu af deed zich nog meer dan in het eerste gedeelte van den strijd de invloed der politiek gelden.</p>
<p>Het leger van Chalons naar Parijs brengen en daar het centrum der defensie vormen, dat was het denkbeeld der raadslieden van den Keizer. Dat was meer bepaald het denkbeeld van den generaal Trochu, de man die reeds voor jaren had gewezen op den slechten toestand van het leger. Ook de Keizer werd voor dat denkbeeld gewonnen, Trochu tot gouverneur van Parijs benoemd en tot den terugkeer naar de hoofdstad besloten. De Keizerin en hare raadslieden wilden tot elken prijs den Keizer van Parijs verwijderd houden. Daartoe was het oprukken van Mac Mahon in de richting van Metz noodig, ten einde Bazaine te ontzetten. Deze mocht niet worden opgeofferd aan de belangen der dynastie, die eenig en alleen, althans men vreesde eene dergelijke beschuldiging, door den terugkeer van Mac Mahon's leger naar Parijs gebaat zou worden.</p>
<p>De Keizerin zegevierde. De marsch naar Metz werd aangevangen en voortgezet, ook nadat gebleken was dat het doel niet meer kon worden bereikt. Wel besloot Mac Mahon gedurende dien marsch meer dan eenmaal tot den terugkeer naar Parijs, maar de vandaar ontvangen bevelen bleven on-<pb n="1109"/>veranderd. De marsch werd dus telkens hervat waardoor ten slotte de terugtocht geheel onmogelijk werd gemaakt.</p>
<p>Den 30sten Augustus werd het fransche leger bij Beaumont aan de Maas overvallen en na eenige gevechten terug gedrongen tot Sedan. Aan den avond van den volgenden dag bevond het zich daar geheel ingesloten door de duitsche troepen, die in den vroegen morgen van den 1sten September ten aanval oprukten.</p>
<p>De uitslag van den strijd kon niet twijfelachtig zijn. Hardnekkig verdedigden de Franschen hunne laatste positi#x00EB;n, maar te vergeefs. Tegen den avond werd een wapenstilstand gesloten en daarop volgde den 2den September de capitulatie van Sedan. Het fransche leger was krijgsgevangen, evenals de Keizer, die de bewegingen van Mac Mahon gevolgd had en zich dus te Sedan bevond.</p>
<p>Het overschot van het fransche veldleger was alzoo vernietigd en werkelijk lag nu de weg naar Parijs voor den overwinnaar open.</p>
<p>Nadat het bericht der capitulatie van Sedan in de hoofdstad was ontvangen, deed het ministerie nog een zwakke poging om de dynastie te redden, maar dit mocht niet gelukken. Napoleon werd van den troon vervallen verklaard en het Gouvernement kwam in handen der oppositie, doch niet zonder dat zij het reeds toen aan de latere communemannen had moeten betwisten.</p>
<p>&nbsp;</p>
<p>Dat de schrijver zooals we boven zeiden zijn werk meer voor den staatsman dan voor den krijgskundige bestemde, geeft daaraan, ook voor dezen laatsten, ontegenzeggelijk eene verhoogde waarde.</p>
<p>Zijne kritiek luidt voor de Franschen bijna overal ongunstig. Dit geldt niet slechts de gebrekkige voorbereiding tot den oorlog, maar ze treft vooral ook de opperste leiding der troepen, die van den aanvang af veel te wenschen overliet. Hij doet uitkomen hoe, na de eerste nederlagen, de fransche bevelhebbers, in strijd met de traditiën van het fransche leger, den oorlog geheel verdedigend voerden. Van de kansen die zij nu en dan hadden om met goed gevolg het offensief te kunnen hernemen, werd nimmer een nuttig gebruik gemaakt.</p>
<p>'s Schrijvers kritiek is voor de Duitschers meestal gunstig,
<pb n="1110"/>maar toch, deze maakten van hun uitstekend oorlogswerktuig niet onvoorwaardelijk altijd een even doelmatig gebruik. De leiding der gevechten liet somtijds te wenschen over en ook hunne strategische bewegingen waren niet altijd even goed te verdedigen.</p>
<p>Elders heeft de majoor de Roo de meening uitgesproken dat, behalve de voorbereiding tot den oorlog in den meest uitgestrekten zin, waarin de Duitschers boven de Franschen verreweg de meerderheid hadden, toeval en geluk de groote factoren zijn geweest, waaraan zij hunne schitterende uitkomsten te danken hadden. Thans geeft hij ons door zijn belangrijk werk de gelegenheid die meening aan de geschiedenis te toetsen. -</p>
<p>&nbsp;</p>
<p>F.A. <hi rend="sc">van Braam Houckgeest</hi>.</p>
<p>&nbsp;</p>
<p><hi rend="spat">Amsterdam</hi>, Juli 1870.</p>
</div>
</div>
<div type="chapter">
<interpGrp>
<interp type="primair" value="deve004"/>
</interpGrp>
<pb n="1111"/>
<head rend="h3">Christoph Battiscombe.
<lb/>
Door Dr. L.W. van Deventer.<note n="*" place="foot">Vervolg van bladzijde 1081.</note></head>
<head rend="h4">X.</head>
<p>Sinds de dagen, toen Christoph, als kleine jongen, met zijn speelmakkertjes ravotte, had hij nog nooit zóó hard geloopen, als nu hij den bewusten particulieren weg afrende, en dat wel met het gewenschte gevolg, dat hij in ongeloofelijk korten tijd op den publieken rijweg te land kwam. Vrij wat langzamer, en schijnbaar volkomen bedaard, volgde hij dien breeden, maar slechten weg, in de richting van Axminster, totdat hij, na een kwartiertje wandelens, aan zijn rechterhand een bergpad bespeurde, dat in de richting van Honiton of Exeter scheen te voeren. Dat pad besteeg hij; en weldra was de rijweg niet meer te onderscheiden. Een geruimen tijd doorkruiste hij, met vlugge schreden, bosschen en berghellingen, grasvlakten en heiden, waar hij, evenmin als op den rijweg, een menschelijk wezen ontmoette. Eindelijk begon het vrij hard te regenen; zoodat hij naar een beschut plekje omzag. Weldra vond hij dat in een kleine zandhelling, door een paar knoestige dwergeiken overschaduwd.
<pb n="1112"/>Met welbehagen liet hij zich neder, en strekte hij de leden uit in het mulle zand. Terwijl de regen om hem heen plaste, en de dorstige aarde dien gretig inzoog, overdacht hij, kalmer en geregelder dan hem tot dusver was mogelijk geweest, wat hem aanvankelijk te doen stond.</p>
<p>Een zeehaven in Devonshire te bereiken, die niet druk bezocht werd, en toch een goede kans bood om zich te kunnen inschepen naar het vasteland, - ziedaar het vraagstuk, van welks oplossing waarschijnlijk zijn leven zou afhangen. Welke zeeplaats voldeed aan die vereischten? Hij was in de aardrijkskunde, wat Engeland 's Zuidkust betreft, volstrekt geen vreemdeling; maar goede landkaarten waren destijds lang niet algemeen verspreid; en geen der beide heeren Brown had er hem aan kunnen helpen. Wel kwamen hem een aantal namen voor den geest van zeeplaatsen tusschen Lyme en Kaap Landsend; maar de juiste ligging, de wegen daarheen, de eigenaardigheden van elke, - daar wist hij veel minder van dan hem lief was. Onder weg daaromtrent inlichtingen te vragen, zou niet alleen gevaarlijk, maar ook waarschijnlijk vruchteloos zijn. Aan wien zou hij gerustelijk zijn geheim kunnen toevertrouwen, met gegronde hoop op het bekomen der gewenschte inlichtingen? Daar kwam hem iets in de gedachte! Het stadje Honiton kon niet meer dan een kleine dagreis verwijderd zijn. Daar had hij, weinige weken geleden, den laatsten nacht, voordat hij het leger van Monmouth bereikt had, doorgebracht. Het lag zeer gunstig, aan den grooten weg van Devonshire naar Londen; en de waard van <hi rend="spat">Het wapen van Exeter</hi> mocht immers wel ondersteld worden, goed op de hoogte te zijn van de localiteiten en scheepsgelegenheden van zijn door de Natuur zoo kwistig bedeeld graafschap. Maar kon hij den man vertrouwen? En, zoo ja, was het dan toch niet hoogst gevaarlijk, zich in een zoo druk bezochte plaats te wagen? Voor zoo ver hij den eigenaar van <hi rend="spat">Het wapen van Exeter</hi> kon beoordeelen uit de ondervinding, bij zijn logeeren aldaar opgedaan, meende hij de eerste vraag bevestigend te mogen beantwoorden; en wat de tweede betreft, pleitte er veel voor de onderstelling, dat men hem veeleer op afgelegen, dan op druk bezochte plaatsen zou zoeken. ‘<hi rend="spat">Audaces fortuna
juvat</hi>’ - dacht hij; en zijn besluit was genomen.</p>
<pb n="1113"/>
<p>In betrekkelijk opgewekte stemming, zag hij om zich heen; en nu bespeurde hij, dat er iemand op zijn schuilplaats toetrad, en een oogenblik later, schijnbaar zonder hem te zien, in zijn onmiddellijke nabijheid zich in 't zand neervlijde. 't Was een grijsaard, in erger dan schamele plunje, en met een uitdrukking van diep gewortelden weemoed op de afgeleefde gelaatstrekken. Bij een beweging, die Christoph maakte, schrikte hij op, en bracht haastig de hand aan den alles behalve nieuwen punthoed.</p>
<p>‘Wel, vadertje!’ - sprak Christoph, nader schuivende, hem vriendelijk toe - ‘kom je hier <hi rend="spat">ook</hi>, om te schuilen?’</p>
<p>‘Ja, meneer, en met één, om te rusten. 't Is nog zoo 'n end, eer ik in Axminster ben. 't Is wat te zeggen, als je op j'n ouwen dag nog zoo moet sloven!’</p>
<p>‘Arme man! moet je zoo ver loopen voor je broodwinning?’</p>
<p>‘Ja, meneer. Ik woon ginder, een goed end benoorden Honiton, bij een schoonzoon van me, die 't vroeger heel goed doen kon, maar d'r, om zoo te zeggen, alles heeft doorgelapt. 'k Had het Annie nog zóó op 't hart gedrukt, dat ze zoo 'n losbol niet moest nemen! Maar wat kon ik er aan doen?! Ze was meerderjarig; en ze wou <hi rend="spat">hem</hi> en niemand anders hebben. Ze is al lang van verdriet gestorven; en d'r kinderen zijn ook al dood: gelukkig voor die arme schapen! Maar de dood, meneer, is net zoo nukkig als de fortuin. Hij laat zoo 'n afgeleefden sukkelaar, als ik ben, in leven; en hij maait de flinke gasten, die met Monmouth zijn meegegaan, bij honderden weg!’</p>
<p>‘Arme man! En stuurt je schoonzoon je zoo vroeg al naar Axminster?’</p>
<p>‘Dat niet precies; maar, om niet te verhongeren, belast ik me voor onze heele buurt met brieven en boodschappen naar de stadjes en dorpen in den omtrek.’</p>
<p>‘Kom je wel eens in Lyme?’</p>
<p>‘Een enkelen keer, maar dan ben ik ook dood af.’</p>
<p>‘Zou je, voor een goed handgeld en nog veel meer te wachten, een brief voor me willen bezorgen aan een dame in Lyme?’</p>
<p>Iets, dat naar blijdschap zweemde, flikkerde in de oogen van den ouden man, terwijl hij gretig vroeg:</p>
<pb n="1114"/>
<p>‘Zou dat samen zoo veel zijn, dat ik er een nieuwe jas voor kan koopen?’ En toen Christoph hem, meewarig glimlachend, in de oogen zag, voegde hij er, verontschuldigend, bij: ‘Ik meen een halfsleetje, - zoo een bij een uitdrager.’</p>
<p>Na een oogenblik nadenkens, klonk het antwoord:</p>
<p>‘Hoor eens, vrind! Ik wil je vertrouwen, op je eerlijke gezicht af. De bezorging van mijn brief aan die dame is een gevaarlijke historie.’</p>
<p>Knipoogend, en, op <hi rend="spat">zijn</hi> manier, schalks glimlachend, fluisterde de grijsaard:</p>
<p>‘Ja, ja! de kunst is, uw brief de jonge dame in handen te spelen, zonder dat iemand anders het merkt.’</p>
<p>Christoph's hoofd stond waarlijk niet naar lachen; maar nu kon hij zich niet weerhouden. Terwijl de oude man hem verbluft aanzag, riep hij ‘Een oogenblikje!’, en stond op. Naar alle kanten liet hij zijn arendsoogen rondweiden: nergens kon hij een menschelijk wezen ontdekken. Met een snelle beweging, nam hij opnieuw naast den ‘sukkelaar’ plaats, vatte hem bij een van zijn verweerde handen, en sprak, fluisterend, maar met hoogen ernst en veel nadruk:</p>
<p>‘Het gevaar, dat aan de bezorging van mijn brief verbonden is, heeft niets te maken met een liefdeshistorie. De zaak is, dat ik betrokken ben geweest in den opstand, en dat het je daarom aan groot gevaar kan bloot stellen, als mijn vervolgers mijn brief bij je mochten vinden. De bewuste dame is mijn moeder. Haar naam staat niet op het adres: dat is onnoodig. Je gaat in Lyme eenvoudig naar de haven; dan zal je gauw een huis vinden, dat boven al de andere uitsteekt. Daar klop je aan, en vraagt om mevrouw te spreken. Maken ze bezwaar, om je bij d'r toe te laten, dan zeg je, maar niet al te hard, dat je door d'r zoon bent gezonden. Als ze dan, in je tegenwoordigheid, mijn brief heeft gelezen, zal ze je een belooning geven, waarover je niet zal te klagen hebben. Maar zeg! heb je 't gevaar van ontdekking er voor over?’</p>
<p>‘Dat heb ik, mits ik ordentelijk voor mijn moeite zal worden betaald. 't Is waar, - pakken ze me op, dan heb ik niet veel aan geld; maar 't ergste, wat ze me doen kunnen, - die bloedhonden! - dat is, dat ze me opknoopen. Wel nu
<pb n="1115"/>dan ben ik van m'n ellendig leven verlost; en Engeland is een martelaar rijker.’</p>
<p>Met warmte, drukte Christoph den haveloozen wijsgeer de hand. Toen hij met hem had afgesproken, wat hem, als er gevaar dreigde, te doen stond, haalde hij den brief en een guinje te voorschijn, en gaf beide aan den grijzen Mercurius. In vervoering, bekeek en betastte deze het blinkende goudstuk, met sprakelooze bewondering. Eindelijk riep hij, met tranen in de oogen:</p>
<p>‘Nog meer als een Pond Sterling! In geen dertig jaar heb ik zooveel geld bijeen gehad! Er hoeft niet veel bij te komen: dan heb ik genoeg, om me vóór den winter een warm pak kleeren te koopen! Ik zal God vurig bidden, dat hij u redt uit de klauwen van uw vijanden; en als de zegen van een afgeleefden verstooteling <hi rend="spat">iets</hi> vermag, dan zullen uw moeder en u eenmaal nog gelukkige dagen met elkander beleven.’</p>
<p>‘Amen!’ - riep Christoph, geroerd; en de oude maakte zich gereed om te vertrekken. Maar zijn lastgever liet hem niet gaan, voordat hij de noodige inlichtingen had gegeven omtrent den weg naar Honiton, en hem beduid had, waar hij de naaste herberg in die richting kon vinden. Toen ging de boodschapper zijns weegs; en toen Christoph hem naoogde, zag hij hem, met blijkbare opgewektheid, op den hier flauwelijk zichtbaren toren van Axminster aanloopen.</p>
<p>&nbsp;</p>
<p>Laat in den namiddag, vinden we onzen held op den grooten weg van Exeter naar Londen, even bewesten Honiton. Kirke, de bloeddorstige bevelhebber der troepen in het Westen, had detachementen gestuurd naar Axminster, Honiton, en nog een paar naburige plaatsen, ten einde alle uit het Noorden komende, min of meer verdacht er uitziende personen aan te houden. Gelukkig was Christoph hiervan onderricht, en had hij de uit het Noorden naar Honiton voerende wegen en paden ontweken. Zoo was hij dan, een goed half uur bewesten Honiton, op den grooten weg naar Exeter uitgekomen, ten einde het bewuste logement, dat gelukkig aan den ingang van het stadje aan die zijde lag, zoo ongemerkt mogelijk, te bereiken. Toch was het nog altijd een waagstuk, het meestal druk bezochte logement op
<pb n="1116"/>klaarlichten dag te betreden, en zich aan een mogelijke ontmoeting met ‘de Lammeren’ bloot te stellen. <hi rend="spat">De Lammeren</hi> was een spotnaam van Kirke's onderhoorigen, die, als hebbende vroeger in Marocco tegen ‘den Antichrist’ gestreden, het Lam Gods, op hun vaandel afgebeeld, als onderscheidend teeken bezaten.</p>
<p>In gewone tijden was de weg van Honiton naar Exeter tamelijk levendig; maar thans was hij als uitgestorven. 't Lag dus voor de hand, dat Christoph's binnenkomen in het stadje geenszins onopgemerkt zou blijven, en dat het voorzichtig ware, liever, op goed geluk af, zij het ook langs ongebaande wegen, Zuidwaarts te gaan. Maar <hi rend="spat">quem Deus vult perdere</hi>, <hi rend="spat">prius dementat</hi>. Hij had nu eenmaal besloten, in het <hi rend="spat">Wapen van Exeter</hi> zijn intrek te nemen, en wond zich op tot de overtuiging, dat het de beste partij was, die hij kon kiezen. Er was immers waarschijnlijk niemand onder de Lammeren, die hem kende; en al ware dat, wie zou hem, in zijn vermomming, herkennen. Telegraphen, photographische en andere signalementen, politie-correspondentie, - al die zegeningen der vernuftige 19<hi rend="sup">de</hi> eeuw waren toen nog ver te zoeken; zoodat de kans op ontsapping voor vervolgden, althans in gewone omstandigheden, ongetwijfeld veel grooter was dan tegenwoordig. Christoph besloot, bij zijn voornemen te volharden; en met kloppend hart, maar met opgeheven hoofd, trad hij het open stadje binnen.</p>
<p>Terstond viel hem het kolossale uithangbord in 't oog, waar, met schelle kleuren, het wapen der goede stad Exeter op stond geschilderd. Schijnbaar volkomen onverschillig en onbeschroomd, trad hij, door de openstaande deur, in het ruime voorhuis. Evenals in de 19<hi rend="sup">de</hi> eeuw, dachten ook in de 17<hi rend="sup">de</hi> de Jannen in de hotels: ‘De kleeren maken den man’; en daar Christoph, op het eerste gezicht, met zijn verschoten opperkleeren en zijn omgehangen ransel, er volstrekt niet aristocratisch uitzag, namen gezegde functionarissen zeer weinig notitie van hem. Hij trok daarom de stoute schoenen aan, en trad de gelagkamer binnen. Haast was hij weer teruggekeerd; want - ja, waarlijk! - daar zaten aan een tafeltje twee officieren der Lammeren, in zeer achtelooze houding, bier te drinken. Schoon hem een huivering over de
<pb n="1117"/>leden voer, hield hij zich volmaakt goed, groette beleefd, en nam plaats aan een anderen uithoek der zaal, waar hij insgelijks bier bestelde. Schijnbaar zorgeloos, strekte hij de beenen uit; maar het ontging hem niet, dat de Lammerherders hem nauwkeurig opnamen. Nauwelijks was hem de gevraagde lafenis gebracht, of een dier beiden stond op, en ging regelrecht op hem aan. Niet dan met de grootste inspanning van zijn wilskracht, gelukte het hem, den schijn van onverschilligheid te bewaren. De officier bleef vóór hem staan, en sprak, eenigszins barsch:</p>
<p>‘Wilt u zoo goed zijn, mij uw naam en beroep en het doel van uw reis op te geven.’</p>
<p>Met goed nagebootste verontwaardiging, antwoordde Christoph:</p>
<p>‘Mag ik vragen, met welk recht gij daarvan opgaaf verlangt?’</p>
<p>Op beslisten, maar niet onbeleefden toon, hernam de ander:</p>
<p>‘Met het recht, dat onze lastgever, kolonel Kirke, ontleent aan een volmacht, die Z. Majesteit de Koning hem, tot volkomen demping van den opstand, heeft gegeven.’</p>
<p>‘Wel nu dan! mijn naam is John Dixon; ik ben mijnopzichter in Cornwall; en ik ben op weg naar Dorsetshire, om familie, die ik daar heb, te bezoeken.’</p>
<p>‘Hebt u papieren bij u, waaruit de waarheid van uw opgaven kan blijken?’</p>
<p>‘Niets van dien aard; want ik heb geen oogenblik gedacht aan de mogelijkheid, dat zoo iets van me zou gevergd worden.’</p>
<p>‘'t Is wel! Schrijf dan maar uw verklaring in dit notitieboekje.’</p>
<p>Hij deed, wat van hem verlangd werd, zijn gewone hand, zooveel mogelijk, veranderende. De krijgsman ging weer naar zijn kameraad; Christoph zocht en vond hartsterking in den voortreffelijken Porter, die vóór hem stond; en binnen kort verlieten de officieren, vluchtig groetend, het vertrek. Wat hij zich verlicht voelde, toen hij ze, schertsend, de straat zag opslenteren! Op zijn verzoek, kwam de eigenaar van het etablissement bij hem, en werd hij door dezen en een Jan, die zijn ransel droeg, naar een bovenkamertje geleid, waar hij den nacht zou doorbrengen. Nauwelijks had de deur van het slaapvertrekje zich weer achter zijn geleiders gesloten, of
<pb n="1118"/>hij riep den hospes terug, en verzocht, hem een oogenblikje te mogen spreken. De man kwam terug; en beiden namen plaats. Zacht, maar met nadruk, begon Christoph:</p>
<p>‘Mijnheer Watson! zie me eens goed aan! Herkent u me niet?’</p>
<p>Watson keek scherp, maar moest bekennen, dat hij zich niet herinnerde, hem ooit te voren gezien te hebben. Fluisterend hernam Christoph:</p>
<p>‘Dat komt door mijn pruik en verdere vermomming. U kent mijn familie zeer wel; en ik heb hier nog in de vorige maand gelogeerd. Ik ben het eenige kind van mevrouw Battiscombe, te Lyme.’</p>
<p>Hevig ontsteld, antwoordde Watson, met bevende stem:</p>
<p>‘O! mijnheer Battiscombe! wat hebt u gedaan! Komt u hier u zelf en mij in het ongeluk storten?! Hoe vreeselijk onvoorzichtig!’</p>
<p>‘Wat u betreft, zie ik het gevaar niet in. Onze bekendheid blijft een geheim tusschen ons beiden. Ik voor mij ben hier alleen, om u te raadplegen, gekomen. Als een wild beest vervolgd, wil ik een zeehaven in dit graafschap zien te bereiken, waar de meeste kans is op scheepsgelegenheid naar het vasteland. Maar ik ben te weinig met de Devonsche havens bekend; en daarom doe ik een beroep op uw welwillendheid.’</p>
<p>‘Hemelsche goedheid, mijnheer Battiscombe! wat vergt u van me!’</p>
<p>‘Hoe, mijnheer Watson?! U zult me die kleine liefdedienst toch niet weigeren?! U hoeft niet te vreezen, dat ik hier zal blijven logeeren: zoodra u me de verlangde inlichtingen gegeven, en een plaats voor nachtverblijf, in de richting van de zee, aangewezen hebt, zal ik uw huis verlaten. U zult toch niet zoo onchristelijk zijn.....’</p>
<p>‘Om Gods wil, mijnheer Battiscombe! spreek toch zachter! Bedenk, dat de wanden soms ooren hebben!’</p>
<p>‘Ja! de wanden hebben soms ooren!’ - liet plotseling een barsche stem zich hooren. De deur vloog open; en de twee officieren, die zoo even de straat waren opgegaan, stonden, met onheilspellende gelaatstrekken, vóór de oogen van het vreeselijk ontstelde tweetal. De waarheid van Christoph's opgaven betwijfelende, hadden ze het gebouw slechts verlaten,
<pb n="1119"/>om hem te zekerder in den val te krijgen. Door de achterdeur weder binnengekomen, hadden ze den bediende, die den ransel gedragen had, gedwongen, hun ongemerkt het vertrek van den verdachte aan te wijzen. Op hun teenen naar N<hi rend="sup">o</hi> 12 geslopen, hadden ze, met ingehouden adem, aan het sleutelgat geluisterd; en ze hadden maar al te veel gehoord!</p>
<p>‘John Dixon, <hi rend="spat">alias</hi> Christoph Battiscombe!’ - riep de oudste - ‘je bent mijn gevangene. In Axminster en hier is er al wat op je geloerd! Eindelijk hebben we je gesnapt, meneer de mijnopzichter! Je zult nu binnen kort in een heel klein mijntje gestopt worden, waar je nooit uit zal komen; maar de kuil zal een goed endje van Cornwall af worden gegraven. Je wou naar Dorsetshire, hê? We zullen je die reis heel makkelijk maken. Met een <hi rend="spat">rijtuig</hi>, man, als een groote heer, zal je gebracht worden naar Dorchester; en daar zal je gratis <hi rend="spat">logis</hi> krijgen in een heel stevig logement. In de andere week komt Mylord Jeffreys daar <hi rend="spat">assises</hi> houden; en die zal wel verder voor je zorgen. En wat <hi rend="spat">jou</hi> betreft, meneer de kastelein! zoo eentje, die de landverraders waarschuwt voor wanden met ooren, die is zelf niet veel beter. We zullen den kolonel vragen, wat er met je gedaan moet worden.’</p>
<p>Doodsbleek, trachtte Watson te spreken; maar de klanken bleven hem steken in de keel. Intusschen had de andere officier zijn kameraad iets ingefluisterd; waarop deze hernam:</p>
<p>‘Bij nader inzien, Watson, zullen we je sympathie voor dien verrader daar je kwijtschelden, maar alleen op conditie, dat je ons alles, wat we hebben willen, gratis zal leveren. Je beste wijn moet er aan gelooven, man! of anders je strot.’</p>
<p>Lachend, voegde de jongere officier er bij:</p>
<p>‘Toon ons nu maar dadelijk, dat je ons accoord aanneemt, door ons een flesch van je besten Sherry te halen, met drie glazen: we zullen je laten meedrinken, om je te laten bekomen van den schrik.’</p>
<p>‘Heel goed, Bob!’ - viel zijn kameraad in. - ‘Maar, vriend Watson, als je de flesch gaat halen, stuur dan, als de wind, iemand naar de wacht in <hi rend="spat">Hill Street</hi>; en laat die persoon daar zeggen, dat sergeant Cobweb onmiddellijk hier moet komen.’</p>
<pb n="1120"/>
<p>Watson maakte, bevend, een buiging, en waggelde de deur uit. De officier riep hem terug, om hem te gelasten, nog twee stoelen op het kamertje te laten brengen. Zoodra hij weg was, maakten de twee Lammeren zich meester van Christoph's valies, haalden er alles uit, en doorsnuffelden alles, nadat ze op de intusschen gebrachte stoelen hadden plaats genomen. En Christoph? Van zijn eersten schrik bekomen, werd hij thans geheel beheerscht door de gedachte: ‘Ik moet me goed houden.’ Met gekruiste armen zat hij strak vóór zich te staren; en zijn bewakers hadden de voldoening niet van hem iets hoegenaamd van den storm in zijn binnenste te zien openbaren. Middelerwijl was de hospes met het verlangde teruggekomen, en zat nu zijns ondanks met de twee ongenoode gasten te drinken; waarbij hij nu en dan schuwe, zijdelingsche blikken wierp op den ongelukkige, die hem bijna in den gapenden afgrond had meegesleept.</p>
<p>Eindelijk kwam sergeant Cobweb, en kreeg in last, een rijtuig met twee paarden te bezorgen, en daarin, met den gevangene en twee beproefde soldaten, plaats te nemen. Het doel van de reis was Dorchester, en meer bepaald de gevangenis van Dorsetshire. Onder weg moesten ze, werd hun gelast, in Axminster en in Bridport van paarden verwisselen. Een half uur later kwam het rijtuig voor; Christoph werden handboeien aangedaan; tusschen zijn drie geleiders werd hij naar buiten gebracht en in het rijtuig gestopt; de zweep werd over de paarden gelegd; en weldra hadden ze het nu zoo eenzame stadje achter den rug.</p>
<div type="section">
<head rend="h4">XI.</head>
<p>Het somberste en misschien ook het oudste gebouw van Dorchester was de graafschappelijke gevangenis. Dat voormalige kasteel bevond zich aan een uithoek en stond geheel vrij, op een esplanade, die door hooge muren en een kolossaal toegangshek van de eigenlijke stad was afgescheiden. In een der zeer weinige draaglijke vertrekken van dat akelige verblijf vinden we Christoph Battiscombe terug, omstreeks het midden van den dag na dien van zijn gevangenneming. Hij had den ganschen nacht doorgereden, zonder een enkel woord met zijn ruwe metgezellen te wisselen; en zoo was hij,
<pb n="1121"/>kort, vóór zonsopgang, vóór de onheilspellende poort aangekomen. De gouverneur der gevangenis, met zijn persoon en familie vrij goed bekend, was niet weinig getroffen geweest, toen hij den eenigen afstammeling van den waardigen Sheriff, dien hij zich nog zoo goed herinnerde, moest opsluiten, als erkenden deelnemer aan den opstand. Aan die toevallige omstandigheid had de beklagenswaardige jonkman een betrekkelijk goede behandeling te danken. De boeien waren hem ontnomen; en het vertrek, waarin hij werd opgesloten, was tamelijk ruim, en voorzien van een tafel, twee stoelen en een fatsoenlijk bed. Aangenaam was het echter geenszins; want het eenige venster was met ontzagwekkende ijzeren bouten beslagen, en zag uit op een sombere binnenplaats.</p>
<p>Op het oogenblik, dat we hem bespieden, heeft hij, kort te voren, zijn ontbijt, of liever een klein gedeelte er van, genuttigd; en nu zit hij vóór de tafel te lezen in het ons bekende bijbeltje, waaruit hij, met meer goeden wil dan goed gevolg, troostgronden tracht te putten. Niet dat hij een lafhartige vrees koesterde voor den dood: o neen! hij had dien reeds zoo vaak getrotseerd; en geen oogenblik was nog ooit zijn overtuiging geschokt, dat een eeuwig, zalig leven <hi rend="spat">na</hi> den dood hem verbeidde. In <hi rend="spat">dat</hi> geloof behoefde zijn bijbel hem niet te versterken; maar vruchteloos zocht hij er het bewijs in, dat het hem gewin was, <hi rend="spat">nu</hi> reeds te sterven, nu zijn vroege dood en vooral de <hi rend="spat">wijze</hi> van dien dood het hart zouden breken van zijn moeder en van zijn Alice, - neen! van haar, die eenmaal zijn Alice was. Hierbij voegden zich de folteringen van het zelfverwijt. 't Is waar, - zijn moeder had hem eer aangemoedigd dan afgeschrikt, om deel te nemen aan den opstand; maar dat zou ze immers niet hebben gedaan, ware hij te Londen gebleven, om zich te blijven wijden aan de in Engeland zoo veelomvattende studie, waaraan zijn te vroeg gestorven vader een even gewichtige als eervolle loopbaan was verschuldigd, - een loopbaan, die, zoo hij dien vader slechts ernstig en volhardend had nagestreefd, eenmaal ook de zijne had kunnen worden. 't Is waar, - een standvastig en gemoedelijk rechtsgeleerde had stof te over tot ergernis, ja tot de diepste verontwaardiging, onder een gouvernement, dat recht en wet als kinderspel bleek te beschouwen; maar ‘waarom’ - vroeg
<pb n="1122"/>hij zich zelven af - ‘had ik het voorbeeld niet kunnen volgen van zoo veel brave en wakkere mannen der balie, die rustig hun plicht blijven doen, in afwachting van de betere dagen, die met den dood van den bejaarden dwingeland voor Groot Brittanje zullen aanbreken?’ Daar zat hij nu in den kerker, met geen beter vooruitzicht dan het uiteinde van een gemeenen misdadiger; en hij had, binnen weinige jaren, de gelukkige echtgenoot kunnen zijn van een beminnelijk meisje, dat hem innig lief had; hij had een nuttig en geëerd lid der maatschappij kunnen worden, de steun zijner moeder in haar ouderdom, het hoofd van een gezin, waarin de eervolle naam zou voortleven, die <hi rend="spat">nu met</hi> hem zou te gronde gaan!</p>
<p>Een geruimen tijd, was hij in zulke gedachten verzonken geweest, toen het openen van de zware, met ijzer beslagen deur hem deed opschrikken. Er trad iemand binnen, achter wien de deur onmiddellijk werd dicht getrokken en van buiten gegrendeld. Richard Thurlow, de man, die zijn zwager had moeten worden, stond vóór hem. De anders zoo opgeruimde Sheriff reikte hem, sprakeloos en met de oogen vol tranen, de hand; en Christoph voelde die sidderen in de zijne. Toen nam hij plaats op den tweeden stoel, en sprak, met onvaste stem:</p>
<p>‘Christoph! Christoph! dat we elkander <hi rend="spat">zoo</hi> moeten weerzien!’</p>
<p>Een pijnlijke zucht ontwelde aan den overkropten boezem van den gevangene, eer hij antwoordde:</p>
<p>‘Dat had je niet kunnen denken, toen we, nog zoo kort geleden, aan tafel zoo gezellig over Monmouth zaten te redeneeren! Maar ik - huichelaar, die ik was! - ik hield me, als had ik niets anders op het oog dan een bezoek aan Dorchester en Lyme; en toch was ik gekomen, om te gaan deel nemen aan den opstand! Ik was een bedrieger, Dick! en nu heb ik loon naar werken!’</p>
<p>‘Spreek zoo niet, Christoph! Ik ken je veel te goed, om niet overtuigd te zijn, dat je ter goeder trouw hebt gehandeld. Ik ben waarlijk niet hier gekomen, om je verwijtingen te doen, al heb je ook het hart gebroken van mijn eenige zuster. Neen! Ik heb zelf schuld. Ik had niet moeten dulden, dat ze voor altijd haar lot verbond aan dat van een jonkman, met zoo geëxalteerde denkbeelden, - met staatkundige
<pb n="1123"/>beginselen, die de Thurlows ten allen tijde hebben beschouwd als ongeoorloofd en verderfelijk. Ik had moeten weten, dat iemand, die van zijn moeder bewondering voor een Cromwell heeft ingezogen, in staat is om.....Vergeef me, Christoph! Ik liet me daar meesleepen, om te zeggen, wat ik had moeten verzwijgen. Maar gesteld, dat gewapend verzet tegen een wettige regeering geoorloofd is, dan nog blijft het me een raadsel, hoe je levensvatbaarheid kon toeschrijven aan een zóó dolzinnige onderneming als die van Monmouth, in een land, waar de bevolking over 't geheel zóó afkeerig is van nieuwigheden als Engeland.’</p>
<p>‘Ook mij is dat een raadsel, Dick! Ik had de Engelschen beter moeten kennen. Ik had moeten begrijpen, dat het misschien een Willem van Oranje zou gelukt zijn, de in Engeland diep ingewortelde zucht tot behoud van het bestaande in zóó ver te overwinnen, dat de val van den Paapschen dwingeland zou gevolgd zijn; maar dat Monmouth in geen geval voor die ongeloofelijk zware taak berekend was, dat is me in de laatste weken maar al te duidelijk geworden. Weet je me ook te zeggen, wat ze in Londen met hem gedaan hebben?’</p>
<p>‘Helaas, ja. Verleden Woensdag is hij onthoofd.’</p>
<p>Een huivering voer Christoph door de leden; maar spoedig herstelde hij zich, en sprak:</p>
<p>‘Heeft hij zich dan niet om genade tot zijn oom gewend?’</p>
<p>‘Schriftelijk en in een bijeenkomst onder vier oogen heeft hij in 't stof gekropen voor den koning. Volgens hem was 't alles de schuld van verleiders, - van Ferguson, van.....’</p>
<p>‘Eer je verder gaat, - hoe is 't met dien vervloekten schelm van een Ferguson afgeloopen?’</p>
<p>‘Ontsnapt naar 't vasteland. Men zegt, dat hij den verrader heeft gespeeld, en men hem daarom heeft <hi rend="spat">laten</hi> ontsnappen.’</p>
<p>‘Haast zou ik aan de rechtvaardigheid Gods gaan twijfelen! En Wade? en Grey?’</p>
<p>‘Beiden begenadigd, - Wade, omdat men zijn bekentenissen noodig had, - Grey, omdat hij een groote som gelds had geboden voor zijn vrijlating.’</p>
<p>‘'k Had het nooit van Wade gedacht, dat hij zich daartoe zou laten gebruiken.........Maar Monmouth, zei je, schoof
<pb n="1124"/>de schuld op zijn verleiders; maar dat was natuurlijk voor zijn oom geen excuus.’</p>
<p>‘Dat zou het voor niemand zijn geweest. Monmouth was toch waarlijk geen klein kind! Als een argelooze vrouw zich door valsche trouwbeloften laat verleiden, dan neemt onze wet dat terecht aan als een rechtmatige verontschuldiging, en laat den verleider er voor boeten. Maar als iemand een prijs stelt op het hoofd van een souverein, mag dan die souverein hem begenadigen, op grond, dat een ander den schuldige daartoe heeft overgehaald?’</p>
<p>‘Je hebt gelijk, Dick! Monmouth heeft zijn verdiende loon gehad. Maar als zijn oom hem in geen geval pardon wou geven, had hij hem geen bijeenkomst moeten toestaan. Dat was, als het spelen van de kat met de muis.’</p>
<p>‘<hi rend="spat">Daar</hi> geef ik je, op <hi rend="spat">mijn</hi> beurt, gelijk in. Dat is een van de vele dingen, die me - onder ons! - in den koning volstrekt niet bevallen.’</p>
<p>‘Het is me een groote troost, je zoo te hooren spreken. Het bevestigt me in mijn geloof, dat, als de nakomelingschap den opstand van Monmouth zal veroordeelen, ze het ten minste niet doen zal uit sympathie voor Jacobus. Maar dat daargelaten! Ik bid je, - vertel me wat naders omtrent de laatste oogenblikken van den man, wien ik, ter kwader ure, heb trouw gezworen.’</p>
<p>‘Toevallig ben ik door een brief van een Londenschen vriend van me in staat gesteld om je daaromtrent beter in te lichten, dan een ander je dat waarschijnlijk zou kunnen doen. Nadat Monmouth bij een aantal hovelingen vruchteloos had aangeklopt, om genade of ten minste uitstel te krijgen, en nadat de bisschoppen van Bath en van Ely hem, om zijn verstoktheid, de Communie hadden geweigerd, verscheen eindelijk de morgen, waarop hij sterven zou. Zijn vrouw en kinderen werden bij hem gebracht, om van hem afscheid te nemen. De arme vrouw was bitter bedroefd; maar <hi rend="spat">hij</hi> moet geen enkelen traan hebben gestort. Het schavot was op de open ruimte om den Tower opgeslagen. Om tien uur werd hij daarheen gebracht; en hij beklom de trappen, met den eigenaardigen moed der wanhoop. Hij sprak de omstanders toe, om te zeggen, dat hij als lid van de Anglikaansche Kerk stierf, en dat hij zijn Henriette - dat is zijn bijzit, Lady
<pb n="1125"/>Wentworth - trouw bleef en haar zegende. De twee bisschoppen, die, op zijn verzoek, waren meegegaan, protesteerden tegen zijn woorden; maar het hielp niet. Alleen gaf hij zijn leedwezen te kennen over den jammer, dien hij gebracht had over zijn aanhangers. Toen gaf hij zijn kamerdienaar een <hi rend="spat">étui</hi> met een lok van zijn haar, om het Lady Wentworth ter hand te stellen. Eindelijk gaf hij eenige goudstukken aan den beul, om hem tot handigheid aan te sporen. Juist die aansporing schijnt den man van zijn stuk te hebben gebracht; want vijfmaal moest hij zijn bijl laten neerkomen, eer de laatste levensteekens waren uitgedoofd. Het lijk werd in een sierlijke kist gelegd, en kort daarop in de St. Pieter's Kapel van den Tower begraven.’</p>
<p>Tot in het diepste zijner ziel getroffen, zweeg Christoph een wijle, eer hij antwoordde:</p>
<p>‘En zoo zullen ze nu, binnen weinige dagen, ook met <hi rend="spat">mij</hi> doen! Alleen zal ik ten minste niet voor zenuwachtigheid van den beul hoeven te vreezen. Van mis slaan zal bij mij geen sprake zijn; want Jeffreys wil van geen andere doodstraf hooren dan de galg!’</p>
<p>Met moeite zijn ontroering verbergende, lei de Sheriff hem de hand op den schouder, en sprak met innige deelneming:</p>
<p>‘Al is het raadzaam, op het ergste verdacht te zijn, toch geef ik de hoop niet op, dat je vrij komt. De heele stad is met je begaan en de eerste lui hier zullen je voorspraak zijn. En dat <hi rend="spat">ik</hi> al het mogelijke voor je doen zal, hoef ik je niet te zeggen. In de volgende week komt Jeffreys hier; en we zullen hem onmiddellijk op het lijf vallen. Maar de eene dienst is de andere waard; en daarom verwacht ik, een uitvoerig verhaal van je laatste lotgevallen uit je mond te zullen hooren.’</p>
<p>‘Zoodra je weer eens hier komt, Dick! Vandaag is er iets, dat meer presseert. Mag ik hier een bezoek ontvangen van mijn moeder?’</p>
<p>‘Helaas, neen! Ik ben de eenige bevriende persoon, die je mag bezoeken, en dat nog alleen, omdat ik toevallig Sheriff ben. Maar wil ik je moeder schrijven? Zelf te schrijven, is aan alle gevangenen wegens hoogverraad ten strengste verboden.’</p>
<p>‘Och, beste Dick! je zou me zoo'n uitstekende dienst be-<pb n="1126"/>wijzen, als je eens naar haar toe ging, en vroeg, of ze mijn brief heeft ontvangen, uit die villa bij Axminster.’</p>
<p>Thurlow dacht even na, en antwoordde toen:</p>
<p>‘Ik weet niet zeker, of mijn bezigheden zullen toelaten, dat ik nog vandaag naar Lyme ga; maar ik zal er aan doen wat ik kan. Kan het niet mondeling, dan zal ik me schriftelijk met je moeder in gemeenschap stellen. In ieder geval zal je binnen kort van me hooren. Heb je nog iets te zeggen? Anders zal ik nu maar het schelletje gebruiken, dat ik heb meegekregen, om het sein te geven, dat mijn bezoek ten einde is.’</p>
<p>‘Zeg haar, dat ik misschien zal moeten sterven, maar dat ik die mogelijkheid of liever waarschijnlijkheid kalm onder de oogen zie, en dat ze zich in geen geval over mij zal hebben te schamen. Vaarwel, Dick! Schel maar gerust!’</p>
<p>De Sheriff schelde; en een oogenblik later, werd de deur geopend. Nog een krachtige handdruk, en de bezoeker verliet den ongelukkige, wiens aardsche loopbaan hij maar al te zeer vreesde dat, binnen een zeer kort tijdsverloop, door onverzoenlijke vijanden gewelddadig zou worden afgesneden.</p>
<p>&nbsp;</p>
<p>‘Ja, mevrouw! zijn eigen woorden heb ik u weergegeven. U kunt er duidelijk uit zien, dat, als Jeffreys onverhoopt mocht onwrikbaar zijn, uw Christoph ten minste uwer waardig zal weten te sterven.’</p>
<p>Zoo sprak, vrij laat op den avond van dien eigen dag, Sheriff Thurlow tot Christoph's moeder. Te paard naar Lyme getogen, was hij daar, een half uur geleden, aangekomen, had zich onmiddellijk bij mevrouw Battiscombe aangemeld, en had haar de treurige tijding gebracht van hetgeen er met haar eeniggeborene was voorgevallen. En daar zat ze nu, roerloos, in haar armstoel, vóór zich uit te staren, als een toonbeeld van gelaten, maar diepgevoelde smart. Ze had haar krachten overschat, toen ze hem, zij het dan ook niet onvoorwaardelijk, aanmoedigde, om handelend te gaan optreden, in het gevaarlijke worstelperk van den opstand. Ze had gemeend, een Spartaansche te zijn, of voor 't minst een Romeinsche; en ze kwam nu tot de ontdekking, dat de burgeres in haar geenszins de moeder had kunnen dooden. 't Was
<pb n="1127"/>haar nu bijna een raadsel, hoe ze haar Christoph met welgevallen, althans met blijmoedige berusting, had kunnen zien heengaan van haar zijde. Ware hij op 't veld van eer gevallen, en Monmouth, onder welken titel dan ook, aan het hoofd gekomen van een herboren Engeland, ze zou troost hebben gevonden in het verheven denkbeeld, dat haar eigen vleesch en bloed krachtig had meegewerkt, om haar vaderland te verlossen van een dwingelandij, die alles onder een staatkundig en kerkelijk dwangjuk scheen te zullen brengen. Met de gewone eenzijdigheid van haar kunne, had ze zich geen oogenblik de kans voorgesteld, dat Engeland, onder een Monmouth, evenmin groot en gelukkig zou worden, als onder den Paapschen Stuart. Voor haar was Monmouth de Jozua geweest, voor wiens bazuingeschal het Jericho der dwingelandij zou moeten vallen. En nu was hij zelf gevallen; en duizenden met hem hadden reeds de martelaarskroon verworven, of zouden zich die welhaast zien op de slapen drukken! Vergeefs had Christoph zijn jeugdig leven opgeofferd! Wat was er van de goedertierenheid van een Jeffreys te wachten?! Zou ze zich voor den goddeloozen Opperrechter vernederen, hem om genade smeeken, hem trachten om te koopen? Hoe geweldig 't haar ook tegen de borst stuitte, ze vroeg, wat Thurlow daarvan zou denken; maar het antwoord luidde, op beslissenden toon:</p>
<p>‘Dat zou de zaak eer bederven dan verbeteren. De hebzucht van Jeffreys is bijna spreekwoordelijk; maar zich te laten omkoopen door de eenige dochter van een van Cromwell's steunpilaren, - dat zou hij niet durven; en uit spijt daarover, zou hij u waarschijnlijk beleedigen, en Christoph stellig op het schavot brengen. Alleen de pogingen van mij en van de Dorchestersche aristocratie kunnen op hem eenigen indruk maken. Maar nu, mevrouw, moet ik me kwijten van het tweede gedeelte van mijn taak. Christoph wenscht te weten, of u den brief hebt ontvangen, dien hij u geschreven heeft in een villa bij Axminster.’</p>
<p>‘Ja, Thurlow! die is me gelukkig in handen gekomen. Gisteren meldde zich hier een oud man aan, die me wilde spreken. Hij zag er zóó schooierachtig uit, dat de meid hem met een aalmoes wou afschepen. Maar toen hij verklaarde, uit naam van mijn zoon te komen, kreeg hij me te spreken.
<pb n="1128"/>Hij gaf me een brief zonder adres, dien ik je zal laten lezen. Toen ik hem gelezen had, vertelde me de goede sukkel van zich zelven en van Christoph zóó aandoenlijke bijzonderheden, dat ik hem een paar guinjes gaf, maar ook voorstelde, in mijn dienst te treden. Gretig nam de arme drommel dat aan; ik liet hem behoorlijk in de kleêren steken.....’</p>
<p>‘Dat was dan zeker die aardige grijsaard, die me heeft open gedaan?’</p>
<p>‘Precies. Daarenboven heb ik den notaris een codicil bij mijn testament laten voegen, waarbij ik hem een sommetje vermaak. Mocht ik mijn Christoph verliezen, dan heb ik ten minste de voldoening, dat ik gezorgd heb voor den man, die voor hem zijn leven heeft gewaagd. Maar nu de brief zelf! Een oogenblikje!’</p>
<p>Ze ging naar een kast, opende die, haalde er de gewichtige oorkonde uit, en overhandigde die aan den Sheriff. Deze las met ingespannen aandacht; en zijn sprekende gelaatstrekken verrieden de levendigste belangstelling. Toen hij de lezing had voleindigd, sprak hij, diep getroffen:</p>
<p>‘U hebt dus geen gevolg gegeven aan zijn dringend verzoek om den brief te vernietigen.’</p>
<p>‘Ik kon er niet toe besluiten. Maar, al kwam er hier huiszoeking, dat zou toch niet zóó plotseling gebeuren, dat ik geen tijd zou hebben om den brief te vernietigen. Maar, om Christoph gerust te stellen, moet je maar zeggen, dat ik je den inhoud in hoofdzaak heb meegedeeld, maar het stuk zelf heb verbrand.’</p>
<p>‘Dat zal ik doen, mevrouw! En ik zal aan Alice zeggen, wat hij gewild had dat haar door u zou gezegd zijn; want het is, in zijn en uw belang, raadzaam, dat u stil hier in Lyme blijft.’</p>
<p>‘Ik zal je raad volgen; maar wil ik dan overmorgen mijn koetsier eens bij je sturen, om te hooren, hoe het gaat, of een brief van je in ontvangst te nemen?’</p>
<p>‘Doe dat, mevrouw! Overigens beloof ik, dat ik u, naar mijn beste vermogen, op de hoogte zal zien te houden van alles, wat Christoph betreft. En nu.....u weet, dat ik morgen vroeg weer weg moet; en we zullen dus, als u 't goed vindt, voor van avond scheiden.’</p>
</div>
<div type="section">
<pb n="1129"/>
<head rend="h4">XII.</head>
<p>Jeffreys had zijn intocht gedaan binnen Dorchester; maar 't was waarlijk geen <hi rend="spat">joyeuse entrée</hi> geweest. Met zijn satellieten en de ingrediënten, tot het houden van Assises benoodigd, was hij, in een drietal rijtuigen, met stille trom de stad binnengereden, waar zijn komst door niemand met vreugde, door weinigen met onverschilligheid, door velen met verontwaardiging, door de meesten met sidderen en beven was verwacht. Welk een verschil met de Assisen van gelukkiger tijden, die het sein plachten te geven tot een anders ongekende levendigheid!</p>
<p>George Jeffreys was een man van uitstekenden aanleg, maar van een door en door slecht karakter. Op buitengewoon jeugdigen leeftijd praktizeerde hij reeds als advokaat in de hoofdstad, en meer bepaald voor de balie van het vermaarde Old Bailey, een rechtbank, waar de rechtsgeleerden alles behalve kieskeurig plachten te zijn in hun uitdrukkingen. Juist iets voor Jeffreys! ‘Dagelijksche woordenstrijd met dieven en lichtekooien’ - zegt Macaulay - ‘oefende en ontwikkelde zijn talenten zoozeer, dat hij de vreeselijkste bullebak werd, dien men in <hi rend="spat">zijn</hi> stand ooit gekend heeft. Alle kieschheid jegens het gevoel van anderen, alle achting voor zich zelven, alle gevoel van betamelijkheid waren in zijn gemoed uitgedoofd.’ In het schelden en razen bracht hij het al spoedig tot zulk een trap van volmaaktheid, dat zelfs de dronkenste matroos in hem zijn meester vond. Maar het ergste was het Satanische leedvermaak, dat het lijden van den natuurgenoot hem verschafte. Het was hem een wellust, de rampzaligen te sarren, wien een der barbaarsche straffen van dien tijd was toebedeeld.</p>
<p>Al die hoedanigheden kwamen eerst recht helder aan het licht, toen de City van Londen hem achtereenvolgens de gewichtige betrekkingen van Stadsrechter en <hi rend="spat">Recorder</hi> opdroeg. Eens had hij een landloopster tot geeselstraf veroordeeld. Bij zijn aansporing aan den beul om haar te slaan, totdat het bloed er zou langs stroomen, voegde hij deze woorden: ‘'t Is kerstmis, - een koud jaargetij voor Mylady, om d'r kleeren uit te doen. Zorg dus, dat je d'r rug door
<pb n="1130"/>en door warm maakt!’ In den tijd, toen de Roomsche priesters met ongewone verbittering werden vervolgd, dreigde hij die ongelukkigen herhaaldelijk, dat hij ze levend zou laten open snijden, en hun ingewanden voor hun oogen zou laten verbranden. 't Schijnt echter, dat dit laatste niets dan bangmakerij was.</p>
<p>Toen (in 1680) de hekken verhangen waren, en de groote Whigsvervolging zou beginnen, had men op Whitehall behoefte aan een Opperrechter, die voor niets terugdeinsde. Op aanhouden van den wraakgierigen<note n="1)" place="foot">De Whigs hadden hem, om zijn geloof, van de troonsopvolging willen uitsluiten.</note> Hertog van York (Jacobus), werd Jeffreys gepolst; en de gewetenlooze rechter ‘haastte zich om zijn stalen voorhoofd en zijn giftige tong aan het hof te verkoopen.’ Als Opperrechter werd hij, op betrekkelijk zeer jeugdigen leeftijd, met de leiding van <hi rend="spat">Kings Bench</hi>, het voornaamste gerechtshof van het koninkrijk, belast, en rechtvaardigde hij maar al te zeer het in zijn ‘doortastenden ijver’ gestelde vertrouwen. Algernon Sidney, William Russell en zoo veel andere wakkere patriotten stierven door <hi rend="spat">zijn</hi> toedoen op het schavot. Wel verre dat het besef der hooge waardigheid, die hij bekleedde, hem tot fatsoenlijker gedrag zou hebben geprikkeld, gaf hij zich meer dan ooit toe in het onmatig gebruik van geestrijke vochten, en waren drinkgelagen, in gezelschap van nietswaardige parasieten, de gewone tijdkorting zijner avonden. En aan <hi rend="spat">zulk</hi> een man schonk Jacobus, bijna onmiddellijk na zijn troonsbestijging, een zetel in den <hi rend="spat">Privy Council</hi> (een soort van Ministerraad) en een pairschap! Die daad van den gekroonden ellendeling zou alleen reeds voldoende zijn, om een onuitwischbare smet te werpen op zijn nagedachtenis.</p>
<p>Nauwelijks was de tijding van Monmouth's nederlaag en vlucht den koning ter ooren gekomen, of hij besloot, zijn geestverwant Jeffreys met onbeperkte volmacht naar de hoofdsteden der zuidwestelijke graafschappen te zenden, om de Monmouthianen een erger dan Oud-Testamentische tuchtiging te doen ondergaan, en tevens, daar de goederen der ‘hoogverraders’ aan de kroon vervielen, zijn onverzadelijke
<pb n="1131"/>schraapzucht te kunnen botvieren. Te Winchester, de hoofdplaats van het aan Dorset grenzende Hampshire, opende Jeffreys zijn lastbrief. Daar was slechts één beschuldigde, de eerwaardige weduwe van John Lisle, een man, die onder de republiek een zeer gewichtig personage was geweest. Het eenige misdrijf van Lady Alice, zooals men haar placht te noemen, was, dat ze een schuilplaats had verleend aan twee vogelvrij verklaarde Whigs, die niets met den jongsten opstand te maken hadden, en van wier schuld aan het Roggehuis-komplot ze niets schijnt te hebben geweten. Desniettemin werd ze ter dood veroordeeld, en wel.....tot den brandstapel! Slechts de tusschenkomst der Winchestersche geestelijkheid vermocht hem te nopen om een beroep op den koning toe te laten. Bij Jacobus werd de zaak der grijze weduwe bepleit door Lords en Ladys van het hoogste aanzien, o.a. door den anders waarlijk niet weekhartigen Feversham. Maar het eenige, dat men voor haar kon gedaan krijgen, was de verandering van het eerst gevelde vonnis in dat van onthoofding. En zoo werd ze dan op het marktplein van Winchester ter dood gebracht, welk lot ze met volkomen bedaardheid onderging.</p>
<p>Den volgenden dag vertrok Jeffreys naar Dorchester, waar vrij wat rijker oogst zijn doodelijke sikkel wachtte. Tot het graafschap, waarvan Dorchester de hoofdplaats is, behoort Lyme; en daar was immers de goddelooze afval van 's konings vaderlijk bestuur aangevangen. <hi rend="spat">Quos ego</hi>!’ - dacht Jeffreys: hij zou ze het afschuwelijke van hun ondankbaarheid wel leeren inzien! Meer dan driehonderd gevangenen verbeidden zijn oordeel. Nog nooit had hij op zóó groote schaal zijn evenmensch kunnen folteren. Hij wreef zich in de handen, bij dat streelend vooruitzicht. Wee u, arme Christoph!</p>
<p>Aan pogingen om hem te redden ontbrak het niet. De invloedrijkste Torys uit stad en omtrek sprongen voor hem in de bres; maar het mocht niet baten. Toen Thurlow zijdelings met zijn ontslag dreigde, riep Jeffreys: ‘Als die kwâjongen je liever is als je post, neem dan maar gerust je ontslag. Je moest je schamen! Als Sheriff sympathie te hebben voor landverraders, als die jonge deugniet! Aan liefhebbers voor je post mankeert het waarachtig niet! 'k Heb er al een paar <hi rend="spat">in petto</hi>, die vrij wat minder sentimenteel
<pb n="1132"/>zijn: <hi rend="spat">dat</hi> verzeker ik je!’ De welmeenende uitvoerder der wet was tot zwijgen gebracht, en mocht nog van geluk spreken, dat de vereenigde pogingen der Dorchestersche aristocratie ten minste zóó veel vermochten, dat Jeffreys beloofde, Christoph niet vóór den derden zittingsdag te zullen vonnissen, en zijn moeder niet te zullen bemoeielijken.</p>
<p>Daar de familie Battiscombe in Dorchester algemeen bekend en geacht, en Christoph persoonlijk algemeen bemind was, kon het niet anders, of de gansche stad moest levendig deel nemen in het vreeselijk lot, dat hem over 't hoofd hing. Maar wat was die deelneming, vergeleken bij 't geen er omging in het hart van Alice Thurlow?! Ze had hem altijd meer bemind, dan hij haar. Juist die min of meer stemmige ernst, die alledaagsche meisjes in hun minnaars eer bespottelijk plegen te vinden dan aantrekkelijk, had op haar van loszinnigheid afkeerigen geest een onuitwischbaren indruk gemaakt. Reeds de eerste tijding van zijn dienstnemen onder Monmouth had haar vreeselijk ontroerd. Ze was gebelgd over de wijze, waarop hij haar had behandeld; en toch voelde ze maar al te duidelijk, dat hij haar dierbaarder was dan ooit. Haar opvoeding had haar geleerd, allen opstand tegen wettige regeeringen als misdadig te beschouwen; en toch betrapte ze zich zelve meermalen op den wensch, dat Monmouth de bestaande orde van zaken mocht omverwerpen: want slaagde hij niet, dan was immers de toekomst van haar Christoph vernietigd! Toen was er een verpletterende reeks van Jobstijdingen gekomen, - Sedgemoor, de gruwelen in Somerset, Christoph's gevangenneming, zijn laatste brief aan zijn moeder, de onthoofding der weduwe Lisle, de vruchteloosheid der pogingen tot Christoph's redding. Schoon ze een sterke natuur bezat, scheen ze, onder 't wicht van zoo veel rampspoed, te zullen bezwijken. Ze was nauwelijks de schaduw meer van 't geen ze vóór twee maanden was. Eindelijk vond ze een zweem van rust in het besluit, om persoonlijk een uiterste poging te wagen tot het behoud van haar Christoph.</p>
<p>&nbsp;</p>
<p>De derde dag van Dorset's Assisen is daar. Op last van den Opperrechter is de ruime gerechtszaal met een bloedrood tapijt behangen; en het publiek, dat zich in de geheele
<pb n="1133"/>beschikbare ruimte verdringt, wacht met kloppend hart op de dingen, die komen zullen. Aan een met groen laken bekleede tafel zit Jeffreys met zijn satellieten. Schoon nog lang geen veertig jaar oud, heeft hij niets jeugdigs meer. Dat zijn hoofdhaar meerendeels uitgevallen of vergrijsd is, kan men, door zijn laag neerhangende ambtspruik, niet zien; maar zijn woeste en ontembare hartstochten hebben reeds diepe rimpels gegroefd in dat breede voorhoofd, en een vale tint gegeven aan de dikke lippen, die den grooten, afschuwelijken mond omzoomen. Zijn gelaatskleur is die van een onverbeterlijken dronkaard; en uit zijn donkere, diepliggende, door buitengewoon ruige wenkbrauwen overspannen oogen straalt het dierlijke vuur van den tijgerblik. In een soort van <hi rend="spat">loge grillée</hi> zitten de Gezworenen, - beklagenswaardige mannen, die zich vernederd zien tot werktuigen van den woestaard; want ze durven het woord ‘onschuldig’ niet uitspreken, waar de Opperrechter, op hoogen toon, het ‘schuldig’ eischt. Op de voorste banken zitten, dicht opeengepakt en door Constabels omstuwd, een groot aantal beschuldigden. Vooraan zit, bleek, maar kalm, Christoph Battiscombe, die het eerst aan de beurt ligt. De banken achter de beschuldigden zijn gevuld met wel honderd getuigen, allen à <hi rend="spat">charge</hi>; want van verdediging zijner slachtoffers wil Jeffreys niet hooren.</p>
<p>Op zijn bevel neemt de griffier een geschreven stuk ter hand, en leest met luider stemme:</p>
<p>‘Christoph Battiscombe, oud 22 jaar, student van den Temple, zoon van Edward Battiscombe, in leven Sheriff van Dorsetshire, en Elizabeth Saunders, thans woonachtig te Lyme, wordt beschuldigd van hoogverraad, op grond:</p>
<p>dat hij, weinige dagen na de landing van Monmouth, moedwillig Londen heeft verlaten, uitsluitend met het doel, om zich bij de opstandelingen aan te sluiten,</p>
<p>dat hij te Taunton zich in hun hoofdkwartier heeft aangemeld, en door Monmouth als luitenant der cavalerie is aangesteld,</p>
<p>dat hij sedert aan al de oproerige bewegingen der muiters heeft deel genomen, en wel met zóó veel ijver, dat Monmouth hem weldra bevorderde tot ritmeester,</p>
<p>dat hij, als zoodanig, het koninklijk leger, in de vlakte
<pb n="1134"/>van Sedgemoor, heeft helpen overvallen, en, na de nederlaag, op de vlucht is gegaan,</p>
<p>dat hij, na bijna twee weken zwervens, zich vertoond heeft in het logement “Het wapen van Exeter,” te Honiton in Devonshire, ten einde daar van den waard inlichtingen te bekomen omtrent de beste wijze om zich in te schepen naar het vasteland,</p>
<p>dat gezegde waard heeft geweigerd, hem die inlichtingen te verschaffen, in een gesprek onder vier oogen, dat door twee officieren van het regiment van Tanger is afgeluisterd,</p>
<p>dat gezegde officieren hem daarop in hechtenis hebben genomen, en naar Dorchester, onder militair geleide, doen overbrengen, ten einde aldaar in de gevangenis de opening der Assises te verbeiden.’</p>
<p>Nauwelijks was de lezing afgeloopen, of Jeffreys bulderde, naar Christoph gekeerd:</p>
<p>‘Nu, vrindje! wat zeg je hierop? Ontkennen helpt je niet; want alles is door onwraakbare getuigen gestaafd. Kijk maar! daar zitten de twee officiers, die je hebben opgepakt.’</p>
<p>Met ietwat bevende stem, maar vastberaden, antwoordde Christoph:</p>
<p>‘De <hi rend="spat">feiten</hi>, die in de acte van beschuldiging voorkomen, erken ik als waar. Ik zie af van alle pogingen tot zelfverdediging.’</p>
<p>Grijnzend knikte Jeffreys hem toe, eer hij, met hoonenden spot, hervatte:</p>
<p>‘Dat 's dan maar goed ook, jongelief! Er zou een zware wijs op gaan, om je tegenover mij te rechtvaardigen. Je hebt lang genoeg in den Temple gestudeerd, om te weten, dat je gedrag hoogverraad is van de ergste soort. En dus, lieve vrind! - 't spijt me allemachtig; maar er zit niets anders op, dan je te veroordeelen. De <hi rend="spat">Jury</hi> hebben we in dit geval niet noodig; en dus ben ik zoo vrij, je op mijn eigen houtje te veroordeelen tot de galg, die je dubbeld en dwars hebt verdiend.’</p>
<p>Hij had er nog bespiegelingen willen bijvoegen; maar de stroom van zijn kroeg-welsprekendheid werd eensklaps gestuit door een doordringenden gil. Die kreet van wanhoop kwam uit den mond van een volwassen meisje, met loshangende
<pb n="1135"/>haren en een verwilderde uitdrukking op het schoone gelaat. Ze baande zich een weg door de omstanders, die eerbiedig voor haar plaats maakten; en de Constabels hadden het hart niet om haar te beletten, tot de groene tafel door te dringen en zich vóór Jeffreys op de knieën te werpen. Met bevende maar duidelijke stem riep ze:</p>
<p>‘O Mylord Opperrechter! heb medelijden met het diep ongelukkige meisje, dat vóór u in het stof kruipt, uit liefde tot haar verloofde, Christoph Battiscombe.’</p>
<p>‘Aha! dan ben je de zuster van Sheriff Thurlow?’</p>
<p>‘Die ben ik, Mylord! Twee dagen lang hebt u al de ongelukkigen, die vóór uw vierschaar kwamen, ter dood veroordeeld: wordt het dan geen tijd, om eens te denken aan hetgeen de geestelijke, die de Assises met gebed opende, omtrent den plicht van gepaste goedertierenheid heeft gezegd? Christoph Battiscombe heeft ongetwijfeld gezondigd tegen zijn koning en tegen de wet; maar een goed koning is immers een vader van zijn onderdanen; en een vader moet immers tegenover zijn afgedwaalde kinderen niet <hi rend="spat">altijd</hi> streng zijn. Mijn verloofde is in ieder geval geen verharde zondaar. Wordt zijn straf veranderd in eenigen tijd hechtenis, dan zal hij ongetwijfeld het verkeerde van zijn gedrag leeren beseffen, en eenmaal gelouterd in de maatschappij terugkeeren. Zijn dood, Mylord, zou niemand tot nut zijn; en ik, die, als alle Thurlows door alle eeuwen heen, een loyaal onderdaan ben, onwankelbaar trouw aan het gezag, dat God over ons gesteld heeft, - ik zou zulk een vreeselijke catastrophe niet kunnen overleven.’</p>
<p>Ze omvatte des Opperrechters knieën; maar hij stiet haar op ruwe wijs van zich af, en sprak op snerpenden toon:</p>
<p>‘Als je niet zonder je liefste leven kan, moet je je maar, haast je rep je, van kant maken; want op <hi rend="spat">mij</hi> maken je mooie praatjes geen indruk; maar misschien zullen ze meer effect sorteeren bij Onzen Lieven Heer, als je, na je dood, een goed woordje bij Hem doet voor je Christoph. Maar dan moet je er geen gras over laten groeien, lieve poes! want anders zou je misschien komen, als de jonge heer al zat te branden in de hel.’</p>
<p>De arme Alice voelde, dat het bloed ophield haar wangen en lippen te kleuren. Alles scheen om haar heen te draaien;
<pb n="1136"/>en ze zonk bewusteloos neder op den vloer. Driftig strekte Jeffreys den gespierden arm uit, en schreeuwde:</p>
<p>‘Constabel! breng d'r buiten de zaal!’</p>
<p>Alice Thurlow werd weggedragen; en van alle kanten weerklonk een dof gemompel van afgrijzen en verontwaardiging. Jeffreys wierp woedende blikken op de omstanders; en een oogenblik later, hoorde de doodsbleeke Christoph zich door den griffier het vonnis voorlezen, waarbij hij werd veroordeeld ‘om, binnen de stad Lyme, te worden gestraft met den koorde, - dat er de dood op volgt.’</p>
<p>&nbsp;</p>
<p>Over de laatste oogenblikken van onzen held werp ik den sluier der barmhartigheid. Genoeg! hij onderging zijn gruwzaam lot met mannenmoed en echt Christelijke berusting. Hij zou zelfs bijna blijmoedig zijn gestorven, ware zijn lijden niet verzwaard door een ijzingwekkende omstandigheid: het schavot was opgeslagen.....vlak vóór het huis zijner moeder! Schoorvoetend had Jeffreys zich laten bewegen, om de weduwe niet gerechtelijk te vervolgen: nu had hij er <hi rend="spat">dat</hi> op gevonden, om de dochter van Ralph Saunders <hi rend="spat">toch</hi> te straffen! <hi rend="spat">Dat</hi> was te veel voor de zwaarbeproefde moeder! Een hevige zenuwberoerte trof haar; en toen de geneesheer haar wilde bijstaan, was ze reeds een lijk.</p>
<p>Alice Thurlow scheen den dood nabij; maar haar jeugdige kracht deed haar aanvankelijk herstellen. Ze stierf echter vóór haar twintigste jaar aan de tering.</p>
<p>Haar broeder vond in de gruwzame beleediging, zijn zuster openlijk door Jeffreys aangedaan, meer dan voldoende reden om zijn ontslag te nemen. Als ambteloos burger leefde hij stil op een villa bij Dorchester, waar hij, een jaar na zijn zuster's dood, in het huwelijk trad. Nog in datzelfde jaar, landde Willem III in het aangrenzend Devonshire, - een gebeurtenis, die den ex-Sheriff met blijdschap vervulde. En toen hij, na de kroning van ‘<hi rend="spat">William and Mary</hi>’, naar een open gevallen Sheriffsplaats dong, werd hem die eervolle en vrij winstgevende betrekking verleend, die hij trouw, tot zijn dood toe, bleef vervullen.</p>
<p>Jeffreys zette zijn wraaktocht nog weken lang voort, door achtereenvolgens te Exeter, Bath en Bristol Assises te houden. Met het volste recht heeft de Geschiedenis die geheele
<pb n="1137"/>rondreis met den naam van <hi rend="spat">De Bloedige Assises</hi> gebrandmerkt. In Somerset alleen werden er meer dan tweehonderd gehangen en gevierendeeld, hoewel menigeen zich daar, gelijk in Dorset en later in Bristol, voor een goede som gelds vrij kocht, en hoewel de standrechtelijke executieën reeds aan een menigte slachtoffers het leven hadden gekost. Onder degenen, die zich in Bristol vrij kochten, behoorde o.a. onze oude kennis Johnson. De familie Brown bleef gelukkig buiten spel.</p>
<p>Toen Jeffreys van zijn zegetocht in Westminster terugkeerde, werd hij door Jacobus met open armen ontvangen en tot Grootzegelbewaarder (destijds de hoogste waardigheid, die een Engelsch onderdaan kon verwerven) benoemd, - alles <hi rend="spat">ad majorem Dei gloriam</hi>! Maar den onwaardigen dienaar, gelijk den onwaardigen meester, verbeidde de Nemesis. Nauwelijks was de vlucht van den laatste uit de hoofdstad ruchtbaar geworden (Dec. 1688), of de hooge dignitaris, die zijn rechterhand was geweest, werd in een afgelegen buitenwijk van Londen, trots zijn vermomming als matroos, herkend, en in het bierhuis, waar hij bespied was, belegerd. Ware er niet toevallig een compagnie van de burgerwacht voorbij gekomen, de woedende volksmenigte zou hem hebben in stukken gescheurd. Na eenige kleine lotwisselingen belandde hij in den Tower, waar hij, op zijn eigen verzoek, tot nader orde bleef. Maar 't viel hem lichter <hi rend="spat">in</hi> de gevangenis te komen, dan er uit. ‘Nooit’ - zegt Macaulay te recht - ‘is het in Engeland een heerschende ondeugd geweest, overwonnelingen met voeten te treden; en toch bleef Jeffreys, ook na zijn val, het voorwerp van een haat, zóó algemeen en zóó hevig, dat men er, in onze gansche geschiedenis, de wedergade niet van vindt.’ Menigmaal kreeg hij in den Tower bezoek van lieden, die alleen kwamen om hem te sarren. Schoon de ministers van Willem III niet recht wisten, volgens welke wet ze hem konden te recht stellen, dachten ze er niet aan hem te ontslaan. Zijn eenige troost was nu de brandewijnflesch. Zijn weldoorvoed lichaam werd vreeselijk zwak en mager; eindelijk kon hij eten noch drinken meer; en, drie maanden na de kroning der nieuwe souvereinen, stierf hij van uitputting en ellende, door niemand beweend, en door honderdduizenden gevloekt.</p>
<pb n="1138"/>
<p>Zich van een opstand, als die van Monmouth, en bovenal zich van een vierschaar als de Bloedige Assises, een duidelijke voorstelling te maken, is voor het tegenwoordige geslacht, zelfs in Engeland, een moeielijke zaak. Hoe komt dat? Doordat in onzen tijd van vrijheid, met orde vereenigd, zulke buitensporigheden, althans in de meeste landen van Europa, een onmogelijkheid zijn geworden, uitgezonderd de zeldzame gevallen, waarin het aan ‘het toomloos grauw’ gelukt, zich een voorbijgaande opperheerschappij aan te matigen. Ministers of rechters als Jeffreys <hi rend="spat">kunnen</hi> thans niet voorkomen in constitutioneele landen. In onbeperkte monarchiën kan zich nog heden het geval voordoen, dat vorst en minister de publieke opinie jaar in jaar uit straffeloos miskennen; maar b.v. in Nederland, waar we een populair vorstenhuis hebben, en waar een in hoofdzaak verstandige grondwet de bevoegdheden der gestelde machten nauwkeurig afbakent, - <hi rend="spat">daar</hi> zijn misbruiken à <hi rend="spat">la Jeffreys</hi>, op hoe kleine schaal ook, evenmin denkbaar, als een opstand à <hi rend="spat">la Monmouth</hi>, zij het ook in duodecimo. Laten we dat toch dankbaar erkennen! Laten we toch wat minder schelden op menschen en zaken, die ons niet bevallen, en wat meer denken aan de verbazend groote voorrechten die we genieten, boven menschen als de niet-Catholieke onderdanen van ‘den Paapschen Stuart’! Moge de lezer tot die heilzame slotsom worden gebracht door de vergelijking van de maatschappij, waarin hij leeft, met een toestand als die, welken ik getracht heb zich eenigermate te doen afspiegelen in het leven en sterven van Christoph Battiscombe!</p>
</div>
</div>
<div type="chapter">
<interpGrp>
<interp type="primair" value="vos_089"/>
<interp type="primair" value="18760600"/>
</interpGrp>
<pb n="1139"/>
<head rend="h3">Pessimisme in den roman.
<lb/>
Door Dr. C.M. Vos.</head>
<head rend="h4">I.</head>
<p>Voor hen, die belangstellen in fraaie letteren, is <hi rend="spat">Alphonse Daudet</hi> geen vreemde meer. Toen in het vorige jaar de <hi rend="spat">Académie française</hi> het gouden eermetaal toekende aan zijnen roman: <hi rend="i">Fromont jeune et Risler ainé,</hi> heeft dit de aandacht van velen gevestigd op eenen dichter, die inderdaad een merkwaardige plaats inneemt onder de poëten van het hedendaagsche <hi rend="spat">Frankrijk</hi>. <hi rend="spat">Alphonse Daudet</hi> is een zoon van het zonnige, dichterlijke <hi rend="spat">Provence</hi> en had, vóór zijn <hi rend="i">Fromont jeune</hi> verscheen, eenige novellen in het licht gegeven, die door fijnheid van teekening inzonderheid de opmerkzaamheid trokken. Men was als het ware gewoon geraakt het talent van <hi rend="spat">Daudet</hi> in keurige miniatuur-schilderingen gelegen te achten, tot hij eensklaps hen, die deze opvatting koesterden, verbaasde door de krachtige lijnen, de breede toetsen, welke zijn <hi rend="i">Fromont jeune et Risler ainé</hi> tot een echt mannelijk kunstgewrocht stempelden.</p>
<p>Het succès is, wel is waar, een zeer slechte maatstaf ter beoordeeling, doch het mag niet onopgemerkt worden gelaten, dat van dezen roman in weinig meer dan één jaar de drie en twintigste uitgave het licht zag. Geen wonder! Deze
<pb n="1140"/>aangrijpende schildering der eigenaardige zeden van de kleine burgerij te <hi rend="spat">Parijs</hi>, deze grondige studie van sommige eeuwige dwaasheden van den mensch, mag tot op zekere hoogte een gezond en versterkend werk worden genoemd, waarin niet enkel de ondeugd haar schitterend sleepkleed vertoont, maar de auteur ons bewondering weet inteboezemen voor de hoogste en verhevenste deugd. Niet ten onrechte heeft men, behalve op de keurig fijne teekening, de treffende juistheid, de realiteit van dit boek, ook gewezen op den zedelijken ernst, die daaruit straalt en het gunstig doet afsteken bij wat meestal door Fransche romançiers geleverd wordt. Ook in den <hi rend="i">Fromont jeune</hi> vormt echtbreuk de spil, waarom de historie zich beweegt - voor een Fransch publiek schijnt dit nu eenmaal onvermijdelijk - doch hoe krachtig rukt <hi rend="spat">Daudet</hi> de gloriekroon af, welke eene ziekelijke verbeeldingskracht zoo dikwijls om de slapen der schuldigen vlecht, en in welk een sterk licht plaatst hij het zinnelooze en zedelooze, het door en door ijdele bestaan dier schuldigen! Let men op het groote letterkundig talent, waarmede deze eenvoudige geschiedenis der compagnieschap van een paar Parijsche industrieëlen - de historie van een Parijsch huisgezin tevens - verhaald wordt, dan begrijpt en billijkt men de eerbewijzing van het publiek en die der <hi rend="spat">Académie française</hi> volkomen.</p>
<p>Wie met de nieuwere letterkunde van <hi rend="spat">Frankrijk</hi> niet geheel onbekend is, staat geen oogenblik verlegen met het antwoord op de vraag, tot welke school <hi rend="spat">Alphonse Daudet</hi> behoort. Deze behoefde <hi rend="spat">Gustave Flaubert</hi> zijnen ‘vriend en leermeester’ niet te noemen, opdat we zouden weten, dat hij een trouw dicipel is dier realistische school, aan wier hoofd men laatstgenoemden schrijver plaatst. Menigeen was het niet ontgaan, welke innige verwantschap er tusschen <hi rend="spat">Sidonie Chèbe</hi> en <hi rend="spat">Madame Bovary</hi> bestond, zonder dat hier aan bepaalde navolging behoefde gedacht te worden. Maar plaatsten sommigen <hi rend="i">Madame Bovary</hi> en <hi rend="i">Fromont jeune</hi>, wat het talent van den auteur betrof, op ééne lijn, zij kenden aan laatstgenoemden roman veel hooger zedelijke waarde toe dan aan den eersten.</p>
<p>Mijns inziens pleit het voor <hi rend="spat">Alphonse Daudet</hi>, wanneer men op punten van overeenkomst tusschen zijn werk
<pb n="1141"/>en dat van <hi rend="spat">Charles Dickens</hi> gewezen heeft. Trouwens ook hiervoor bestond reden. Of heeft niet de steeds plannen makende heer <hi rend="spat">Chèbe</hi> vele trekken met <hi rend="spat">Micawber</hi> gemeen? Wekt niet de legende van het blauwe mannetje, dat den koopman in zijnen onrustigen slaap verschijnt en den val voorspelt van het machtig handelshuis, herinneringen op aan <hi rend="spat">Dickens</hi>' groote gave voor phantastische vertellingen? En brengen niet sommige gedeelten van den jongsten roman van <hi rend="spat">Alphonse Daudet</hi>, waarop ik zoo aanstonds de aandacht vestigen zal, ons <hi rend="spat">Squeers</hi> en zijn school met den armen <hi rend="spat">Smike</hi> uit den <hi rend="i">Nicolas Nickleby</hi> voor den geest?</p>
<p>Hierin, is enkel een groote lofspraak voor den Franschen dichter gelegen. Het is reeds geen geringe verdienste in de schaduw van den grooten Engelschen zedeschilder te kunnen staan. Scherpe waarneming, fijnheid van teekening, diepe ernst, gekuischtheid ook bij de behandeling van het meest gewaagde onderwerp....ziedaar eigenschappen, die niet dan aan een wezenlijk talent toegeschreven worden kunnen.</p>
<p>Met <hi rend="spat">Dickens</hi> heeft <hi rend="spat">Alphonse Daudet</hi> bovendien gemeen, dat hij met zekere eenzijdigheid als kampioen optreedt voor de lijdende menschheid en schier uitsluitend aan de kleinen dezer aarde zijn hart geeft. Zóó was het in zijn eerstelingsroman <hi rend="i">le Petit Chose,</hi> zóó bleef het in zijn <hi rend="i">Fromont jeune</hi> en zóó is het opnieuw in zijn <hi rend="i">Jack</hi>, <hi rend="i">Moeurs Contemporaines</hi>, een roman in twee deelen, die in de Februarimaand van dit jaar bij <hi rend="spat">Dentu</hi> te <hi rend="spat">Parijs</hi> het licht zag en waarvan, toen deze regelen gedrukt werden, de dertiende uitgave verschenen was.</p>
<p>Doch wat bij <hi rend="spat">Dickens</hi> humor is en niet dan bij uitzondering satire, dat wordt onder de hand van <hi rend="spat">Daudet</hi> in den regel satire, sarcasme, en slechts zelden staken de snerpende zweepslagen, waarmede hij hen vervolgt, die in zijn oog onrecht plegen. Geen der genoemde werken van dezen Franschen auteur, of het geeft van eene groote mate van bitterheid blijk. In welke richting wenscht hij verbetering aan te brengen? We weten het niet. Maar uit al wat hij schrijft, ontvangen we den indruk, dat deze natuuronderzoeker met welbehagen het mes zet in de wonde plekken der maat-<pb n="1142"/>schappij, dat het hem een lust is ons te wijzen hoe diep de kanker heeft ingevreten, terwijl hij ons met het antwoord op de vraag: hoe zal hier geholpen worden? verlegen laat staan.</p>
<p>Althans ik voor mij legde geen boek van <hi rend="spat">Daudet</hi> neder zonder dat gevoel van ontevredenheid, dat zich op onweerstaanbare wijze van het gemoed meester maakt, zoodra de dichter verzuimt om na het geweldige onweder, na den strijd der hartstochten den regenboog des vredes te laten opgaan. Dit is een der meest sprekende en een der meest afkeurenswaardige zijden van dit talent.</p>
<p>Het geldt hier inderdaad niet zoozeer een verschil van opvatting in zake van litteraire kunst, als een verschil van levensbeschouwing. De levensbeschouwing nu, welke <hi rend="spat">Alphonse Daudet</hi> huldigt, is eene door en door pessimistische te noemen.</p>
<p>Hoe zonderling het klinken moge, dat deze door een dichter wordt gehuldigd, vreemd is dit verschijnsel niet. Men vindt sporen daarvan in de klassieke oudheid en treft het - om uit deze eeuw slechts twee namen te noemen, twee dichters, die tot in aanleg en ontwikkeling zeer uiteenloopende volksstammen behooren - in weelderigen bloei bij den Italiaan <hi rend="spat">Leopardi</hi> en den Zuidduitschen dichter <hi rend="spat">Hieronymus Lorm</hi> aan. Terwijl <hi rend="spat">Giacomo Leopardi</hi> in zijn menschenhatende <hi rend="i">Canzoni</hi> met bitterheid over de ellende van het menschelijk leven uitweidt, tracht <hi rend="spat">Hieronymus Lorm</hi> in zijne gedichten de wanhoop te verheerlijken. Het jongste dichterlijk Duitschland moge, onder den invloed der philosofie van <hi rend="spat">von Hartmann</hi>, met zekere bewondering een woord van <hi rend="spat">Lorm</hi> herhalen: ‘Man kann oft sehr Cyankali-durstig sein’, verstandige lieden schudden het hoofd over zulk een smaak of mompelen wellicht met <hi rend="spat">Faust</hi>: ‘Es muss auch solche Käuze geben.’</p>
<p>Doch om tot <hi rend="spat">Daudet</hi> terug te keeren....zoo iemand, dan leeft hij in de overtuiging der juistheid van den versregel van <hi rend="spat">de Musset</hi>:</p>
<lg type="poem">
<l rend="; 1tab">‘Ce n'est vraiment pas vrai que tout soit pour le</l>
<l>mieux’.</l>
</lg>
<p>'t Is, of ook hij zich ten taak stelt zijnen lezers het bewijs
<pb n="1143"/>te leveren: de wereld is eigenlijk zóó slecht, dat het beter ware, indien zij niet bestond. In zijn <hi rend="i">le Petit Chose</hi>, in zijn <hi rend="i">Fromont jeune</hi> heeft hij zijne lezers van deze gedachte willen doordringen, en nu onlangs weder in zynen <hi rend="i">Jack, Moeurs contemporaines</hi>, dat niet ten onrechte door den auteur zelven ‘ce livre de pitié, de colère et d'ironie’ gedoopt is.</p>
<p>Geen ingenomenheid met de sombere levensbeschouwing van dezen dichter drijft mij de lezers van dit tijdschrift met laatstgenoemden roman in kennis te brengen, maar de overtuiging dat, al moet men den toon, de bittere stemming van dit boek afkeuren, het niettemin als letterkundig product hoog dient te worden aangeschreven. Indien het kunstig leggen van den knoop, de onverbiddelijke noodzakelijkheid, waarmede het eene feit uit het andere zich ontwikkelt, zoodat de strijd, de ondergang onvermijdelijk worden, indien eene uiterst fijne waarneming, eene treffende juistheid van teekening en kleur, bij het schilderen van karakters zoowel als van feiten en toestanden, indien dit alles mag worden gerekend onder de onbedriegelijke kenteekenen, waardoor een inderdaad zeer verdienstelijk letterkundig werk zich pleegt te onderscheiden, dan schroom ik niet op dien naam aanspraak te maken voor den jongsten roman van <hi rend="spat">Alphonse Daudet</hi>.</p>
<p>Na hetgeen ik hierboven van het pessimisme van dezen dichter zeide, heeft niemand het recht te verwachten, dat hij in <hi rend="i">Jack</hi> een aangenaam boek vinden zal. Toonde <hi rend="spat">Daudet</hi> in <hi rend="i">Fromont jeune</hi>, welk een bittere verachting hij koestert voor de wereld der ‘declassés’, der ‘raté's’, voor de lieden, die door eigen toedoen ‘op zwart zaad zijn geraakt’, die altijd plannen maken en nooit iets uitvoeren, die moede worden van den arbeid van anderen - men denke aan den heer <hi rend="spat">Chèbe</hi> en den acteur <hi rend="spat">Delobelle</hi> - in zijn jongsten roman leidt hij ons nog dieper in deze treurige wereld in. Hij brengt ons bovendien in aanraking met zekere klasse van vrouwen, waarover in geen fatsoenlijk gezelschap wordt gesproken en wier bestaan toch zoo veler ziekelijke nieuwsgierigheid prikkelt. In <hi rend="spat">Frankrijk</hi> hebben zij sinds de regeering van den derden <hi rend="spat">Napoléon</hi> ‘le haut du pavé’ ingenomen. De poëzie heeft zich verlaagd een aureool te teekenen om het hoofd der zedelijk gevallenen. De ‘cocotte’ geeft in velerlei opzichten den toon aan. Maar als <hi rend="spat">Daudet</hi> ons in
<pb n="1144"/>haar gezelschap brengt, is het geenszins om haar te verheerlijken. Hij denkt aan geene ‘rehabilitation par l'amour’. De begrippen ‘chaste’ en ‘infame’ sluiten ook naar zijn inzicht elkander uit. Met dezelfde onverbiddelijkheid, waarmede <hi rend="spat">Emile Augier</hi> dit in <hi rend="i">Le mariage d'Olympe</hi> betoogde, gaat <hi rend="spat">Daudet</hi> in <hi rend="i">Jack</hi> van deze stelling uit. Toch doet hij dit op eene wijze, die inderdaad geprezen worden moet. Men behoeft bij hem voor geen schilderingen, geen woorden te vreezen, welke eene goede moeder aan het oog harer dochter zou wenschen te onttrekken.</p>
<p>In dezen roman plaatst <hi rend="spat">Daudet</hi> ons voor de verschrikkelijke vraag: wat wordt er van de kinderen dier rampzalige wezens, die als ‘la femme entretenue’ hare korte, schitterende loopbaan beginnen om meestal als priesteressen van <hi rend="spat">Aphrodite Pandemos</hi> haar troosteloos leven te eindigen. Aan de hand van <hi rend="spat">Daudet</hi> ga ik zoo kort mogelijk de lijdensgeschiedenis verhalen van zulk een arm kind, van <hi rend="spat">Jack</hi>, en zoo tevens een bijdrage leveren tot de kennis der hedendaagsche Parijsche zeden. Voor ons land moge deze ontzettende vraag nog geene ‘question brulante’ geworden zijn, gelijk zij in <hi rend="spat">Frankrijk</hi> is, ze mag toch, dunkt mij, ook buiten <hi rend="spat">Parijs</hi> wel eens overdacht worden.</p>
<div type="section">
<head rend="h4">II.</head>
<p>Een zoo fijn menschenkenner als den rector der Jezuïetenschool van <hi rend="spat">Vaurigard</hi> kon <hi rend="spat">Ida de Barancy</hi> niet bedriegen. De woordenrijkheid, waarmede de hoogst elegant gekleede jonge vrouw hare belangen bepleitte, of, wil, men de belangen van den achtjarigen, lang opgeschoten, vriendelijken knaap, dien zij op de aristocratische school geplaatst wenschte te zien; het onsamenhangende van hare vertogen; het van den hak op den tak springen; het uitweiden in bijzonderheden, die niets tot de zaak afdeden en telkens elkander lijnrecht tegenspraken, dit alles schonk den scherpzienden priester al spoedig de overtuiging, dat hij te doen had met een dier vrouwen, wier ideaal schijnt, gehouden te worden voor wat zij niet zijn, namelijk voor eene fatsoenlijke dame van aanzien, eene ‘femme du monde’, terwijl zij in werkelijkheid tot die wereld behooren, welke men met den eigenaardigen naam van ‘le demi-monde’
<pb n="1145"/>bestempeld heeft. Straks werd hij in die overtuiging versterkt, toen hij, na het kind verwijderd te hebben, met zeer veel takt zijn twijfel omtrent de juistheid van het hem medegedeelde te kennen gaf. Wel trachtte <hi rend="spat">Ida de Barancy</hi> zich het belangwekkend voorkomen eener jonge, adellijke weduwe te geven, maar aan ijdelheid ging bij haar een groote mate van oppervlakkigheid, van gebrek aan nadenken gepaard en de tegenspraak was in hare opgaven te tastbaar, dan dat iemand daardoor zich zou hebben laten vangen. De rector toonde spoedig hare zwakke zijde ontdekt te hebben. Slechts onder ééne voorwaarde wilde hij <hi rend="spat">Jack</hi> (<hi rend="spat">Jack</hi> met een k, zooals zijne moeder telkens noodig achtte te verzekeren) in de school opnemen, indien namelijk die moeder zich verbond nooit op de gewone, daarvoor bestemde uren, noch in tegenwoordigheid van andere dames, en nooit in de spreekkamer van het instituut, maar geheel alleen, in het kabinet van den rector, haar kind te komen toespreken. De slimme priester wist wel, dat het stellen van die conditie met een beleefde weigering gelijk stond. Hoogst geërgerd verliet dan ook <hi rend="spat">Ida de Barancy</hi> het pensionaat, den kleinen <hi rend="spat">Jack</hi> met zich voerend, die in zijn onschuld maar niet kon begrijpen, waarom de priester hem zoo medelijdend aanzag en hem ‘mijn arme jongen’ noemde.</p>
<p>De tranen van spijt, die <hi rend="spat">Ida</hi> schreide, toen zij in haar sierlijken coupé huiswaarts keerde, waren weldra gedroogd en de zenuwachtigheid, die haar beving, toen zij haren nederlaag aan haar vrouwelijke factotum mededeelde, werd spoedig op de vlucht gedreven door het uitzicht op een bal masqué, dat haar dien avond wachtte. Ze was te wuft, te oppervlakkig om langen tijd onder den een of anderen invloed te staan. Alleen één enkele uitzondering gold, zooals men aanstonds zien zal, op dezen regel, en juist daaraan was het ongeluk van den armen <hi rend="spat">Jack</hi> toe te schrijven.</p>
<p>Van den beginne af wint de onschuldige, vriendelijke knaap het hart van den lezer. Hij boezemt ons een innig medelijden in, wanneer wij zien hoe het kind, terwijl de moeder heimelijk het vermaak najaagt, door haar bedienden wordt medegenomen naar de keuken van de prachtige woning, die <hi rend="spat">Ida</hi> op den <hi rend="spat">Boulevard</hi>-<hi rend="spat">Haussmann</hi> bewoont. In de keuken wordt door de bedienden beraadslaagd op welke
<pb n="1146"/>school het kind zal worden gebracht. De moeder zelve was te hersenloos om met die vraag zich in te laten. Toevallig herinnerde zich een niet geheel nuchter koetsier, dat hij in het bezit was van het prospectus eener school; en terwijl het arme, blonde kind van vermoeienis met het hoofd op de keukentafel leunde en in slaap viel, besloten de bedienden, dat <hi rend="spat">Jack</hi> gebracht zou worden naar het <hi rend="spat">Gymnase</hi>-<hi rend="spat">Moronval</hi>, dat in een brommenden programma-stijl alles beloofde, wat men redelijkerwijze voor opvoeding en onderwijs verlangen kon. Zóó eindigden de gelukkige tijden, die <hi rend="spat">Jack</hi> in de nabijheid zijner moeder had doorgebracht en soms ook in tegenwoordigheid van ‘bon ami’, wien de bedienden altijd als ‘Monsieur le Comte’ toespraken, terwijl zij achter zijn rug hem ‘haar ouwen’ noemden; en zóó ving de lijdensgeschiedenis aan van den armen, blonden jongen.</p>
<p>Toen ik hierboven van de school van <hi rend="spat">Squeers</hi> in <hi rend="spat">Dickens</hi>' <hi rend="i">Nickleby</hi> sprak, dacht ik aan de scènes, die in het <hi rend="spat">Gymnase</hi>-<hi rend="spat">Moronval</hi> spelen, en in mijn oog meesterstukjes van den eersten rang zijn. <hi rend="spat">Moronval</hi>, zelf uit de koloniën afkomstig, een man zonder eenige degelijkheid, even oppervlakkig van kennis als laag van inborst en bespottelijk van verwaandheid, legde zich vooral toe op de opleiding van ‘petits pays chauds’, arme knapen uit de koloniën, wier ouders te ver verwijderd, wier voogden dikwijls te nalatig waren, om te zien, hoe de kinderen in het <hi rend="spat">Gymnase</hi>-<hi rend="spat">Moronval</hi> zedelijk, geestelijk en lichamelijk werden mishandeld. Meer en meer ging de inrichting achteruit, tot de komst van <hi rend="spat">Jack</hi> en het hooge schoolgeld, dat voor hem werd betaald - <hi rend="spat">Moronval</hi> was slim genoeg om te begrijpen, dat hij voor de opname van het kind eener ‘cocotte’ meer dan gewone eischen mocht doen - nog voor een tijd lang het raderwerk gaande hielden. Onder de kweekelingen trof <hi rend="spat">Jack</hi> een echten koningszoon aan, een prins van <hi rend="spat">Dahomey</hi>. - In het voorbijgaan zij mij de mededeeling veroorloofd, dat <hi rend="spat">Daudet</hi> dit zoo hoogst onwaarschijnlijke feit aan de werkelijkheid heeft ontleend; er is inderdaad onlangs op een der Parijsche scholen een prins van <hi rend="spat">Dahomey</hi> geweest, en gestorven. - Natuurlijk was de Prins een levende reclame voor het <hi rend="spat">Gymnase</hi>-<hi rend="spat">Moronval</hi>. Doch sedert zijn vader door de <hi rend="spat">Ashantijnen</hi> werd onttroond en het schoolgeld niet meer werd betaald, daalde <hi rend="spat">Madou</hi>-<hi rend="spat">Ghèzo</hi>
<pb n="1147"/>van den rang van eene ‘Koninklijke Hoogheid’ tot dien van een bediende af, die onder de stokslagen van <hi rend="spat">Moronval</hi> de laagste diensten verrichten, water dragen en kachels aanmaken moest. Eén ding troostte den armen neger in zijn diepe ellende. Hij bezat een ‘gri-gri’, een amulet van zijn tante <hi rend="spat">Kérika</hi>. Indien hij dit niet verloor, zou het hem op den troon zijner vaderen helpen. Maar toen <hi rend="spat">Madou</hi> wegvluchtte, in de hoop te <hi rend="spat">Marseille</hi> heimelijk aan boord van een vaartuig te kunnen komen, dat naar <hi rend="spat">Dahomey</hi> terugkeerde, geraakte hij aan het dolen; het amulet ging verloren en <hi rend="spat">Madou</hi> viel zijn pijnigers op nieuw in handen. Verdriet zoowel over het mislukken zijner ontvluchting als de doorgestane ellende wierpen hem op het ziekbed; een der leeraren der school, <hi rend="spat">Monsieur le docteur Hirsch</hi>’, een ellendig kwakzalver, die meetkunde en natuurkunde onderwees, nam op den lijder proeven met allerlei onmogelijke geneesmiddelen, aangezien er aan een neger toch niets was verbeurd; en als een vriendelijke engel kwam ten slotte de dood een eind maken aan het onafzienbare lijden van den prins van <hi rend="spat">Dahomey</hi>. Nog eenmaal moest hij tot reclame voor de inrichting dienen. Als eene ‘Koninklijke Hoogheid’ werd hij met eerbetoon begraven. De dagbladen gaven eene necrologie - natuurlijk uit de pen van <hi rend="spat">Moronval</hi> gevloeid - en <hi rend="spat">Moronval</hi> eindigde zijne lijkrede aan het graf van den armen negerknaap met het groote woord: ‘Hij was een man!’</p>
<p>Het lijden der arme kweekelingen; de onbeduidendheid der onderwijzers, die elkanders en eigen verdiensten hoog opvijzelden, ook al omdat niemand anders het deed; het heimwee naar zijn zonnig vaderland, dat den ongelukkigen <hi rend="spat">Madou</hi> verteerde; de gloedrijke verhalen, die hij 's nachts in de slaapzaal aan zijn kleinen vriend <hi rend="spat">Jack</hi> deed - dat alles wordt door <hi rend="spat">Daudet</hi> met eene inderdaad zeldzame virtuositeit medegedeeld.</p>
<p>Nadat <hi rend="spat">Madou</hi> was gestorven, werd ook langzamerhand voor <hi rend="spat">Jack</hi> het leven op het <hi rend="spat">Gymnase</hi> onuitstaanbaar. <hi rend="spat">Ida de Barancy</hi> had wel beloofd den armen knaap, die aan liefde, vooral aan de liefde zijner moeder, zoo groote behoefte had, dikwijls te bezoeken; ze had in den beginne dier belofte af en toe gestand gedaan, maar allengs waren de visite's zeldzamer geworden en sinds geruimen tijd had zij zich
<pb n="1148"/>in het geheel niet meer vertoond. Zij had haar hotel te <hi rend="spat">Parijs</hi> voor een kleine villa te <hi rend="spat">Etiolles</hi> verlaten. Er was een gewichtige verandering in haar ijdel en nietig bestaan gekomen.</p>
<p>Op een der zoogenaamde letterkundige avondjes van het <hi rend="spat">Gymnase</hi>-<hi rend="spat">Moronval</hi>, waarop de miskende genieën, die de vrienden heetten van den gewetenloozen schooltyran, zich zelven en elkander bewierookten, had <hi rend="spat">Ida de Barancy</hi> den zoogenoemden burggraaf <hi rend="spat">Amaury</hi> d'<hi rend="spat">Argenton</hi> ontmoet, een harteloozen schoft, een wezen op zich zelf verliefd, ‘poseur’ in elk opzicht en den kwelduivel van den armen <hi rend="spat">Jack</hi>. <hi rend="spat">Ida</hi> trad juist het zoogenaamd salon binnen, toen d'<hi rend="spat">Argenton</hi>, die voor onderwijzer in de letterkunde zich uitgaf en zich verbeeldde een dichter te zijn, zijn <hi rend="i">Credo de l'amour</hi> voordroeg. De slotregels:</p>
<lg type="poem">
<l>Et de quelles lazzi que la foule me raille,</l>
<l>Moi je crois à l'amour, comme je crois en Dieu!</l>
</lg>
<p>hadden de wufte ‘cocotte’, die te weinig echt gevoel bezat om de onbeduidendheid dier woorden te vatten, sterk ontroerd. Een ‘vicomte’, een zeer mooi man, die zich in den beginne volstrekt niet om haar bekommerde, een artist, een dichter bovendien!...Voor het eerst van haar leven werd de ijdele vrouw wezenlijk verliefd Zij behoorde dien man sedert met hart en ziel. Zóó hoog wies haar hartstocht voor den onbeteekenenden, zelfzuchtigen gek, dat zij het zorgelooze leven, haar door de vrijgevigheid van een bejaarden ‘protecteur’ bereid, opofferde en d'<hi rend="spat">Argenton</hi> volgde naar eene kleine villa te <hi rend="spat">Etiolles</hi>, waar beiden leefden van hetgeen zij uit de schipbreuk gered en hij van eene oude tante geërfd had.</p>
<p>Reeds terstond was tusschen <hi rend="spat">Jack</hi> en d'<hi rend="spat">Argenton</hi> afkeer ontstaan. Het kind zag in dien man iemand, die hem de liefde ontstal zijner moeder, welke hij zoo hartelijk beminde; en de man zag voortdurend in den thans twaalfjarigen knaap het teeken, dat hij niet de eerste was, die zich op het bezit dezer vrouw mocht beroemen. Er lag een waas over dien spiegel, dat onmogelijk daarvan was te verwijderen. Haar verleden wekte niet zoozeer zijn jaloezie op. Het kwetste allermeest zijne ijdelheid, dat anderen vóór hem hadden be-<pb n="1149"/>zeten, wat hij nu bezat. Weldra zou die afkeer van den kant van den ‘dichter’ tot haat aangroeien.</p>
<p>Toen <hi rend="spat">Ida</hi>, of <hi rend="spat">Charlotte</hi> zooals zij thans door d'<hi rend="spat">Argenton</hi> genoemd werd naar <hi rend="spat">Werther</hi>'s welbeminde, in zeer lange niet aan <hi rend="spat">Jack</hi> had geschreven; toen <hi rend="spat">Moronval</hi>, vreezend dat de betaling van het schoolgeld spoedig achterwege zou blijven, ook <hi rend="spat">Jack</hi> begon te sarren en te mishandelen, besloot deze het voorbeeld van <hi rend="spat">Madou</hi> te volgen en te vluchten. Aan zijn oude woning op den <hi rend="spat">Boulevard</hi>, waar juist de meubelen verkocht werden, vernam hij dat zijne moeder te <hi rend="spat">Etiolles</hi> haar verblijf hield. En derwaarts toog hij op weg.</p>
<p>Die nachtelijke tocht van den knaap geeft <hi rend="spat">Alphonse Daudet</hi> gelegenheid zijn volle kracht van fijne opmerking en dichterlijke teekening te toonen. Wie zelf in de stilte van het nachtelijke uur naar de geheimzinnige, soms huiveringwekkende stemmen der natuur heeft geluisterd; wie zich uit zijn kinderjaren den angst herinnert, waarmede men in het duister staren kon en luisteren naar het minste geritsel; wie nog de gestalten ziet dan door eene gejaagde verbeelding opgeroepen, begrijpt de stemming, waarin <hi rend="spat">Jack</hi> van <hi rend="spat">Parijs</hi> naar <hi rend="spat">Etiolles</hi> trok en bewondert den dichter, die haar zoo meesterlijk wist te teekenen. Naast de zoo treffende schilderingen, welke <hi rend="spat">Dickens</hi> herhaalde malen van zulke nachtelijke omdolingen gaf, mag <hi rend="spat">Daudet</hi> met volle gerustheid voor de zijne een plaatsje vragen.</p>
<p>Wel wekte het de ergernis van ‘den dichter’, maar aan de zijde zijner moeder doorleefde <hi rend="spat">Jack</hi> thans het schoonste deel zijner jeugd, dat bovendien werd opgeluisterd door de vriendschap van een braven scheepsdokter in ruste, <hi rend="spat">Rivals</hi> geheeten en van diens kleindochter <hi rend="spat">Cecile</hi>. Van studie kwam onder leiding van d'<hi rend="spat">Argenton</hi> niet veel. d'<hi rend="spat">Argenton</hi> was er de man niet voor. Hij begon met een systeem te bedenken en wilde toen het kind voor dat stelsel van opvoeding pasklaar maken. Doch het leven in de vrije natuur staalde het lichaam van den knaap, en wat d'<hi rend="spat">Argenton</hi> niet vermocht, bracht de vriendelijke oude dokter tot stand. Onder zijne leiding ontwikkelden zich de geestvermogens van <hi rend="spat">Jack</hi> op hoogst gelukkige wijs; iets waarvan natuurlijk ‘de dichter’ de eer zich toeschreef. Wie weet, hoe schoon de
<pb n="1150"/>toekomst van <hi rend="spat">Jack</hi> geweest zou zijn, indien hij d'<hi rend="spat">Argenton</hi> niet op zijn pad had ontmoet. ‘De dichter’, voor wien alles in huis moest beven, verveelde zich. Hij sprak onophoudelijk over werken, maar van werken kwam nooit iets. Nu lag het aan het een, dan aan het ander. Telkens bleek het dat de beroemdste letterkundigen gebruik hadden gemaakt van een denkbeeld, dat d'<hi rend="spat">Argenton</hi> reeds lang bij zich had rondgedragen, en dat zij dezen dus eigenlijk gemeen behandelden. Eerst had hij stilte moeten hebben, nu was de stilte hem een beletsel om te werken. <hi rend="spat">Ida</hi>....<hi rend="spat">Charlotte</hi> bedoelen we, liet tot verzet zijn vroegere vrienden komen, zijn medeonderwijzers van het <hi rend="spat">Gymnase</hi>-<hi rend="spat">Moronval</hi>. Toen kwam de vraag ter spraak, wat met den knaap begonnen worden moest, en zoo heftig kon de tegenstand van dokter <hi rend="spat">Rivals</hi> niet zijn, of d'<hi rend="spat">Argenton</hi> en zijn bentgenooten wisten door te drijven, dat <hi rend="spat">Jack</hi> naar een fabriek van werktuigen gezonden worden zou, om daar tot een ‘ouvrier’ te worden opgeleid. Men had plotseling in hem een buitengewoon talent voor machineriën ontdekt. Bovendien, aan den werkman behoorde immers de toekomst! Dat de knaap te zwak gebouwd was voor zulk een vak, werd door dien kwakzalver, ‘<hi rend="spat">Monsieur le docteur Hirsch</hi>’ ontkend. De schuchtere bedenkingen, die <hi rend="spat">Charlotte</hi> in het midden bracht, werden ontzenuwd door de opmerking, dat ook het kind <hi rend="spat">Jezus</hi> de schaaf had in handen gehad. <hi rend="spat">Jacks</hi> weigering werd overwonnen door de mededeeling zijner moeder, dat zij zelve niets bezat en dus van d'<hi rend="spat">Argenton</hi> geheel afhankelijk was, en dat hij zijn eigen brood moest kunnen verdienen, misschien ook het brood voor haar. Dus ging
<hi rend="spat">Jack</hi> het somberste gedeelte van zijn leven te gemoet, terwijl ‘de dichter’ bij het afscheid op plechtige wijze tot hem zeide: ‘Bedenk <hi rend="spat">Jack</hi>, dat het leven geen roman is!’</p>
<p>- ‘Het leven is geen roman, maar het was dat wel voor hem, dien ellendeling!’</p>
</div>
<div type="section">
<head rend="h4">III.</head>
<p>Zóó slecht was intusschen <hi rend="spat">Charlotte</hi> niet, of zij zou met kracht en geweld zich tegen het fraaie plan verzet hebben, had zij kunnen voorzien, welk lot haren <hi rend="spat">Jack</hi>
<pb n="1151"/>wachtte. Twee jaren te <hi rend="spat">Indret</hi> hadden den blonden, slank opgegroeiden, frisschen, dertienjarigen knaap veranderd in een lang, mager, schier ontvleescht jongeling, die met opgestroopte mouwen en met op de borst geopend hemd zich afbeulde om den zwaren hamer en de zware vijl te hanteeren, wiens roode oogen, door de scherpe stofdeeltjes ontstoken keel, wiens kort, stootend kuchje genoegzaam bewezen, op hoe goede gronden dokter <hi rend="spat">Rivals</hi> hem ongeschikt had gekeurd voor den afmattenden arbeid in de ijzerfabriek.</p>
<p>Het leven is geen roman! Niemand, die de waarheid hiervan meer ondervond dan de arme <hi rend="spat">Jack</hi>, die in de fabriek ten eenenmale misplaatst was, en in den kring, waarin men hem gebracht had, geheel ten onder ging.</p>
<p><hi rend="spat">Alphonse Daudet</hi> toont evenwel een open oog te hebben voor de poëzie, die ook in een ijzerfabriek schuilen kan. Hoe treffend bewijst hij in de volgende bladzijden de juistheid der opmerking van één der werklieden: ‘qu'il y a une beauté et une grandeur dans ces choses’!</p>
<p>‘Men had zoo even voor een rijkskanoneerboot een prachtige stoommachine voltooid, duizend paardenkrachten sterk. Ze stond sinds lang in het gebouw, waar ze “gemonteerd” werd en dat zij bijkans geheel besloeg, omringd door een wolk van werklieden; in alle deelen gereed, doch nog niet voltooid. Dikwijls keek <hi rend="spat">Jack</hi>, in 't voorbijgaan, er naar, doch alleen uit de verte en door de glasruiten heen, want behalve de “monteurs” mocht niemand hier binnen komen. Zoodra de machine geheel klaar was, zou zij naar <hi rend="spat">Saint Nazaire</hi> vertrekken; en het maakte de schoonheid, de zeldzaamheid van dit vertrek uit, dat de ingenieurs van <hi rend="spat">Indret</hi>, ondanks de ontzettende zwaarte en het ingewikkeld samenstel van het werktuig, besloten hadden het in elkander gezet, geheel aan één stuk te verschepen. De reusachtige hijschtoestellen, waarover de fabriek kon beschikken, lieten een dergelijk waagstuk toe. Alle dagen zeide men: “'t zal morgen gebeuren”...maar telkens was er, op het laatste oogenblik, nog op een kleinigheid te letten, was er nog iets te herstellen, te verbeteren. Eindelijk was de machine gereed. Men gaf last haar aan boord te brengen.</p>
<p>Het was een feestdag voor <hi rend="spat">Indret</hi>. Te één uur waren alle werkplaatsen gesloten, de huizen en straten verlaten.
<pb n="1152"/>Mannen, vrouwen, kinderen, al wat op het eiland leefde, wilde zien hoe de machine de fabriek verliet, naar de <hi rend="spat">Loire</hi> afdaalde en aan boord werd gebracht van het vaartuig, dat haar zou vervoeren. Lang vóór de groote deur der fabriek geopend werd, had zich een talrijke menigte daarvoor verzameld, in spanning wachtende, terwijl een gegons van stemmen uit haar opsteeg. Eindelijk gingen de wijde deuren der fabriek open en uit de diepte zag men de reusachtige massa voorwaarts komen, langzaam, zwaar, op een van raderen voorzien voetstuk, waarop zij straks in de hoogte zou worden geheschen en dat met door stoom bewogen takels langs de rails werd getrokken.</p>
<p>Toen zij in het volle daglicht trad, schitterend, grootsch en sterk, werd zij met een daverend gejuich begroet.</p>
<p>Ze stond een oogenblik stil, als om adem te scheppen en zich te laten bewonderen in dien prachtigen zonneschijn, die haar deed vonkelen. Onder de tweeduizend werklieden der fabriek was er misschien geen enkele, die aan dit schoone stuk niet had medegewerkt naar de mate van zijn talent en van zijne krachten. Maar zij hadden elk op zich zelf gewerkt, het was op den tast af gegaan, evenals de soldaat in den veldslag strijdt, verloren te midden van die groote massa's en van dat oorverdoovend gedruisch, er maar op los schietend zonder te oordeelen over den uitslag en de nuttigheid van zijn schot, omhuld door een verblindenden, rossen rook, die hem belet iets te zien behalve wat zich in zijn onmiddelijke nabijheid bevindt.</p>
<p>Thans zagen zij haar, hun machine, fier omhoog gericht, in haar geheel, stuk aan stuk juist samengevoegd. En zij waren trotsch op haar! In een oogwenk was zij omringd, begroet met een vroolijken lach en triomfkreten. Zij bewonderden haar als kenners, zij raakten haar met hunne groote, vereelte handen aan, zij streelden haar, en zeiden tot haar in hun ruwe taal: “Wel, oude jongen, hoe gaat het?” De gieters wezen met hoogmoed op de reusachtige, geheel bronzen schroefvinnen: “Die hebben wij gegoten”, zeiden zij. De smeden antwoordden: “Maar wij, wij hebben het ijzer bewerkt; daar kleeft ons zweet aan!” En de ketelmakers, die den ontzettend grooten stoomketel hadden geklonken, prezen niet zonder trots het gemeniede gevaarte, rood gekleurd als
<pb n="1153"/>een olifant, die ten strijde trekt. Roemden dezen op het ijzer, de ingenieurs, de teekenaars en wie de machine in elkander hadden gezet, roemden op haar vorm. Zelfs onze vriend <hi rend="spat">Jack</hi> zeide, zijn handen aanziende: “Ha, wat hebt ge me een blaren gekost!”</p>
<p>Men moest bijkans geweld gebruiken om de menigte op zijde te doen gaan, die vol fanatisme en geestdrift was als een volk in <hi rend="spat">Indië</hi> op het feest van <hi rend="spat">Djaggernauth</hi> en die zich door het geweldige afgodsbeeld op zijnen tocht zou hebben laten verpletteren. De oppassers liepen aan alle kanten rond, hier en daar een duw uitdeelende, om ruimbaan te maken; en weldra stonden er om de machine alleen driehonderd werklieden, uit alle zalen en onder de sterksten gekozen, die, met handspaken gewapend of de kettingen vastgrijpend, slechts op een teeken wachtten om het monster in beweging te brengen.</p>
<p>- Klaar, jongens? O, hoo-i!</p>
<p>Toen liet zich een klein, vroolijk fluitje hooren, en de machine begon op de rails voorwaarts te schokken, terwijl het koper, het brons, het staal schitterde en het in elkander grijpend raderwerk, de krukken, slingers, zuigers met een helderen metaalklank trilden. Evenals een voltooid gebouw, dat door de werklieden wordt verlaten, zoo had men ook den top der machine versierd met een grooten, groenen tak, die boven al dit werk van menschenhanden als een vriendelijke groet, een glimlach der natuur uitstak; en terwijl omlaag de vreeselijk zware metaalmassa met moeite vooruit kwam, bewoog zich omhoog de groene vederbos bij iedere schrede op en neder en wuifde hij zachtkens in de zoete lucht. Aan beide zijden der machine deed de menigte haar uitgeleide; de directeur, de inspecteurs, de leerlingen, de gezellen, allen liepen door elkander, de oogen op het werktuig gevestigd houdende; en het onvermoeide fluitje leidde hen naar de rivier, waar een stoomschip aan de kade lag, gereed om onmiddelijk met de machine te vertrekken.</p>
<p>Daar staat zij nu onder de kraan, de reusachtige stoomkraan der fabriek van <hi rend="spat">Indret</hi>, den krachtigsten hefboom ter wereld. Twee mannen zijn op den rolwagen geklommen, die door de kraan zal worden opgeheschen door middel van ijzeren kabels, welke boven in een buitengewoon grooten,
<pb n="1154"/>uit één stuk gesmeden ring samenloopen. De stoom laat zijn doordringend geluid hooren, het fluitje verdubbelt zijn korte, vroolijke, opwekkende toonen, de kraan strekt haar arm naar omlaag, die aan den hals van een grooten vogel herinnert, zij grijpt met haar krommen bek de machine en heft haar langzaam omhoog, langzaam, maar met rukken. Op dit oogenblik steekt zij boven de menigte, boven de werkplaats, boven geheel <hi rend="spat">Indret</hi> uit. Dáár kan ieder haar zien en op zijn gemak bewonderen. 't Is of ze in den gouden zonneschijn, waarin zij zweeft, afscheid neemt van de talrijke gebouwen, die haar het leven, de beweging, de spraak zelfs hebben geschonken en die zij niet zal terugzien. En de werklieden ondervinden, terwijl zij haar aanschouwen, op hunne beurt, dat gevoel van voldoening over een volbrachten arbeid, die wonderlijke en goddelijke aandoening, waardoor in één oogenblik de krachtsinspanning van een geheel jaar wordt betaald en waardoor het trotsche bewustzijn, dat men de moeilijkheden heeft overwonnen, geplaatst wordt boven alle bezwaren, waarmede men te worstelen had.</p>
<p>- Dat is me eerst een stuk werk!...mompelde op ernstigen toon de oude <hi rend="spat">Roudic</hi>, die daar met opgestroopte mouwen stond, nog trillend van het voortduwen der machine en de oogen half verduisterd door tranen van bewondering. Het fluitje had zijn opwekkende muziek niet gestaakt. Doch de kraan begon te draaien en haar arm naar den kant der rivier uit te strekken, om de machine neertelaten op het stoomschip, dat met ongeduld op haar wachtte.</p>
<p>Eensklaps hoorde men een dof gekraak, gevolgd door een snijdenden, verschrikkelijken gil, die in aller borst een weergalm wakker riep. Aan de ontroering, die door de lucht scheen te trillen, kon men den dood herkennen, den onverwachten, plotselingen dood, die zich met kracht en geweld baan brak. Een minuut lang heerschten er een onbeschrijfelijke ontzetting en verwarring. Wat is er gebeurd? Tusschen een der kettingen, waarmede de machine werd gesteund, en die bij de nederdaling plotseling sterk werden gepannen, en tusschen het harde metaal der machine zelve voelt een der werklieden, die op den wagen is geklommen, zich vastgegrepen. “Gauw, gauw, jongens, achteruit de machine!” Maar 't geeft niet, of men zich haast en alle krachten inspant
<pb n="1155"/>om den ongelukkige aan het verschrikkelijke monster te ontrukken; alles is reeds voorbij. Aller hoofd, aller hand rees omhoog tot een laatste verwensching; en de vrouwen borgen al schreiend het gelaat onder haar doeken of de kanten van haar kapsel om de vormelooze overblijfselen niet te zien, die men op een draagbaar legde. De man is verbrijzeld, in tweeën gesneden. Het bloed is met kracht op het staal, op het koper, op den wuivenden, groenen tak gespat. Geen fluittonen, geen gejuich meer. Te midden eener sombere stilte volbrengt de machine haren draai, terwijl een groep zich verwijdert naar den kant van het dorp, dragers, vrouwen, geheel een stoet van bitter weenenden.</p>
<p>Thans ligt er vrees in aller oogen. Het werktuig is schrikverwekkend geworden. Het heeft den bloeddoop ontvangen en zijn kracht gekeerd tegen wie het die kracht hadden toevertrouwd. Er gaat dan ook een zucht van verlichting omhoog, wanneer het monster op het stoomschip rust, dat onder zijn gewicht dieper in het water zakt en twee of drie breede golven naar de beide oevers stuwt. De gansche rivier trilt en schijnt te zeggen; “Wat is zij zwaar!” O ja, wel zwaar! En huiverend zien de gezellen elkander aan.</p>
<p>Eindelijk is de machine scheep, met haren schroef, met hare stoomketels naast zich. Het bloed, dat haar bemorste, is er spoedig afgeveegd; zij heeft haren eersten glans herkregen, maar niet hare trage gevoelloosheid. Men beseft dat zij leeft en gewapend is. Trotsch rechtop staande op het dek van het vaartuig, dat haar wegvoert, maar dat zij zelve schijnt voort te stuwen, spoedt zij zich zeewaarts, alsof zij werd verteerd van ongeduld om steenkool te eten, de ruimte te verslinden en een rookpluim te doen wapperen op de plaats, waar thans de groene tak heen en weder wuift. Ze is thans zoo schoon om aantezien en de werklieden van <hi rend="spat">Indret</hi> hebben haar wandaad vergeten, en haar vertrek met een luid en laatst hoezee! begroetend, volgen, vergezellen zij haar vol liefde met hunne oogen....Ga dan, machine, zoek uwen weg over de beide halfronden. Volg uwe vast voorgeschreven, rechte, onverbiddelijke loopbaan. Vlieg tegen den wind, tegen de zee en haar stormen in. De menschen hebben u krachtig genoeg gemaakt, dat ge niets zoudt behoeven te vreezen. Maar nu ge sterk zijt, wees nu ook niet
<pb n="1156"/>boosaardig. Bedwing die verschrikkelijke kracht, die ge bij uw vertrek beproefd hebt. Stuur het vaartuig voort zonder verbittering, en bovenal eerbiedig het leven van den mensch, indien ge der fabriek van <hi rend="spat">Indret</hi> eer wilt aandoen.’</p>
<p>Intusschen de grootheid en schoonheid dezer dingen waren niet in staat bij <hi rend="spat">Jack</hi> dat verborgen talent voor werktuigkunde te voorschijn te roepen, hetwelk d' <hi rend="spat">Argenton</hi> en zijn nobele vrienden in den knaap hadden meenen te ontdekken. Hij was geen jaar te <hi rend="spat">Indret</hi> geweest, of ervaren werklieden konden op goeden grond voorspellen, dat hij het nooit ver brengen, zelfs geen knap werkman worden zou. 't Was een leven vol ellende; in de fabriek, waar men hem, den onbeschermde, al spoedig voor ‘souffre-douleur’ gebruikte, en ook in het huisgezin van den werkman, waarin hij was opgenomen. Zóó veel werd van de krachten des lichaams gevergd, dat de oefening van den geest geheel achterwege bleef, de boeken hem door dokter <hi rend="spat">Rivals</hi> medegegeven onaangeroerd werden gelaten en het vroeger geleerde al spoedig vergeten werd. Dus ging <hi rend="spat">Jack</hi> allengs onder en nam hij de gewoonten, de denkbeelden over van den kring, waarin hij zich bewoog; dus werd het naar aanleg zooveel belovende kind ten slotte niets meer dan een ruw werkman, ruw naar lichaam en geest. Althans, als een zoodanige zou <hi rend="spat">Jack Indret</hi> verlaten.</p>
<p>Doch een paar jaar vóór dit geschiedde, greep een tragische gebeurtenis in het leven van den knaap plaats. De dochter van den werkman, bij wien hij woonde, zou in het huwelijk treden, toen eensklaps haar bruidschat gestolen bleek. <hi rend="spat">Jack</hi> had van zijne moeder heimelijk - d' <hi rend="spat">Argenton</hi> mocht het niet weten - een som van honderd franc ontvangen en wilde voor een deel daarvan een huwelijks-cadeau koopen voor <hi rend="spat">Zenaïde Roudic</hi>. Liederlijke, leegloopende schavuiten, waaronder de dief van de bruidschat, hadden lucht gekregen van het geld, dat <hi rend="spat">Jack</hi> bezat; zij wilden er van profiteeren, ze verlokten den knaap tot drinken, namen hem mede naar <hi rend="spat">Nantes</hi> en verbrasten daar de honderd franc, die hij van zijn moeder had ontvangen. Men begrijpt, hoe hierdoor de verdenking van het plegen van den diefstal op den ongelukkigen jongen vallen moest, die dan ook door den directeur der fabriek in verzekerde bewaring gehouden werd.</p>
<pb n="1157"/>
<p>Ook hier kwam de waarheid aan het licht, ofschoon <hi rend="spat">Jack</hi>, zijne moeder niet willende verraden, hardnekkig weigerde te zeggen, hoe hij aan het in dronkenschap doorgebrachte geld was gekomen. Maar het bericht, dat haar zoon een dief was geworden, was reeds naar <hi rend="spat">Etiolles</hi>, tot <hi rend="spat">Charlotte</hi> overgebracht. Wilde zij den knaap uit de handen van het gerecht redden, dan moest de gestolen som, zesduizend franc ongeveer, worden terugbetaald.</p>
<p>d' <hi rend="spat">Argenton</hi> kon niet helpen of wilde niet; hij was gierig ook. Het weinige, dat <hi rend="spat">Charlotte</hi> bezeten had, toen zij ‘bon ami’ verliet, om met honden-trouw den nieteling aan te hangen, die haar tyranniseerde, en dien zij bleef liefhebben, was sedert lang verdwenen. Er schoot niets anders over dan een beroep op de goedheid van ‘bon ami’, die steeds zooveel belangstelling in den armen <hi rend="spat">Jack</hi> had betoond. <hi rend="spat">Charlotte</hi> ging tot dien stap over. ‘Bon ami’ hielp en d' <hi rend="spat">Argenton</hi> reisde met de ongelukkige moeder en de verkregen tienduizend franc naar <hi rend="spat">Indret</hi>.</p>
<p>Die moeite was echter noodeloos geweest. De dief was reeds ontdekt. d' <hi rend="spat">Argenton</hi> kon het geld weer meenemen, de toespraak ook, die hij tot den jeugdigen misdadiger had willen richten en zorgvuldig had gereed gemaakt. Hij had den ‘misdadiger’ op een ontmoeting met zijn moeder willen voorbereiden. Maar moeder en kind hield de ellendeling van elkander gescheiden, toen <hi rend="spat">Jack</hi> onschuldig bleek, zijn hart voor hem uitgestort en zijn tegenzin te kennen had gegeven in het vak, dat men hem letterlijk had opgedwongen. 't Ware immers dwaasheid geweest moeder en kind bij elkander te brengen, nu de knaap zulke droomen koesterde, en zeide liever met het hoofd dan met de handen te willen werken! ‘En dat in onze eeuw van ijzer. Wat duivel, het leven is immers geen roman!’ Met dien troostgrond vertrok d' <hi rend="spat">Argenton</hi> weder, het geld van ‘bon ami’ behoorlijk medenemend.</p>
<p>Twee jaar later gaf <hi rend="spat">Jack</hi>, die inmiddels en ondanks onophoudelijk hoesten en koortsaanvallen zeventien jaar was geworden - een taankleurig, mager jongman, met gekromden rug en hooge schouders - gehoor aan den raad van een bejaarden, welmeenenden vriend, dien hij onder de werklieden bezat, zeide hij het leven in de fabriek vaarwel, daar hij
<pb n="1158"/>toch nimmer een bekwaam werkman worden zou, en werd hij stoker op een transatlatische stoomboot.</p>
<p>Toen ving een leven voor hem aan, dat men helsch, helsch in alle opzichten, noemen moest. Drie jaren lang zou hij het voeren. Als hij met moeite de lange steile ladders was opgeklommen om de manden met sintels over boord te werpen, als hij een uur lang voor den gloeienden oven had gestaan, blind, doof, buiten adem, terwijl het bloed, dat hem naar het hoofd steeg, hem dreigde te verstikken, en het vuur zijn oogharen zengde, vloog hij evenals anderen onder den linnen luchtkoker en liet hij den kouden wind op zijn van zweet druipende borst neerstroomen; en als dan daarop een ijskoude rilling hem door de leden voer, greep hij de aangeboden, eerst geweigerde, maar nu gretig aangenomen flesch en dronk hij. Straks wilde hij den brandenden dorst, hierdoor gewekt, stillen, en dronk hij op nieuw. Vuur van binnen en vuur van buiten, vlammen op vlammen, alkohol op steenkool...zoo zou het drie jaren lang gaan, een langen tijd van dronkenschap en razernij, slechts afgebroken door orgiën op de plaatsen, waar de boot stil lag, en slechts hierdoor geeindigd, dat op zekeren dag, in volle zee, het stoomschip met een ander in botsing kwam, het water met geweld de machinekamer binnenstroomde, de pompen hare diensten weigerden, de vuren werden uitgedoofd en het trotsche vaartuig te gronde ging.</p>
<p>Ook <hi rend="spat">Charlotte</hi> ondervond, dat het leven geen roman was. Dagelijks werden de luimen van d' <hi rend="spat">Argenton</hi> ondragelijker, maar ze bleef hem hartstochtelijk aanhangen, al voelde ze zich meer en meer ongelukkig. Een enkele glimlach van ‘den dichter’, aan wiens macht zij geheel was overgegeven, was in staat de tranen te verdrijven, die gedurig in haar oog opwelden, wanneer zij dacht aan haar kind, van wien zij in zoo lange niets had gehoord. <hi rend="spat">Charlotte</hi> had aan <hi rend="spat">Jack</hi> nooit over iets anders geschreven dan over d' <hi rend="spat">Argenton</hi>; <hi rend="spat">Jack</hi>'s belangstelling in het leven te huis was daardoor allengs gedaald; zijn brieven werden steeds zeldzamer. Van <hi rend="spat">Etiolles</hi> waren d' <hi rend="spat">Argenton</hi> en <hi rend="spat">Charlotte</hi> naar <hi rend="spat">Parijs</hi> teruggekeerd. ‘De dichter’ moest meer in het centrum der beschaving zijn, meer in het midden der beweging van de letterkundige wereld. Toen het <hi rend="spat">Théatre</hi>-<pb n="1159"/><hi rend="spat">Français</hi> zijn <hi rend="i">Fille de Faust</hi>, die eindelijk was klaargekomen, had geweigerd, richtte d' <hi rend="spat">Argenton</hi> een eigen tijdschrift op, de <hi rend="i">Revue des races futures,</hi> dat in het tijdperk van zijnen hoogsten bloei één abonnent telde: ‘bon ami’ en twee aandeelhouders: d' <hi rend="spat">Argenton</hi> en <hi rend="spat">Jack</hi>. Deze laatste was aandeelhouder buiten zijn weten. De tienduizend franc van ‘bon ami’ konden volgens ‘den dichter’ op geen beter wijs worden belegd dan in een onderneming, aan wier hoofd hij stond. Stukken voor het tijdschrift werden natuurlijk geleverd door d' <hi rend="spat">Argenton</hi> en zijn voortreffelijke vrienden: <hi rend="spat">Moronval</hi> en Dr. <hi rend="spat">Hirsch</hi>, wier werk toch door niemand werd
gelezen.</p>
<p>Doch ook nu vlotte de dichterlijke arbeid niet. De inspiratie wilde niet komen. Toen d' <hi rend="spat">Argenton</hi> op zekeren avond zijn studeervertrek op en neer stapte en <hi rend="spat">Charlotte</hi> dicteerde, kwam hij oudergewoonte niet verder dan een paar onbeteekende regels. De muze van den roman bleef hem hare gunst onthouden. Op <hi rend="spat">Charlotte</hi> trachtte hij die ongenade te wreken. De ongelukkige vrouw had veel van zijn boozen luim te lijden. Ten slotte was hij blijde, toen een zijner vrienden hem tot een avondwandeling kwam uitnoodigen, na vooraf hem door teekens te kennen gegeven te hebben, dat hij hem iets zeer gewichtigs had mede te deelen.</p>
<p><hi rend="spat">Charlotte</hi> bleef toen luisteren naar den stormwind, die om den hoek van het huis gierde, het balkon schudde, die van verre kwam en alles kwam zeggen, wat hij had gezien en gehoord: de wilde zee, het opensplijtende vaartuig, de van ontzetting doodsbleeke aangezichten en de wilde kreeten van wanhoop, die toen over de ontstoken wateren klonken. 't Was der moeder, of ze hoorde roepen: <hi rend="spat">Mama</hi>! Zij luisterde, en weer hoorde zij die kreet. Zij ging naar buiten, naar het portaal, naar den trap, die tot haar woning leidde, om zich te overtuigen dat alles slechts zinsbedrog was...en ze zag daar omlaag haren <hi rend="spat">Jack</hi>, een ruwen, zwaar gekwetsten werkman, die zich met moeite zoo ver had voortgesleept, maar niet verder kon. Geen woord, geen kreet, geen liefkozing zelfs werd tusschen deze beiden gewisseld. Ze stonden tegenover elkander en ze weenden, toen zij elkander aanzagen.</p>
<p>De fraaie speech, die d' <hi rend="spat">Argenton</hi> bedacht had om aan
<pb n="1160"/><hi rend="spat">Charlotte</hi> het bericht van den scheepsramp zoo even door hem vernomen, medetedeelen, kon hij tot een volgende gelegenheid bewaren. <hi rend="spat">Jack</hi> werd nu voorloopig in huis opgenomen, tot hij geheel genezen zou zijn. Maar spoedig bleek het, dat hij zelfs in eene zoo oppervlakkige en nietige omgeving, als die waarin d' <hi rend="spat">Argenton</hi> verkeerde, misplaatst was. Hij had ruwe, leelijke gewoonten aangenomen. In stand en karakter was hij geheel gedegradeerd. Hij bleef drinken. Nergens was hij voor te gebruiken. Zijn veerkracht was geheel verlamd. Slaperig, stil, afgeleefd stelde hij in niets meer belang, zelfs niet in het leugenachtig antwoord, dat zijn moeder gaf op een invallende gedachte, die hij eens had uitgesproken, hoe toch wel zijn eigen vader heeten mocht. d' <hi rend="spat">Argenton</hi> schaamde zich, dat zulk een verdierlijkt wezen in zijn woning toefde. <hi rend="spat">Charlotte</hi> weende, maar schaamde zich evenzeer over de houding van haar kind. En zoo trok <hi rend="spat">Jack</hi> naar <hi rend="spat">Etiolles</hi> om de villa te ‘bewaren’, die d' <hi rend="spat">Argenton</hi> nog altijd niet had kunnen verhuren. Hij zag de plek weder, waar hij de gelukkige jaren zijner jeugd had gesleten, en in zijn hart hoorde hij de zachte, versterkende stem der vrije natuur, die hem toeriep:</p>
<p>‘Kom tot mij, arm kind, rust aan mijn hart, dat zoo kalm klopt! Ik zal u in mijn armen omstrengeld houden, ik zal voor u zorg dragen. Ik heb balsem voor alle wonden, en wie dien balsem zoekt, is reeds genezen.’</p>
</div>
<div type="section">
<head rend="h4">IV.</head>
<p>Het zou blijken, dat de vriendelijke stem der natuur niet gelogen had. Zij had balsem ook voor deze wonden. Maar evenzoo ontlook voor <hi rend="spat">Jack</hi> nieuw leven uit den hernieuwden omgang met <hi rend="spat">Rivals</hi>, die, wel door d' <hi rend="spat">Argenton</hi> met den diefstal, maar niet met den waren dader bekend gemaakt, zich om het lot van den knaap niet veel meer had bekommerd. Vooral <hi rend="spat">Cecile</hi>, <hi rend="spat">Jack</hi>'s vroegere speelnoot, oefende eenen heilzamen invloed uit. Voor haar schaamde hij zich over zijn verleden en zijn schandelijk gedrag, om harentwille liet hij het drinken na. Zijn ziel, die gestorven scheen, herleefde weder. Toch greep soms de wanhoop hem aan. Wat had hij kunnen wezen, indien hij had mogen werken om de echtgenoot te worden van dàt
<pb n="1161"/>meisje! Hij was als de schipbreukeling, die te vergeefs worstelt tegen de golven en op een afstand van slechts enkele armslengten in den heerlijken zonneschijn het strand ziet schitteren, waarop de visschers hunne netten drogen. Voor het eerst kwelde hem thans het denkbeeld, dat hij een bastaard was. Toen hij zijn moeder op nieuw ondervraagde naar zijnen vader, noemde zij een anderen naam, dan dien zij vroeger hem had opgegeven. Wellicht wist de ongelukkige zelve den rechten naam niet. Kon het anders, of in <hi rend="spat">Jack</hi>'s harte moest hierdoor de vertwijfeling wassen en daarmede de verleiding, die in de gestalte van den bedwelmenden drank hem verstroosting bood, doch die hij moedig afsloeg? Lichamelijke krankte bracht hem in het huis van dokter <hi rend="spat">Rivals</hi>. Zeer tegen den zin van d' <hi rend="spat">Argenton</hi>, die den omgang met den geneesheer had verbroken en het <hi rend="spat">Jack</hi> zeer euvel duidde, dat deze zich aan zijnen ‘vijand’ aansloot. En toen <hi rend="spat">Charlotte</hi> den armen <hi rend="spat">Jack</hi> kwam opzoeken, begon deze zich tegenover <hi rend="spat">Cecile</hi> te schamen over zulk een moeder, die steeds dieper onder het juk van den zelfzuchtigen d' <hi rend="spat">Argenton</hi> gebukt ging, maar, dank zij haar hartstocht voor den nietswaardige, ook steeds even opgeruimd en zorgeloos bleef.</p>
<p>De liefde der beide jongelieden was voor dokter <hi rend="spat">Rivals</hi> geen geheim. Zij was hem een vreugde. Niets stond haar in den weg dan de maatschappelijke positie van <hi rend="spat">Jack</hi>. Immers, ook over de geschiedenis van <hi rend="spat">Cecile</hi>'s geboorte hing een sluier. Hare vroeg gestorven moeder was gehuwd met een man, die later bleek haar omtrent zijn naam en stand te hebben misleid en spoedig in handen van het gerecht verviel. Dit alles deelde de dokter <hi rend="spat">Jack</hi> mede. En toen werd door beiden het plan ontworpen, dat <hi rend="spat">Jack</hi> naar <hi rend="spat">Parijs</hi> terugkeeren, over dag in een fabriek werken, zóó zijn brood winnen zou, om 's avonds geneeskunde te studeeren en eens de opvolger van <hi rend="spat">Rivals</hi> te worden.</p>
<p>Aan dat plan werd dan ook uitvoering gegeven. <hi rend="spat">Jack</hi>, de de werkman-student, deelde spoedig de woning van een oud vriend, <hi rend="spat">Belisaire</hi>, een leelijken, hinkenden koopman in hoeden, die met zijn waren het land rondtrok, en een der schoonste figuren van dezen belangwekkenden roman is. <hi rend="spat">Belisaire</hi> heette hij, doch hij had evenzeer: onderwerping, goedheid, zelfopoffering, geduld kunnen hee-<pb n="1162"/>ten, want al deze heerlijke en heilige karaktertrekken waren in den onaanzienlijken, mismaakten man vereenigd en traden o.a. aan den dag in de standvastige liefde, welke hij voor de <hi rend="spat">Weduwe Weber</hi> koesterde, die later <hi rend="spat">Vrouw Belisaire</hi> worden zou. Op nieuw toog <hi rend="spat">Jack</hi> dus aan het werk in de fabriek. Weer ving hij het leven aan in die hel, maar hij deed het vol moed, want aan het eind daarvan wenkte hem eene <hi rend="spat">Eurydice</hi> in de gedaante van <hi rend="spat">Cecile Rivals</hi>.</p>
<p>Met zijne moeder of d' <hi rend="spat">Argenton</hi> had hij geenen omgang meer. Hij hoorde niets van hen, tot eensklaps <hi rend="spat">Charlotte</hi> bij hem haar toevlucht zocht. d' <hi rend="spat">Argenton</hi> had haar meer en meer verwaarloosd, had haar ten laatste geslagen. Nu was de dag gekomen, waarvan zij eenmaal gesproken had, dat <hi rend="spat">Jack</hi> ook voor haar brood zou kunnen verdienen. En <hi rend="spat">Jack</hi> verheugde zich, dat die dag gekomen, zijn moeder gevlucht was uit de nietswaardige omgeving, waarin zij tot hiertoe zich had bewogen. Zorgeloos, onnadenkend, op nieuw toonend, dat zij evenmin de waarde van het geld kende als hare positie begreep, richtte <hi rend="spat">Ida de Barancy</hi> - zij had haren vroegeren naam hernomen - de gemeenschappelijke woning voor haar en haren zoon in. Maar alras kwam het uit, dat zij voor een zoo stil leven, als thans haar lot werd, ongeschikt was geworden. De bruiloft van <hi rend="spat">Belisaire</hi> mocht een kleine afwisseling bieden en <hi rend="spat">Ida</hi> gelegenheid geven om als een prinses te schitteren te midden dezer eenvoudige menschen, die sloofden en zwoegden voor hun dagelijksch brood, alle andere dagen gingen zoo kalm, zoo aan elkander gelijk voorbij! Haar tegenwoordige omgeving scheen haar zoo arm toe! Zij hield zich niet bezig. De verveling kwam. <hi rend="spat">Ida</hi> begon met hare gedachten in het verledene te leven. En 't bleek weldra, dat zij den man nog altoos hartstochtelijk, redeloos beminde, die haar zooveel had doen lijden.</p>
<p>Ook bij d' <hi rend="spat">Argenton</hi> was een gevoel ontwaakt, dat <hi rend="spat">Ida</hi> hem onmisbaar deed schijnen. Beul en slachtoffer hadden elkander noodig. Zonder elkander was beider bestaan geheel ledig. d' <hi rend="spat">Argenton</hi> schreef haar, dat zij steeds over hem beschikken kon, zoodra zij hem noodig hebben mocht. Hij zond haar verzen: ‘A une qui est partie.’ Hij kon niet dulden, dat <hi rend="spat">Jack</hi> haar hart thans geheel scheen te vervullen
<pb n="1163"/>Meer en meer vertoonde zij zich aan hem als 't verloren ideaal en zoo ging hij op zekeren dag haar opzoeken. Hij ontmoette niet <hi rend="spat">Ida</hi> maar <hi rend="spat">Jack</hi>, die, man geworden, alle vrees voor den laffen gek had afgelegd, die hem flink de waarheid zeide en ten slotte de deur wees. Doch <hi rend="spat">Jack</hi> hoopte te vergeefs zijn moeder bij zich te houden. De magneet trok het ijzer aan. In stilte had de arme jongen een vriendelijker woning gehuurd en die keurig laten inrichten. Maar toen <hi rend="spat">Belisaire Ida</hi>, voor wie alles een verrassing had moeten blijven, derwaarts brengen zou, bracht hij niet <hi rend="spat">Ida de Barancy</hi>, maar slechts de tijding mede, dat <hi rend="spat">Ida</hi> was vertrokken naar d' <hi rend="spat">Argenton</hi>, die haar had geschreven dat hij ziek was.</p>
<p>En zoo deelde <hi rend="spat">Jack</hi> op nieuw met <hi rend="spat">Belisaire</hi> diens oude woning. Met de studie ging het goed, maar zijn gezondheid ging steeds meer achteruit. <hi rend="spat">Jack</hi> vergde te veel van zijn krachten en overspande zich. Nu kwam na zooveel leeds een nieuwe slag. <hi rend="spat">Cecile Rivals</hi> wilde niets meer van hem weten. Zij had zich, beweerde zij, vergist, toen zij vroeger gemeend had hem lief te hebben. De waarheid, door haar zorgvuldig voor haren grootvader verborgen gehouden, was dat zij met het geheim harer geboorte bekend was geraakt en, niet wetend dat de dokter reeds alles aan <hi rend="spat">Jack</hi> had verhaald, zich nu de liefde van dezen vriend harer jeugd niet meer waardig achtte. 't Zou spoedig blijken, hoe zwaar de arme <hi rend="spat">Jack</hi> door dezen laatsten slag getroffen werd. Inmiddels zetten <hi rend="spat">Ida</hi> en d' <hi rend="spat">Argenton</hi> hun zorgeloos, zelfzuchtig bestaan voort. De laatste had wel gehoord, dat <hi rend="spat">Jack</hi> ziek was, maar het bericht zorgvuldig voor de moeder verborgen gehouden.</p>
<p>En toch was de toestand van den armen <hi rend="spat">Jack</hi> hoogst ernstig! De hoest was voortdurend verergerd, de koorts had een zeer bedenkelijk karakter aangenomen. <hi rend="spat">Jack</hi> had zijn werk moeten staken. Daarmede hielden ook de verdiensten op, en dat juist nu, nu er buitengewone onkosten gemaakt worden moesten. De goede <hi rend="spat">Belisaire</hi> en zijn voortreffelijke vrouw hielpen wat zij helpen konden, doch waren arm. Het eene stuk huisraad voor en het andere na werd naar de bank van leening gebracht. Ten slotte moest een beroep worden
<pb n="1164"/>gedaan op de publieke liefdadigheid en <hi rend="spat">Jack</hi> naar het hospitaal worden gebracht.</p>
<p>Hoe <hi rend="spat">Jack</hi> daarin werd opgenomen, moet <hi rend="spat">Alphonse Daudet</hi> zelf verhalen. We krijgen daardoor opnieuw gelegenheid de schrikkelijke juistheid zijner teekening te bewonderen.</p>
<p>‘Het was nog vroeg, toen zij bij het centraal-bureau van aangifte aankwamen. Toch was de groote wachtkamer reeds gevuld met een menigte, die sinds lang op houten banken rondom een snorrende en vonken spattende kachel had plaats genomen. Er heerschte daar een verstikkende, zware, slaapverwekkende atmospheer, waardoor dezelfde staat van verdooving werd medegedeeld aan allen, die zich in dat vertrek ophielden: aan de ongelukkigen, die zonder eenigen overgang van de koude op straat in deze badstoof kwamen, aan de geëmployeerden, die aan het uiteinde der zaal achter een glazen beschot met schrijfwerk bezig waren, aan den oppasser, die met een bedrukt gelaat de kachel vulde. Toen <hi rend="spat">Jack</hi> aan den arm van <hi rend="spat">Belisaire</hi> binnen trad, keerden alle blikken zich tot hem, bits en ongerust.</p>
<p>“Komaan!...nog een...” schenen zij te zeggen. Inderdaad in de hospitalen is de opeenhooping zoo groot, elke lijdenssponde wordt zoo misgund, er wordt daarom zoo gekuipt, getwist. Het helpt niet, of het stedelijk bestuur wezenlijk zijn krachten inspant, of de liefdadigheid telkens weer haar best doet, er zijn altijd meer zieken dan er plaatsen zijn om ze te ontvangen. Dat komt, omdat het wreede <hi rend="spat">Parijs</hi> de kunst verstaat om allerlei soort van kwalen in het leven te roepen, om nieuwe en zeer saamgestelde kwalen uit te vinden met behulp van ondeugd en gebrek en van die duizende combinatiën, welke door deze beide bestanddeelen van het lijden gevormd worden kunnen. Talrijke, deerniswaardige staaltjes van die kunst waren daar op de vuile banken bijeengebracht. Naar gelang zij binnen kwamen, werden zij in twee klassen gescheiden: aan den eenen kant de gekwetsten, zij die door werktuigen, door kamraderen van stoommachines, door het sterkwater van verwerijen gekwetst, verminkt waren, ledematen, het gezicht hadden verloren; en aan den anderen kant de koortslijders, de bloedeloozen, de teringlijders, met sidderende leden en verschillende soorten van hoest, met holle hoest en met scherpe hoest, die als het ware op elk-<pb n="1165"/>ander schenen te wachten om dan te gelijkertijd los te barsten als de instrumenten van een oorverscheurend orkest. En welke kleederen, welke schoenen, welke hoeden, welke manden! 't Hing alles aan lappen en flarden, 't was alles door de goot gesleurd, vol modder, want evenals <hi rend="spat">Jack</hi> waren deze ongelukkigen te voet hierheen gekomen. Allen wachtten met groote angst het onderzoek van den geneesheer af, dat hun al dan niet een bewijs van opname in het hospitaal verschaffen zou. Men moest hen dan ook onder elkander hooren spreken over hunne kwalen, die ze met opzet vergrootten, daar zij hunne buren wilden overtuigen, dat zij veel zieker waren dan dezen. <hi rend="spat">Jack</hi> luisterde naar
die droefgeestige gesprekken, gezeten tusschen een dikken, pokdaligen man, die erg hoestte, en een ongelukkige jonge vrouw, die in een zwarten omslagdoek de schaduw van een lichaam hulde en een smal gezicht, waarvan de neus en de lippen zoo dun en zoo bleek waren, dat nog maar alleen de oogen schenen te leven, twee oogen die schril vóór zich uit staarden naar het naderend visioen van haar jongste uur. Een oud vrouwtje met een mand aan den arm bood beschuitjes en stoffige harde broodjes aan deze koortslijders, aan deze stervenden te koop aan, door iedereen afgewezen en telkens haar loop op nieuw beginnend. Eindelijk ging de deur open en verscheen een klein, bewegelijk heer.</p>
<p>De geneesheer!</p>
<p>Terstond staakten de gesprekken op alle banken, terwijl de hoestbuien nog heviger, de gezichten nog langer werden. Terwijl hij zijn verstijfde vingers aan de steenen plaat van de kachel verwarmde, zag de dokter de zieken in het rond aan, met dien verstandigen, onderzoekenden, vasten blik, die dronkaards en slechte lieden zooveel onrust aanjaagt. Toen begon hij de ronde te doen door de zaal, gevolgd door een knecht, die toegangsbiljetten voor de verschillende hospitalen uitreikte. Welk een blijdschap voor die ongelukkigen, wanneer zij geschikt werden verklaard om in het gasthuis te worden opgenomen! Welk een teleurstelling, welke smeekgebeden, zoodra zij hoorden dat zij niet ziek genoeg waren! Het onderzoek was vluchtig en wel wat ruw, omdat er veel menschen waren, die geholpen moesten worden, en omdat arme lieden niet kunnen eindigen, wanneer zij over hun kwalen spreken, en aller-<pb n="1166"/>lei geschiedenissen daarmede in verband brengen, die voor den geneesheer volstrekt van geen belang zijn. Men begrijpt niet, hoe groot de onwetendheid, de stompzinnigheid, de onnoozelheid van het volk is, dat dikwijls verlegen is een naam te noemen, een adres op te geven, dat bang is iets verkeerds te doen en juist door die vrees uitweidt over ten eenenmale onverschillige dingen.</p>
<p>- En jij, vrouwtje, wat heb je? vraagt de geneesheer aan een vrouw, die een kind van een dozijn jaren naast zich heeft.</p>
<p>- Ik ben het niet, mijnheer, het is mijn jongen.</p>
<p>- Nu, wat heeft dan je jongen?...Komaan, haast je wat.</p>
<p>- Hij is doof, mijnheer...Dat heeft'i gekregen...ik zal u dat eens vertellen...</p>
<p>- Zoo, is hij doof?...En aan welk oor?</p>
<p>- Hoofdzakelijk aan z'n beide ooren, mijnheer.</p>
<p>- Hoofdzakelijk...hoe zoo?</p>
<p>- Ja, ziet u mijnheer...Kom, Eduard, sta ereis op, als er tegen je gesproken wordt...Aan welk oor ben je doof?...zeide zij tot den jongen, terwijl ze hem schudde om hem te doen opstaan.</p>
<p>Maar deze bewaarde een stomp stilzwijgen.</p>
<p>- Aan welk oor ben je doof?...schreeuwde de moeder opnieuw.</p>
<p>En toen de arme jongen roerloos bleef staan, ging zij voort:</p>
<p>- Zoo als u ziet, mijnheer, 't is net als ik zeg...hoofdzakelijk aan beide ooren.</p>
<p>Iets verder richtte de dokter het woord tot den dikken, pokdaligen man, die naast <hi rend="spat">Jack</hi> zat.</p>
<p>- Waar sukkel je aan?</p>
<p>- Aan de borst mijnheer...Ik heb hier iets, dat me zoo brandt.</p>
<p>- A, zoo, brandt je borst je...Zeg eens, drink je niet wel eens brandewijn? zoo van tijd tot tijd?</p>
<p>- O, mijnheer, nooit van z'n leven, gaf de ander verontwaardigd ten antwoord.</p>
<p>- Zoo, heel best, ge drinkt nooit brandewijn. En wijn, drink je dien wel eens?</p>
<p>- Ja, mijnheer, zoo precies genoeg.</p>
<p>- En wat is voor jou precies genoeg? Ik houd het er voor, dat dit verscheiden liters moet wezen?</p>
<pb n="1167"/>
<p>- Nou, mijnheer, dat hangt van de omstandigheden af.</p>
<p>- Juist, dat begrijp ik...Maar bijvoorbeeld op betaaldag...</p>
<p>- Nou, op betaaldag, u weet wel hoe het dan gaat...je komt dan met vrinden bij mekaar.</p>
<p>- Juist, zóó is 't, op betaaldagen drink je je een stuk in den kraag. Je bent een metselaar, je wordt elke week betaald, je bent dus minstens viermaal in de maand zoo dronken dat ge niet kunt staan....Heel goed, je tong!</p>
<p>'t Helpt niet, of de dronkaard protesteert; hij is wel gedwongen zijn gebrek te erkennen, hij heeft met een waren rechter van instructie te doen. Toen de geneesheer bij <hi rend="spat">Jack</hi> kwam, zag hij hem oplettend aan, vroeg hij naar zijn ouderdom en of hij sinds lang ziek was. <hi rend="spat">Jack</hi> gaf met groote moeite en met heesche stem antwoord.</p>
<p>- Laat eens zien, sta eens op, mijn jongen - zei de dokter, terwijl hij zijn oor tegen de natte kleederen van den zieke aanlegde om naar diens ademhaling te luisteren. - Ben je te voet gekomen?</p>
<p>- Ja, mijnheer.</p>
<p>- Dat is merkwaardig, dat ge in uw toestand hebt kunnen loopen. Ge hebt daarvoor veel wilskracht noodig gehad. Maar ik verbied je het nog eens te doen. Men zal een draagbaar voor u brengen.</p>
<p>En zich omkeerend, zeide hij tot den geëmployeerde, die de biljetten schreef:</p>
<p>- <hi rend="spat">Charité</hi>...zaal <hi rend="spat">Saint</hi>-<hi rend="spat">Jean</hi>-<hi rend="spat">de</hi>-<hi rend="spat">Dieu</hi>.</p>
<p>En toen zette hij, zonder verder een woord te spreken, de inspectie voort.’</p>
<p>Zoo kwam <hi rend="spat">Jack</hi> in het hospitaal.</p>
<p>Den volgenden dag ging een ander geneesheer met zijn leerlingen bij de zieken rond. Bij de krib van den armen <hi rend="spat">Jack</hi> gekomen, zeide hij 't een en ander over inademing en uitademing, over ademhalingsgeruisch, over een eigenaardig geknap en geknetter, over ‘vliegende tering’ en sprak hij van een hoogst interessant geval. Maar het slot was, dat de liefdezuster <hi rend="spat">Jack</hi> vroeg, of hij ook familie had, die hij wenschte te zien. Om wie zou hij zenden, dan om den goeden <hi rend="spat">Belisaire</hi> en diens vrouw? Toch kon men, nadat zij waren gekomen, hem aanzien, dat hij nog aan iets anders dacht, naar iemand anders verlangde. <hi rend="spat">Vrouw Beli</hi>-<pb n="1168"/><hi rend="spat">saire</hi> begreep, dat <hi rend="spat">Jack</hi> aan zijne moeder dacht. Haar man had vroeger te vergeefs beproefd die moeder bij haar kind te brengen, maar nu zou <hi rend="spat">Vrouw Belisaire</hi> gaan en zij zou <hi rend="spat">Ida</hi> dwingen te komen. En toen <hi rend="spat">Vrouw Belisaire</hi> was heengegaan, hield <hi rend="spat">Jack</hi> onafgewend de oogen op de deur gevestigd en riep hij telkens met heesche stem: ‘Ze zal niet komen - ze zal niet komen - - ‘Ik zeg u, ze zal niet willen komen - Ge kent haar niet; ze is een slechte moeder....Al wat er droevigs in mijn leven is geweest, is mij van haar gekomen. Mijn hart is ééne wonde, zóóveel slagen heeft zij het toegebracht....Toen de ander veinsde ziek te zijn, liep zij terstond tot hem, ze heeft hem sedert niet meer willen verlaten - - maar ik, ik sterf, en zij komt niet....O booze, booze, slechte moeder! Zij is het, die mij gedood heeft, en ze wil me niet zien sterven!’</p>
<p><hi rend="spat">Vrouw Belisaire</hi> verliet het hospitaal, juist toen dokter <hi rend="spat">Rivals</hi> en zijn kleindochter daar binnentraden. <hi rend="spat">Cecile</hi> had eindelijk aan haren grootvader de ware reden medegedeeld, waarom zij <hi rend="spat">Jack</hi> bedankt had. Toen waren de noodige ophelderingen gegeven en ging men <hi rend="spat">Jack</hi> zoeken, doch het was te laat en <hi rend="spat">Cecile</hi>'s tegenwoordigheid verhelderde slechts de laatste oogenblikken van een stervende.</p>
<p><hi rend="spat">Ida de Barancy</hi> kwam met d' <hi rend="spat">Argenton</hi> van een volksconcert te huis, toen haar werd medegedeeld, dat <hi rend="spat">Jack</hi> in het hospitaal stervende was. Nog trachtte d' <hi rend="spat">Argenton</hi> haar tegen te houden, maar in vol toilet ijlde <hi rend="spat">Ida</hi> nu voort. Een oogenblik huiverde zij de ziekenzaal binnen te treden....‘Ik ben bang’ - - sprak zij, maar <hi rend="spat">Vrouw</hi>-<hi rend="spat">Belisaire</hi> dwong haar voort te gaan en voegde haar het welverdiende woord toe: ‘Vrouwen als gij zijt moesten eigenlijk geen kinderen hebben.’</p>
<p>Nog had <hi rend="spat">Jack</hi> de voetstappen zijner moeder op de trappen gehoord, maar haren kreet: ‘<hi rend="spat">Jack</hi>, mijn kind!’ hoorde hij niet meer. 't Was alles zoo stil geworden.....‘Dood?’ gilde <hi rend="spat">Ida de Baraney</hi>....‘Neen....gaf de oude <hi rend="spat">Rivals</hi> met bitterheid ten antwoord....‘neen....<hi rend="sc">verlost</hi>!’</p>
</div>
<div type="section">
<head rend="h4">V.</head>
<p>Juist, brave dokter, <hi rend="spat">verlost</hi>! Ge weet niet half, met
<pb n="1169"/>welk een gevoel van verlichting we het boek uit handen leggen, waarin gij - ondanks al uw eigenaardige, goedige zwakheid - gij en uwe kleindochter <hi rend="spat">Cecile</hi> met <hi rend="spat">Belisaire</hi> en diens vrouw, die eertijds de <hi rend="spat">Weduwe Weber</hi> heette, de eenige goede engelen zijt, terwijl al de overigen, die eenigen invloed hadden op de geschiedenis van den armen <hi rend="spat">Jack</hi>, niets dan weerzin en walging wekken. In zulk een dampkring, te midden van zoo diep ellendige wezens wordt het ons te benauwd, snakken we naar lucht.</p>
<p>Levert de wereld die wezens op? <hi rend="spat">Dat</hi> is de vraag niet, maar de vraag is: mag de kunst ze ons voor oogen brengen, zooals dat hier is geschied? En daarop antwoord ik hartgrondig: neen! neen! en nogmaals: neen! De ware kunst heeft hooger, edeler roeping. Geen bloote reproductie van de werkelijkheid, maar van de werkelijkheid zooals het kunstenaarsoog die ziet! Niet alleen ‘le vrai’, maar ‘le choix dans le vrai’ moet de leus zijn, waarnaar de kunstenaar zich richt. En juist dit is hier niet in het oog gehouden. Hier wordt geen straal aanschouwd der goddelijke poëzie, die een verheven licht werpt ook op het somberste, die niet uitsluitend naar de beteekenis der enkele verschijnselen vraagt, maar ook naar de beteekenis van het groote geheel, die te midden van den chaos van leed, van den brandenden strijd van menschelijke driften en hartstochten, de harmonie, de eeuwige regelmaat weet te onderscheiden. Hier is geen spoor van dat verzoenende element, dat nergens, ook in geen kunstwerk mag ontbreken. De muzen, die dezen dichter inspireerden, zijn niet de vriendelijke onsterfelijken, die den mensch liefhebben en hem doen genieten van haar licht, maar het zijn wraakgierige machten, die haar oog van de menschheid afwenden. Bij alle voortreffelijke eigenschappen, ondanks zooveel schoons blijft de <hi rend="i">Jack</hi> van <hi rend="spat">Alphonse Daudet</hi> een treurig boek en het toppunt der kunst is daarin zeker niet bereikt.</p>
<p>Met de gedachte hieraan, verliezen een aantal vragen en opmerkingen, die ons op de lippen zweefden, voor ons haar belang. We hadden anders kunnen wijzen op de talrijke bijfiguren, die soms in zoo hooge mate karakteristiek zijn; op <hi rend="spat">Zenaïde Roudic</hi>, die niet bang is voor hare bruidschat een echtgenoot te koopen, innig overtuigd dat zij later door hare liefde zijn hart wel winnen zal; op de overspelige
<pb n="1170"/>liefde van <hi rend="spat">Clarisse</hi> voor <hi rend="spat">den Nantees</hi> - <hi rend="spat">Francesca da Rimini</hi> in eene arbeiderswoning! - en op zooveel andere typen. We hadden kunnen wijzen op de bitterheid, waarmede <hi rend="spat">Daudet</hi> in <hi rend="i">Jack</hi> zoowel als in <hi rend="i">Fromont jeune</hi> over <hi rend="spat">Parijs</hi> spreekt; op de minachting, waarmede hij zich over deze onze negentiende eeuw uitlaat; op den spot, dien hij uitgiet over ‘de oude schoolsche theoriën van de rechten van den arbeider, de toekomst van het volk, de tyrannie van het kapitaal; op de koelheid, waarmede hij aan het volk fijnheid van gevoel en nauwgezetheid van geweten ontzegt, die slechts bij uitzondering, slechts als een fijne plant, die te midden van veldbloemen is verwaaid, bij het volk gevonden worden. We hadden ten slotte kunnen vragen: wat wil dan toch deze man, die met niets vrede heeft, en die bij tegenspoed niet weet te klagen over verlatenheid, maar enkel spreekt van wanhopigen toorn?</p>
<p>Doch we houden opmerkingen en vragen terug. Wat baten ze ons! <hi rend="i">Jack</hi> blijft een treurig boek, waarin de stelling wordt gepredikt, dat aan de onschuldige kinderen de misdaad der ouders bezocht wordt; een boek, dat aan de waarde van den mensch te kort doet.</p>
<p>Maar de groote grief, die wij tegen de strekking van dit boek hebben, mag ons geen woord doen terugnemen van den lof, dien we daaraan hebben toegebracht. Als letterkundig product blijft het opmerkelijk in hooge mate en in meer dan één opzicht.</p>
<p>Onder de honderd en meer teekenachtige tooneeltjes, waarvan deze roman wemelt, kies ik nog een enkel uit, waarin de dichter zich met den minst somberen trek op het gelaat vertoont en juist daardoor ons te meer doet betreuren, dat hij niet voortdurend ons zóó te genieten gaf.</p>
<p>Het is de bruiloft van <hi rend="spat">Belisaire</hi>.</p>
<p>Toen de plechtigheid voor den ambtenaar van den burgerlijken stand was afgeloopen, trok de bruiloftsstoet van <hi rend="spat">Belisaire</hi> en <hi rend="spat">Vrouw Weber</hi> naar het spoorwegstation van <hi rend="spat">Vincennes</hi>, om zich naar <hi rend="spat">Saint</hi>-<hi rend="spat">Mandé</hi> te begeven, waar het bruiloftsmaal wachtte in een restaurant, welks geschreven adres <hi rend="spat">Belisaire</hi> diep in zijn zakken verborgen had.</p>
<p>‘Die aanwijzing was niet onnoodig, want er stonden daar bij den ingang van het bosch vier of vijf inrichtingen bijeen,
<pb n="1171"/>bijna geheel aan elkander gelijk en met hetzelfde uithangbord: <hi rend="sc">bruiloften en danspartijen</hi>. Toen de stoet van <hi rend="spat">Belisaire</hi> er aankwam, was de zaal nog niet vrij en in afwachting daarvan maakte men een wandeling om het meer van <hi rend="spat">Vincennes</hi>, dat het “<hi rend="spat">Bois de Boulogne</hi>” der lagere standen genoemd worden mag. Er waren een aantal andere bruiloftspartijen, wier maaltijd reeds was afgeloopen, of die in de open lucht zaten te smullen. Op het groene grasperk kwamen witte kleedjes, zwarte pakken en uniformen aardig uit; er is bij zulke partijen altijd iemand in uniform, een soldaat, of een kweekeling van een middelbare school. Al die menschen lachten, zongen, vermaakten zich, gilden, liepen elkander na en dansten rondom draaiorgels. De mannen hadden vrouwenhoeden opgezet en de vrouwen het hoofddeksel der mannen op haar hoofd geplaatst. Men zag achter de heggen dat sommigen bezig waren in hun hemdsmouwen blinde-mannetje te spelen, men zag er paartjes, die elkander omhelsden, of een bruidsjuffer, die de afgescheurde stroken van het kleedje der jonggehuwde vast hechtte. Wat lieten de arme meisjes haar witte gesteven kleedjes over het grasveld slepen, zich voor één dag verbeeldende, dat zij elegante dames waren! Juist dat is het, wat het volk bij zijn vermaken zoekt, een illusie van rijkdom, een overgang uit hun stand in de maatschappij tot dien der benijden en gelukkigen dezer wereld!</p>
<p>Melancholiek wandelden de gasten van <hi rend="spat">Belisaire</hi> te midden van de stof en het geraas dezer bruiloftkermis, beschuitjes en koekjes knabbelend in afwachting van den zoo gewenschten maaltijd. Het ontbrak hun niet aan vroolijkheid, gelijk zoo aanstonds zou blijken, maar voor het oogenblik hield de honger de uitbarsting der vreugde tegen. Eindelijk kwam een der gasten, dien men als veldontdekker had vooruit gezonden, met het bericht terug, dat alles gereed was, dat men slechts aan tafel behoefde te gaan, en spoedig sloeg men den weg naar den restaurant in.</p>
<p>Het maal was aangerecht in een dier groote zalen, die door beweegbare schotten kunnen worden afgedeeld en die met fletse kleuren geschilderd, met verguld lijstwerk afgezet en van doffe spiegels voorzien zijn. Men hoorde in het eene vertrek uitstekend wat ih het andere gebeurde, het gelach, het
<pb n="1172"/>klinken met de wijnglazen, het roepen om de bedienden en het ongeduldig schellen. De lauwwarme atmospheer, die hier heerschte, en het kleine, regelmatig aangelegde tuintje, gaven precies den indruk, dat men zich in een ruime badinrichting bevond. Evenals op het stadhuis waren ook hier de genoodigden door een zeker gevoel van eerbied en vrees bevangen voor die groote gedekte tafel, aan beide uiteinden versierd met een bouquet van kunstmatige oranjebloesems, met onmogelijke pronkstukken van pasteibakkerskunst, met groen en rood suikerwerk, dat daar sedert eeuwen onveranderlijk had gestaan, dat er op gemaakt was om dag in dag uit op een bruiloftsmaal te prijken, en dat met zwarte spikkels was bezaaid door een aantal opvolgende geslachten van vliegen, die nog zich daarop kwamen neerzetten, ofschoon de knechts ze met servetten trachtten te verjagen. Al wachtende op <hi rend="spat">Ida de Barancy</hi>, die niet kwam, nam men plaats. De jonggehuwde man wilde naast zijn vrouw gaan zitten, maar een zijner zusters zeide, dat dit niet meer gebruikelijk was, dat het niet paste, dat ze tegenover elkaar moesten plaats nemen. En na een lang debat gebeurde dit ook. Zoo begon de maaltijd, die voor de familie van <hi rend="spat">Belisaire</hi> niet veel opwekkends had. <hi rend="spat">Belisaire</hi> was voor haar altoos een melkkoe geweest en zijn huwelijk had aan een deel harer inkomsten een eind gemaakt.</p>
<p>In den beginne at iedereen in alle stilte, vooreerst omdat men geweldigen honger had en dan ook omdat men eenige verlegenheid gevoelde tegenover die heeren in zwarte rokken, die hen bedienden, en wier strak gelaat <hi rend="spat">Belisaire</hi> te vergeefs door zijn goedigen glimlach trachtte te ontplooien. Een zonderling soort, de knechts van zulke pleziertuinen, met hun afgeleefde, stompzinnige of brutale gelaatstrekken, gladgeschoren kinnen en sierlijk geknipte bakkebaarden, die aan hun mond zekere ironische of strenge uitdrukking geven, iets dat hen op ambtenaren doet gelijken! Men had hen kunnen houden voor burgemeesters, die afgezet en tot zoo vernederend bedrijf gedwongen waren. Grappig was de verachtelijke blik, waarmede zij op al deze geringe lieden neerzagen, op de stumperts, die genoodigd waren tot een diner van niet meer dan twee gulden vijftig per couvert. Dat hooge cijfer van twee en een halve gulden, waaraan elk der gasten
<pb n="1173"/>met stille bewondering dacht en dat een gloriekroon van weelde en overdaad vlocht om de slapen van <hi rend="spat">Belisaire</hi>, die rijk genoeg was om in éénen honderd franc voor zijn bruiloftsmaal te besteden, boezemde den knechts niets dan een diepe minachting in, die hare uitdrukking vond in de knipoogjes, welke zij met elkander wisselden, en in de ernstige, onverstoorbare houding, die zij tegenover de gasten in acht namen. <hi rend="spat">Belisaire</hi> had een dezer heeren naast zich staan, die hem met een heiligen eerbied vervulde, hem als 't ware daaronder gebukt deed gaan; vlak tegenover hem, achter den stoel van zijn vrouw stond een ander, die hem zoo onaangenaam bleef aanstaren, dat de arme marskramer, ten einde aan dit drukkend toezicht te ontsnappen, het “menu” opnam, dat aan zijn linkerhand lag, en het onophoudelijk las en nog eens las. Hoe oogverblindend was die lijst! Te midden van sommige woorden, die gemakkelijk te herkennen waren, bijvoorbeeld <hi rend="i">eendvogels, raapjes, ossenhaas</hi>, <hi rend="i">snijboontjes</hi> rezen daar grootsche of vreemdklinkende namen omhoog, namen van steden, generaals, veldslagen, <hi rend="i">Marengo, Richelieu</hi>, <hi rend="i">Chateaubriand</hi>, <hi rend="i">Barigoule</hi> en tegenover deze was <hi rend="spat">Belisaire</hi> zoowel als al de overige genoodigden één en al verbazing. En dat men van al die gerechten zou eten! Men stelle zich het hoofd van een dier ongelukkigen voor, wanneer men hem twee soorten van soep presenteerde: “bisque of purée Crecy?....”, twee soorten van Spaanschen wijn: “Xeres of Pacaret?....” evenals men u in sommige gezelschapsspelen de namen van bloemen opgeeft, die tot niets dienen dan om panden te verbeuren. Hoe zouden ze een beslissing kunnen nemen! Ieder aarzelde, en koos dan op goed geluk af. Het deed er trouwens niet veel toe, welke soort men koos; de eene soep zoowel als de andere
was niets dan lauw, flauw water, de beide flesschen bevatten slechts hetzelfde geele, troebele vocht. De gasten wierpen elkander schichtige blikken toe, gluurden hoe hun buren het aanlegden, en welk van de vele in vorm zoo verschillende glazen ze den knecht toereiken moesten. Slechts één hunner wist zich uitstekend te redden; hij dronk alles uit hetzelfde glas en wel uit het grootste. Kortom, zooveel zorgen, zooveel gedwongenheid maakten het begin van dezen maaltijd vol illusiën buitengemeen koud. De jonggehuwde vrouw was de eerste, die aan dezen bespottelijken toe-<pb n="1174"/>stand een eind wist te maken. Zij was een voortreffelijke vrouw, die volkomen juist redeneerde en eigenlijk zichzelve op haar gemak bracht, toen zij tot haar kind zeide:</p>
<p>- Geneer je niet, beste jongen, geneer je niet, eet maar van alles. Het kost geld genoeg om er eens van te smullen.</p>
<p>Dit woord vol wijsheid oefende invloed uit op het gezelschap en weldra kon men hen hooren eten en ging er een algemeen gelach op aan tafel, waar men telkens vooral om brood vroeg. Het geslacht-<hi rend="spat">Belisaire</hi> gaf eenigermate een wanklank in deze algemeene vroolijkheid. De jongeren ginnegapten en de oude heer knorde en snauwde iedereen af, ook zijn zoon, die dwars over tafel heen zijn jonge vrouw aanbeval om eens op “het bord van vader”, of op “het glas van vader” te letten. Hoe was het <hi rend="spat">Vrouw Weber</hi> mogelijk geweest haren armen marskramer aan de tyrannie van deze familie te onttrekken? Alleen de tooverkracht der liefde was in staat geweest deze revolutie tot stand te brengen. Zij nam de verantwoordelijkheid daarvan op zich, was bereid aan allen tegenzin, aan allen wrok, aan allerlei bitse toespelingen het hoofd te bieden; ze lachte tegen iedereen met haar breed, maar vriendelijk gezicht en vulde dapper het bord van haren jongen, zeggende: “Geneer je niet, vriendje, geneer je niet!” Het feest begon geanimeerd te raken, toen een geritsel van zijde zich liet hooren, de deur wijd openging en <hi rend="spat">Ida de Barancy</hi>, gehaast, glimlachend, schitterend binnentrad.’</p>
<p>Ze had haar prachtigste kleedje aangetrokken, blijde dat zij zich nog eens ‘kleeden’ kon; iets dat, sinds zij een maand lang met <hi rend="spat">Jack</hi> samenwoonde, slechts zelden voorkwam. Zij bracht een onbeschrijfelijk effect te weeg. De wijs, waarop ze naast <hi rend="spat">Belisaire</hi> ging zitten, haar handschoenen in haar glas stopte, een der indrukwekkende knechts een wenk gaf haar het ‘menu’ te geven, hen op haar wenken deed vliegen, hardop lachte, een tabouret, een glas Selters-water vroeg en dus toonde precies te weten, wat er zoo al in een restaurant te koop was, dompelde het gansche gezelschap in de grootste verbazing en veroorzaakte dezelfde diepe stilte, die er in den beginne geheerscht had. Het was weer niets vroolijk, tot <hi rend="spat">Ida de Barancy</hi> voorstelde met de jonggehuwde van plaats te wisselen en er een algeheele omkeer
<pb n="1175"/>volgde, die het maal inderdaad tot een bruiloftsmaal stempelde.</p>
<p>‘Iedereen at of liever scheen te eten. De knechts vlogen, ik weet niet hoeveel maal, rondom de tafel, meesterstukken van behendigheid verrichtend, twintig personen bedienend van één eendvogel, van één kip, die zoo knaphandig was gesneden, dat ieder er wat van kreeg en men nog voor de tweede maal iets nemen kon. En de doperwtjes “à l'anglaise, rolden als hagel over de borden, en de snijboontjes, ook “à l'anglaise”, werden op een hoek van de tafel met zout, peper en een beetje boter (en welke boter!) door een knecht klaar gemaakt, die bitter lachte toen hij dit ongezonde mengsel door elkander roerde! Maar het mooist van alles was de komst van den Champagne. Met uitzondering van <hi rend="spat">Ida de Barancy</hi>, die er in haar leven veel van had gedronken, kenden allen dezen wonder-wijn slechts bij naam, en reeds dat woord: Champagne! alleen beteekende voor hen schatten, boudoirs en weelderige gastmalen. Ze spraken in stilte met elkander daarover, wachtten op den Champagne en keken, of die nog niet kwam opdagen. Eindelijk verscheen aan het dessert een knecht, die een flesch droeg met een zilveren hoed, en zich gereed maakte haar met een tang te ontkurken. Toen de zenuwachtige <hi rend="spat">Ida</hi>, die geen gelegenheid voorbij liet gaan om een “pose” aan te nemen en hare bekoorlijkheden in het volle licht te plaatsen, zich de ooren dicht stopte, maakten ook de overige vrouwen zich gereed een vreeselijken knal te hooren. Er kwam echter niets van. De kurk ging er heel natuurlijk af, zonder eenigen knal, evenals alle kurken ter wereld en onmiddellijk rende een der knechts, met de flesch in de hoogte, om de tafel heen, terwijl hij zeer snel riep: “Champagne...Champagne...Champagne!” De glazen werden hem toegestoken, terwijl hij het kunststukje van de onuitputtelijke flesch verrichtte. Er was schuim voor twintig personen en op den bodem van het glas eenig scherp,
prikkelend vocht, dat iedereen met eerbied opdronk; zelfs bleef er, nadat het kunststuk was volbracht, nog iets in de flesch over, ten minste <hi rend="spat">Jack</hi>, die vlak tegenover de deur zat, zag den knecht bij het heengaan de flesch aan den mond brengen. Doch dit doet er niet toe, de tooverkracht van het woord: Champagne is zóó groot, er is zóó-<pb n="1176"/>veel Fransche vroolijkheid in het kleinste blaasje van zijn schuim, dat van dit oogenblik af een wonderbaarlijke levendigheid de gasten beving. Bij de <hi rend="spat">Belisaire</hi>'s openbaarde die zich als een buitengewoon groote roofzucht. Ze plunderden al het kleine dessert-werk, dat op tafel stond, hoe oudbakken het was, zeggende dat men beter deed het mede te nemen dan het aan de knechts over te laten. Onder een algemeen gegiegel presenteerde men eensklaps aan de jonggehuwde een schotel bonbons, waaronder een rood-achtig en blauw bakerkindje van suiker lag, iets dat men op zulke partijen nooit nalaat aan het jonge vrouwtje aan te bieden. Maar de kleine jongen, die <hi rend="spat">Vrouw Weber</hi> reeds bezat, maakte, dat zij zich door die grove traditioneele grap niet gekwetst kon gevoelen. Ze lachte er nog harder om dan de anderen, terwijl <hi rend="spat">Belisaire</hi> een kleur kreeg, een kleur kreeg...”</p>
<p>Er werd gezongen; sentimenteele en minder stichtelijke liedjes; de knechts, die de tafel zagen plunderen, ruimden eensklaps alles op; het diner was afgeloopen; de gasten keken elkander aan met oogen, waarin duidelijk was te lezen, hoe jammer zij dit vonden; men hoorde in de andere vertrekken, naast hen, boven hen, dansen en werd toen door een onweerstaanbare lust tot dansen aangegrepen. <hi rend="spat">Belisaire</hi> wist een muziekant op te duiken, die met een flesch wijn bij zich op een verhevenheid ging zitten, de viool tegen de kin steunde en toen begon. Vooruit maar met de muziek, tot morgenochtend toe, zoo ge wilt! De vrouwen knoopten een zakdoek om haar middel, een maatregel van voorzorg tegen de handen hunner dansers. Men danste in dolle vroolijkheid en <hi rend="spat">Ida de Barancy</hi> deed met zooveel vuur mede, dat men de gedachte niet op zijde kon zetten, dat zij hier aan de dagen van haar verleden herinnerd werd. Zoo groot werd de opgewondenheid, dat de gasten der andere partijen aan de deur eens een kijkje kwamen nemen. Zij mengden zich onder de genoodigden van <hi rend="spat">Belisaire</hi> en de geheele bende sprong, juichte, en dronk bovenal wonderbaarlijk veel van den gesuikerden wijn, dien de knechts in saladebakken binnenbrachten. Gelukkig had de bakker, voor wien de jonggehuwde vrouw brood rondbracht en die tot de genoodigden behoorde, in een gulle bui alle verdere onkosten voor zijne rekening genomen. De dag brak aan; sinds lang was het
<pb n="1177"/>voorkind van <hi rend="spat">Vrouw Belisaire</hi> in slaap gevallen. Eindelijk gelukte het <hi rend="spat">Jack</hi> zijne moeder te verwijderen. Het werd tijd. Sommigen van de gasten begonnen bij den dans de meest gewaagde houdingen aan te nemen, of dansten een “cavalier seul” op de handen, zonder daarbij hun sigaar uit den mond te verliezen.</p>
<p>Ook de jonggehuwden hadden in stilte hunne vroolijke gasten verlaten. Er ging geen spoortrein op dit vroege uur; er liep geen omnibus. Zij besloten te voet door het bosch van <hi rend="spat">Vincennes</hi> huiswaarts te keeren; <hi rend="spat">Belisaire</hi> droeg het kind op zijn schouder en gaf zijn vrouw een arm. Wat was de frissche morgen hun welkom, na zoolang in den verstikkenden dampkring van de kroeg te hebben geademd, die er bij het aanbreken van den dag ook zoo treurig uitzag! Het tuintje was bezaaid met leege flesschen, met groote waterbakken, waarin glazen werden gespoeld en met stukken mousseline en gaas, die door den lompen voet der dansers van het kleed hunner danseressen waren afgetrapt. Terwijl men in de benedenzaal nog het gejoel en het krassend geluid der viool hoorde, openden de knechts, met slaperige oogen maar altijd vol bewustzijn hunner ontzettende meerderheid, de vensters der bovenverdieping, stofden zij den vloer en begonnen zij alles voor de volgende voorstelling gereed te maken. Lieden, die van vermoeienis bijkans omvielen, met vaal bleeken tint, vroegen al dommelend naar een rijtuig of vielen op de bank voor de deur in slaap, terwijl zij den eersten trein afwachtten. Er werd aan het kantoortje van den herbergier getwist bij de afrekening, er werden familieveeten opgerakeld en uitgemaakt, er werd ook gevochten. <hi rend="spat">Belisaire</hi> en zijn vrouw hadden deze slachtoffers van het plezier spoedig ver achter zich gelaten. Gelukkig, krachtig, met opgeheven hoofde loopend, sloegen zij met snelle schreden een zijweg in, nog vochtig van den morgendauw, vol van het gezang der kleine vogeltjes en van de onbestemde geluiden van den morgen, en zoo keerden zij naar <hi rend="spat">Parijs</hi> terug langs heerlijke lanen, die door bloeiende acacia's waren overschaduwd. Het was een geducht eind, maar de weg scheen hun niet lang toe. Het kind sliep al dien tijd en leunde vertrouwelijk met zijn hoofd tegen de borst van den
marskramer; het werd niet eens wakker, toen men, te
<pb n="1178"/>zes uur te huis gekomen, het in zijn manden wieg neerlegde. Onmiddelijk trok <hi rend="spat">Vrouw</hi>-<hi rend="spat">Belisaire</hi> haar mooie, donkerblauwe japon uit, zette zij haar muts met bloemen af en deed ze haar grooten, geruiten voorschoot voor. De <hi rend="spat">Zondag</hi> bestond voor haar niet. Ze begon dus weldra haar gewonen loop om brood bij de klanten te brengen, en terwijl haar man en haar kind daar boven zoo vast sliepen, liet de brave vrouw haar “b'lieft u brood?” met een soort van moedige tevredenheid aan de deur harer klanten weerklinken, alsof zij op datzelfde oogenblik begonnen was al de voor deze schitterende bruiloft gemaakte kosten weer in te verdienen.’</p>
</div>
<div type="section">
<head rend="h4">V.</head>
<p>Wat zou deze dichter ons hebben kunnen geven, indien hij had willen opmerken, dat het leven niet enkel schaduw is!</p>
<p>Doch nu is het pessimisme oorzaak, dat dit boek geen boek is geworden vol zonnestralen, maar vol duisternis, vol leed, vol vertwijfeling; een boek ja ook vol ‘medelijden’, maar bovenal vol ‘toorn’ en ‘ironie’!</p>
<p>&nbsp;</p>
<p><hi rend="spat">Amsterdam</hi>, in <hi rend="spat">Juni</hi>, 1876.</p>
</div>
</div>
<div type="chapter">
<interpGrp>
<interp type="primair" value="mane004"/>
<interp type="primair" value="glas004"/>
<interp type="secundair" value="rogg001"/>
<interp type="secundair" value="uytt004"/>
<interp type="secundair" value="dozy003"/>
</interpGrp>
<pb n="1179"/>
<head rend="h3">Nieuwe uitgaven.</head>
<interpGrp>
<interp type="primair" value="18761100"/>
</interpGrp>
<head rend="h4">Handboek der algemeene geschiedenis, door Dr. Georg Weber. Vijf deelen. Tweede herziene en vermeerderde druk. - Zutphen, W.J. Thieme &amp; C<hi rend="sup">o</hi>. 1874-1876.
<lb/>
Historische atlas der algemeene geschiedenis, afbeeldingen en kaarten. Bewerkt onder toezicht van Dr. G.J. Dozy. - Zutphen, W.J. Thieme &amp; C<hi rend="sup">o</hi>.</head>
<p>Een voortreffelijk werk is onlangs compleet geworden met de verschijning van het vijfde of laatste deel der nieuwe Hollandsche uitgaaf van Weber's Handboek der algemeene geschiedenis. Met de voltooiing van dezen omvangrijken arbeid wensch ik den bewerkers, zoowel als den uitgevers, van harte geluk. Het publiek waardeere de moeiten en kosten daaraan besteed!</p>
<p>Trouwens ik kan ditmaal niet vreezen, dat het zich ondankbaar zal betoonen. Ik acht het zelfs geheel overbodig, als ter aanbeveling van deze uitgaaf, veel tot lof van het wichtige, in alle opzichten degelijke Handboek te zeggen.</p>
<p>De verdiensten van den geschiedschrijver Weber zijn bekend en sedert jaren, zoowel in zijn vaderland als daar buiten, erkend. Getuigen de zestien uitgaven die de oorspronkelijke tekst van het Handboek mocht beleven en die ten deele elkander met verbazingwekkende snelheid opvolgden. Getuigen de reeds bestaande Italiaansche, Poolsche, Spaansche en Fransche vertalingen van dezen uitnemenden gids door de kronkelpaden en langs de vriendelijke velden der wereld-historie. Getuigen, wat Nederland betreft, de groote ingenomenheid waarmede de eerste Hollandsche vertolking ten jare
<pb n="1180"/>1862 werd begroet en de behoefte, die zich sedert lang deed gevoelen, aan een nieuwe verschijning van het uitverkochte Handboek.</p>
<p>Wie overigens, ter opscherping van het geheugen, of ter nadere kennismaking met den Heidelberger hoogleeraar, naar bijzonderheden betreffende 's mans leven mocht vragen, om goed te weten wie hij eigenlijk is, aan wiens leiding hij zich zal overgeven, leze de belangwekkende ‘Levensschets van den geschiedschrijver Georg Weber’, waarmede Dr. A.W. de Klerck den tweeden druk van het Handboek heeft verrijkt. Geen inleiding geschikter dan deze om eerbied en liefde te wekken voor een schrijver, met wien men zich jaren lang zal bezighouden.</p>
<p>Het is immers de bestemming van een Handboek, niet doorgelezen en in de kast gezet, maar telkens bij vernieuwing geraadpleegd te worden? Ik betwijfel geen oogenblik de juistheid der verklaring, meermalen door bevoegde personen afgelegd, dat het aangekondigde werk, voor leeraars en leerlingen beiden, een uitstekende handleiding is, bij het geven of ontvangen van middelbaar en hooger onderwijs in de algemeene geschiedenis. Maar niemand meene, dat deze Weber alleen op hoogere burgerscholen, gymnasia en in akademische kringen een welkome gast mag heeten. Integendeel, ieder beschaafd man en elke ontwikkelde vrouw heeft iets en kan zeer veel hebben aan dit Handboek. Hoe dikwerf gebeurt het niet, dat wij, naar aanleiding onzer lektuur, naar aanleiding onzer studie, of naar aanleiding onzer gesprekken, iets naslaan, of een geheele periode ons eens weder levendig voor den geest willen plaatsen, gelijk zij zich daar weleer in scherp geteekende omtrekken bevond? Maar de kleuren zijn door den tijd dof en de lijnen bijkans onzichtbaar geworden. Het hoofd had zich, na de leerjaren, ook tot zooveel moeten leenen! Hier kan Weber's Handboek de beste diensten bewijzen. De zaakrijke inhoud voorziet in de behoefte aan een schat van bijzonderheden, binnen een beknopt bestek te zamen gebracht. De indeeling maakt het overzien van deze of die gebeurtenis, periode enz. gemakkelijk. Toch is de stijl levendig en de vorm aangenaam genoeg om elke minder verkwikkelijke gedachte aan een ‘schoolboek’ verre te houden.</p>
<p>Ware het nog noodig, ik zou er op wijzen, dat bij Weber,
<pb n="1181"/>ook in zijn Handboek, de geschiedenis meer is dan een dor verhaal van feiten, meer dan een opsomming van de oorlogen die gevoerd zijn en de groote mannen die op, of in de onmiddellijke nabijheid van troonen en troontjes hebben geheerscht. Wij zien, aan zijn hand, de volken leven en streven, opkomen, bloeien, helaas ook veranderen, ten ondergang neigen en bezwijken. Wij hooren het wapengekletter, dat hen deed beven en juichen; maar wij slaan ook de werking gade van opvoeding, onderwijs en beschaving; onze aandacht wordt mede gevestigd op den aard en de vruchten van het godsdienstig en zedelijk leven, van het wijsgeerig denken en de beoefening van wat vroeger en later tot het gebied van kunsten en wetenschappen placht gerekend te worden. De geschiedenis, gelijk Weber haar beschrijft, is de beknopte schildering van het grootsche tafereel der geleidelijke - trouwens niet altijd regelmatige, noch steeds in rechte lijn, veeleer en zigzag zich voortbewegende - ontwikkeling der menschheid, beschouwd niet uitsluitend van haar stoffelijke, maar inzonderheid ook van haar geestelijke zijde. Beurtelings treffen ons, in gezelschap van dezen gids, haar zwakheid en haar kracht, de rijkdom der in haar boezem sluimerende talenten en het jammerlijk gebruik dat zij niet zelden maakt van haar edelste vermogens, de heerlijke ontplooiing harer treffelijkste gaven en de beklagenswaardige ondergang van haar eens zoo bloeiend werken, leven, streven, nu eens op dit, dan eens op dat gebied, heden in dezen, morgen in genen kring van denken, gevoelen, willen, handelen. Zoo bij de oude, zoo bij de middel, zoo bij de nieuwe geschiedenis. De verdeeling der stof moge niet overal dezelfde zijn, de bewerking ademt één geest: onkreukbare trouw in de schildering van het verleden, naar de best gewaarborgde en jongste uitkomsten van het geschiedkundig onderzoek; onverpoosde liefde voor het onderwerp waaraan hij zijn krachten wijdt; een zooveel mogelijk volledige, veelzijdige
beschrijving van de menschheid gedurende het tijdperk harer beschaving; levend geloof aan den vooruitgang van ons geslacht, en vast vertrouwen op de verwezenlijking der schoonste idealen.</p>
<p>Met warmte, hoewel vrij van valschen hartstocht, is het Handboek geschreven, in een stijl die bij het onderwerp past.
<pb n="1182"/>Natuurlijk zijn niet alle gedeelten even boeiend en aangenaam om te lezen. Dat ligt in den aard der veelkleurige en veelsoortige stof. Even natuurlijk is het, dat de geschiedvorscher van beroep, zoowel als de leek in het vak, dat hij echter bemint, hier en daar zal meenen, dat een ter zijde gelegde of bestreden opvatting liever op den voorgrond geplaatst of verdedigd had moeten worden. Gelijk ieder, die een algemeene geschiedenis schrijft, moest Weber vaak kiezen tusschen hetgeen onder geleerden nog niet tot een allen bevredigende oplossing kon komen. Dat die keus echter nooit ondoordacht was, zal ieder deskundige toestemmen, al mocht hij aarzelen, de gronden aan te nemen, waarop zij rust en die, wederom natuurlijk, ten gevolge van gebrek aan plaatsruimte, niet altijd, zelfs in den regel niet, konden worden ontvouwd en toegelicht. Niemand zal ontkennen, en deze verklaring is hier eigenlijk afdoende, dat Weber over het algemeen ten volle op de hoogte is van de slotsommen der geschiedvorsching in onze dagen en dat hij van deze zijn kennis een uitstekend gebruik heeft gemaakt bij het schrijven en bij het, voor de nieuwe uitgaven, telkens herzien van zijn Handboek.</p>
<p>Herzien en bijwerken zijn hier meer dan klanken. Getuige alleen reeds de aanmerkelijk toegenomen omvang van het werk in zijn tegenwoordige gestalte, vergeleken bij die zijner eerste verschijning. Sommige gedeelten zijn langzamerhand geheel omgewerkt. Reeds werd het jongst verleden in den kring der laatste beschouwingen betrokken. Wij hebben hier dien ten gevolge inderdaad een algemeene geschiedenis, die loopt tot op onze dagen.</p>
<p>Zij, die den Hollandschen tekst bezorgden, hebben in dit opzicht bij den oorspronkelijken schrijver niet willen achterstaan. Zij hebben den nu aangekondigden tweeden druk, met lofwaardigen ijver en groote nauwgezetheid, ‘herzien’ en ‘vermeerderd.’ Verschillende geleerden hebben daartoe hun kostelijke bijdragen geleverd. Dr. A.W. de Klerck kon zich slechts bezighouden met het herzien van den tekst der oude en der middelgeschiedenis. Hij deed het, met de jongste toen verschenen uitgaaf van het Duitsche boek in de hand. De heer M. Buys zette den aangevangen arbeid voort, herzag en bewerkte ten deele op nieuw de oude vertaling van
<pb n="1183"/>de nieuwe geschiedenis. Zij heeft nu den omvang gekregen van drie stevige boekdeelen. De bewerking van dit gedeelte heeft zeker niet de minste moeite gekost. Het boek moest, naar de bedoeling van vertolkers en uitgevers, een Nederlandsch Handboek der algemeene geschiedenis worden. Daartoe was o.a. noodig, den Duitschen tekst over Duitschland aanmerkelijk te besnoeien en meer te zeggen over het eigen vaderland. Voor een deel is Weber zelf behulpzaam geweest in het vervullen van den eerstgenoemden eisch, maar voor het grootste gedeelte danken wij de betamelijke inkrimping van de stof ‘Duitschland,’ aan de vaardige en kundige pen van den heer Buys. Of hij zich echter in dezen niet nog wat strenger eischen had kunnen en moeten stellen? Doch ik wensch niet te vergeten, hoe moeielijk de taak was: den inhoud besnoeien, zonder den samenhang te verliezen en het geheel inderdaad evenredig te maken aan de behandeling van niet-Duitsche toestanden, belangen en volken. Voor Nederland mocht hij gebruik maken van een reeds vroeger geleverde bijdrage des heeren Dr. H.C. Rogge, maar het leeuwendeel van den dank der lezers, die, met het oog op de behandeling van het eigen vaderland, den Hollandschen boven den Duitschen Weber op prijs leeren stellen, komt toe aan Prof. Brill. Van zijn hand zijn - met uitzondering van de laatste, 1848-1876, door Rogge - Buys geschreven - de paragrafen die uitsluitend betrekking hebben op Nederland. De hoogleeraar heeft zich ongetwijfeld op die wijs zeer verplicht jegens allen, die ten onzent van Weber's Handboek gebruik zullen maken. Maar dat zijn bescheiden opvatting der hem zoo wel toebetrouwde taak niet eenigszins wordt overschat door de bewering, dat wij nu in den Hollandschen Weber een algemeene geschiedenis hebben, die tevens als handboek der vaderlandsche geschiedenis dienst kan doen, zou ik niet durven tegenspreken. Met volledige erkenning van des hoogleeraars belangrijke verdiensten ten opzichte van dit werk, meen ik
toch, dat met name de nieuwe geschiedenis van Nederland vóór den opstand tegen Spanje, in dit boek niet tot haar recht komt. Het maakt een zonderlingen indruk, dat van ons vaderland uit die periode niets meer zou te zeggen zijn dan het weinige door Weber hier en daar ter loops aangestipt, bij de behandeling van andere landen. Bij het schetsen
<pb n="1184"/>van de voorbereiding der hervorming missen wij noode een voegzame vermelding van de broederschap des gemeenen levens, van Wessel Gansfort en van wat door anderen ‘ter bereiding van den akker’ in Nederland was beproefd en verricht. Hoe gaarne hadden wij in ‘Het tijdvak der Hervorming’ een bescheiden plaatsje aan Nederland zien toebedeeld onder letter A. Dáár, behoudens een enkelen volzin in het voorbijgaan, niets te hooren van de ontvangst der hervorming, niets of nagenoeg niets van de werking der bloedige plakkaten van Keizer Karel V, in het land, waar de eerste martelaren voor de nieuwe belijdenis leefden en stierven; geen opzettelijke behandeling van de Nederlanden te vinden, voordat, onder letter B, ‘Het tijdvak der reactie’ ter sprake komt; zie dat doet m.i. het vaderlandsch gevoel wel eenigzins pijnlijk aan. Het ontlokt de oude klacht omtrent de verwaarloozing onzer belangen door den vreemdeling, zelfs waar hij ons nadert in de vriendelijke gestalte van den geschiedschrijver Weber. Dit had eerder, naar het mij toeschijnt, een terechtwijzing verdiend dan de onomwonden verklaring van den Duitschen geleerde, dat niet Laurens Koster van Haarlem, maar zijn landgenoot Johannes Guttenberg de boekdrukkunst heeft uitgevonden. Zie de twijfelvoedende noot van den ‘vertaler.’</p>
<p>Evenwel, ik mag niet vergeten, dat men hier en elders slechts dan aan de door mij bedoelde bedenkingen had kunnen te gemoet komen, indien men doortastend had ingegrepen in de geheele inrichting van het werk, iets wat blijkbaar niet op den weg lag van hen, die de Hollandsche uitgaaf bezorgden. Laat ons daarom liever, zonder verder aanmerkingen te maken, dankbaar erkennen, dat de aangebrachte wijzigingen en uitbreidingen in ieder geval het toch reeds kostelijke Handboek voor Nederland nog aanmerkelijk in waarde hebben doen stijgen.</p>
<p>Wie nagaat, hoeveel moeite de heer Buys aan de vervulling zijner taak heeft besteed, zal zeker niet treuren over de omstandigheid dat zijn geleerde voorganger Dr. de Klerck de bewerking der nieuwe geschiedenis aan hem moest overlaten. Met het oog op dezen uitslag nemen wij zelfs gaarne de schier onvermijdelijke verschillen in taal en stijl, tusschen Dl. I en II aan de eene, Dl. III-V aan de andere zijde,
<pb n="1185"/>voor lief, terwijl wij ons verheugen, dat niet het geheele werk is ontsierd door zekere wanhopende pogingen om de spelling van vreemde eigennamen, in afwijking van de algemeen aangenomene, in overeenstemming te brengen met de uitspraak die ze waarschijnlijk oorspronkelijk zullen hebben gehad.</p>
<p>Wat nog de bruikbaarheid van het Handboek als zoodanig bijzonder zal verhoogen, is een uitvoerig alphabetisch <hi rend="spat">Register</hi>, dat ons werd toegezegd en waarvan reeds een eerste blad is verschenen. Jammer intusschen, dat de cijfers aldaar alleen verwijzen naar de paragrafen en niet tevens naar de deelen, waarin die §§ voorkomen. Bij een werk, zoo tijdroovend en betrekkelijk kostbaar als de samenstelling van een dergelijk Register, ware het opgeven van de cijfers der deelen een kleine moeite geweest en daarentegen een groot gerief voor hen, die het Handboek geregeld wenschen te gebruiken. Voor dezen is het mede te betreuren, dat de oude en de middel geschiedenis niet te gelijk met de nieuwe in het Register worden behandeld. Laat ons ten minste hopen, dat zij hier niet geheel zullen worden vergeten.</p>
<p>In nauw verband met de tweede Hollandsche uitgaaf van Weber's Handboek, staat de verschijning van den mede aan het hoofd dezer bladzijden genoemden <hi rend="spat">Historischen atlas</hi>. Hij werd den inteekenaren op het aangekondige werk als premie uitgereikt en is nu voortaan afzonderlijk verkrijgbaar. Hij behoort alzoo in een zekeren zin bij het Handboek, dat onder de nieuwe bewerking een grooteren omvang heeft verkregen dan de uitgevers hadden verwacht, weshalve dezen meenden niet te kunnen voortgaan met de gratis bijlevering van den Atlas. Deze zal trouwens zijn weg toch wel vinden, gelijk dit reeds aanvankelijk het geval blijkt te zijn, en stellig door de meeste koopers van het Handboek gaarne tegen een billijken prijs worden ontboden.</p>
<p>Immers, het is waar wat Dr. Dozy verklaarde: ‘meer en meer komt men tot de overtuiging, dat bij de studie der geschiedenis zulk een atlas bepaald onmisbaar is.’ Ik voeg er bij: al bestaat die overtuiging voorshands nog niet, dan zal toch reeds een vluchtige kennisneming van den inhoud ieder ongetwijfeld tot waardeering van een dergelijk werk leiden. Het geldt hier niet meer of minder dan de praktische
<pb n="1186"/>toepassing op breede schaal, voor meer ontwikkelde leerlingen en lezers, van wat op de lagere school als aanschouwelijk onderwijs, en met reden, zeer hoog wordt geroemd. Het oog komt de verbeelding, de historische atlas het geheugen te gemoet. Als wij een kaart hebben gezien van het rijk door Alexander den groote veroverd, kunnen wij ons, veel beter dan met behulp van de nauwkeurigste beschrijvingen, een voorstelling vormen van den omvang en de vruchten der werkzaamheid des Macedonischen konings. Eensklaps wordt ons de groote beteekenis van 's mans optreden voor de wereldhistorie volkomen duidelijk. Hetzelfde geldt met het oog op andere personen en toestanden, waarvan de algemeene geschiedenis belangwekkende dingen verhaalt, als wij kaarten zien van Europa kort na de volksverhuizing, uit de dagen van het eerste Fransche keizerrijk enz. enz.</p>
<p>Evenals het Handboek in zijn nieuwste gestalte, is ook de Historische atlas het werk van verschillende geleerden, beiden landgenooten en vreemden. Dr. Dozy hield het toezicht over de bewerking, waaraan de heer Buys mede, naar hij verzekert, zijn bescheiden deel arbeids heeft mogen leveren. De kaarten van Rhode en Spruner werden gedeeltelijk ten grondslag van de thans aangebodene gelegd, doch vooral gewijzigd, in aantal verminderd en uitgebreid met het oog op de eischen, die Nederlanders aan een dergelijken arbeid mogen stellen. Waarschijnlijk is het een gevolg van den meervoudigen uitheemschen oorsprong der meeste kaarten, dat zij niet allen naar dezelfde regelen zijn bewerkt. Om één voorbeeld te noemen: bergen zijn nu eens kenbaar gemaakt, dan weer als niet bestaande beschouwd. Trouwens, wat het laatste betreft, een historische atlas is niet bestemd om de gewone aardrijkskundige kaarten te vervangen. Daarom wil ik ook geen grief maken van de over het algemeen in het oog springende soberheid, door de bewerkers betracht in het opgeven van namen. Soms evenwel werd de grens wel een weinig overschreden, b.v. toen de rivier de Granicus op N<hi rend="sup">o</hi>. 12 wel geteekend, doch niet genoemd werd.</p>
<p>Het geheel is intusschen een kostelijke verzameling van 71 schetsen, over 28 bladen verdeeld en aan het slot verrijkt met een twaalftal kaarten, waarop ‘afbeeldingen’ voorkomen, rakende zeden en gewoonten, gebouwen, kunstscha-t
<pb n="1187"/>ten, kleeding enz. van de Oostersche volken, de Grieken, de Romeinen, de Kelten, de Germanen en de onderscheiden geslachten der middeleeuwen, der 16<hi rend="sup">de</hi>, der 17<hi rend="sup">de</hi> en der 18<hi rend="sup">de</hi> eeuw. Als toegift en als eerste proeve van een dergelijke bijvoeging, verdienen die ‘afbeeldingen’ zeer zeker aller waardeering. Toch mag men vragen: wat beteekenen ten slotte die druppels uit den oceaan der oudheden en der kunstschatten, die in prent zouden kunnen worden gebracht? Een wandeling door de museums van Parijs of van Londen zou beter doel treffen Maar daartoe zullen de meesten niet in staat zijn terwijl de Historische atlas wel binnen hun bereik ligt. Dat zij zich dan troosten met de gedachten: beter wat dan niets; liever enkele goede, dan volstrekt geen voorstellingen van wat eens was en leefde.</p>
<p>Moge Weber's Handboek en de bijbehoorende atlas voortgaan, zich in Nederland tal van vrienden te verwerven. Beiden zijn het waard.</p>
<p>&nbsp;</p>
<p><hi rend="spat">Zierikzee</hi>, Nov. 76.</p>
<p>W.C. <hi rend="sc">van Manen</hi>.</p>
<div type="section">
<interpGrp>
<interp type="primair" value="18761010"/>
</interpGrp>
<head rend="h4">Dr. H.C. Rogge, Johannes Wtenbogaert en zijn tijd, 2<hi rend="sup">de</hi> en 3<hi rend="sup">de</hi> deel. - Amsterdam 1875, 1876.</head>
<p>Voor den waren Nederlander is geen gedeelte der Vaderlandsche Geschiedenis meer aantrekkelijk, dan dat, waarin de reuzenstrijd tegen Spanje is geboekt. Welk een breede rei van mannen, die zich een' onsterfelijken naam verwierven, welk een reeks van gebeurtenissen roept ons tot bewonderenden eerbied! Het Nederland der negentiende eeuw mag zijne vaderen niet vergeten en 't is niet genoeg standbeelden en eerezuilen op te richten, maar het volk moet weten, hoe er op onzen bodem geleden en gestreden is om niet alleen hier, maar voor gansch Europa het licht van vrijheid en beschaving te doen opgaan.</p>
<p>Van ganscher harte juichen wij dan ook elke ernstige poging toe om dat tijdperk van leven en kracht meer te doen kennen. Aan Dr. Rogge komt onder hen, die zich in dit opzicht verdienstelijk hebben gemaakt, eene eervolle plaats toe. Heeft hij reeds vroeger veel voortreffelijks gegeven, zijn
<pb n="1188"/>‘Johannes Wtenbogaert’ zet op zijnen historischen arbeid de kroon.</p>
<p>Nu wij het 2<hi rend="sup">de</hi> en 3<hi rend="sup">de</hi> deel voor ons hebben en dus het geheel kunnen overzien, nemen wij niets terug van de hulde door ons, bij de beoordeeling van het 1<hi rend="sup">ste</hi> deel in dit tijdschrift (jaarg. 1874, n<hi rend="sup">o</hi>. 10 blz. 463 verv.), aan den schrijver gebracht. Hij heeft geen werk geleverd, dat, voor het oogenblik opgang makende, na eenig tijdsverloop vergeten zal worden: het is van blijvende waarde, niet alleen voor de Geschiedenis der kerk en voor die van de wording en ontwikkeling onzer Republiek, maar ook voor die van het karakter van ons volk. In het verledene verplaatsende, geeft het een' schat van waarschuwende lessen voor het tegenwoordige. Op breede schaal opgezet en uitgewerkt, boeit het tot het einde. Den beoefenaar onzer historie in de meeste opzichten bevredigend en veel, wat hem onbekend was, leerend, biedt het tevens elken beschaafde eene even onderhoudende en aangename, als nuttige en belangwekkende lectuur.</p>
<p>Wie was ook meer geschikt om aan Wtenbogaerts autobiographie eene nieuwe, grondig bewerkte en volledige levensbeschrijving toe te voegen? Meer dan ieder ander is de heer Rogge met de oorkonden van dat tijdperk, vooral wat de Remonstrantsche broederschap en hare hoofdleiders betreft, bekend. Aan eene ijverige, gezette, ik zou bijna zeggen volkomen bronnenstudie paart hij innige liefde voor zijn onderwerp. Geen moeite is hem te veel, geen inspanning te groot om dat in een helder licht te plaatsen. In de drie lijvige boekdeelen, te zamen 1267 bladzijden behelzende, is geen spoor van afmatting. Overal is en blijft kracht en leven.</p>
<p>Wtenbogaert verdient zulk een' geschiedschrijver. In de persoonlijkheid en in de lotgevallen van dien Haagschen kerkleeraar is zeer veel, wat aantrekt, en in den invloed, dien hij op velen, bijzonder op de Remonstrantsche broederschap en op menige gebeurtenis oefende, niet minder, wat belangstelling inboezemt. Ontegensprekelijk behoort hij tot de groote mannen van zijnen tijd, maar is zijn standpunt zoo hoog, zijn invloed zoo veelbeteekenend, zoo algemeen geweest, dat met recht de gebeurtenissen zijner dagen en de handelingen zijner tijdgenooten om hem henen als om een van zelf aan-<pb n="1189"/>gewezen middelpunt kunnen gegroepeerd worden? Is, waar men dien tijd wil teekenen, de partijman, gelijk hij was, de geschikste persoon en wordt niet van zelf, wanneer men hem daartoe kiest, het gevaar groot om in voorstelling en beoordeeling éénzijdig te worden en van de historische waarheid af te dwalen?</p>
<p>Wij hadden die vragen reeds gedaan en voor ons zelven beantwoord, toen ons de beoordeeling van het 1<hi rend="sup">ste</hi> en 2<hi rend="sup">de</hi> deel van dit werk in het <hi rend="spat">theologisch Tijdschrift</hi> (1876, n<hi rend="sup">o</hi>. 2) ter hand kwam, en wij meenen ze, ook na hetgeen Dr. L.W.E. Rauwenhoff schreef, niet te mogen terughouden.</p>
<p>Zeer zeker omvat Wtenbogaerts leven schier het geheele tijdperk van den tachtigjarigen oorlog. Wij kennen geen ander, die het ontplooien van de banier der vrijheid en hare volkomen zegepraal, die het schrikbewind van Alva en de overwinningen van Frederik Hendrik beleefde, - geen ander die met de handelende hoofdpersonen, Maurits, Oldenbarnevelt, Louise de Coligny, Frederik Hendrik, Hugo de Groot, Hoogerbeets op staatkundig gebied, met Arminius, Vorstius, Bertius, Episcopius, om alleen dezen te noemen, op kerkelijk in zoo nauwe betrekking stond, - geen ander, die in eene reeks van zooveel jaren en bij afwisselenden levenstoestand tot ongemeen hoogen ouderdom op zooveel en zoo velerlei invloed gehad heeft. Maar is dit voldoende om hem, gelijk de titel van dit werk schijnt aan te duiden, tot een middelpunt van zijn tijd te maken? Dr. Rogge schrijft toch niet: Wtenbogaert in betrekking tot of in het licht van zijnen tijd, maar Wt. <hi rend="spat">en</hi> zijn tijd. Dit schijnt recht te geven om te verwachten, dat de geschiedenis van zijnen tijd zoo nauw met die van hemzelven is saamgeweven, dat de eene zonder de andere niet juist kan gekend en begrepen, veel minder beoordeeld worden.</p>
<p>Dr. Rogge zal wel de eerste zijn om te erkennen, dat, hoe veelzijdig ook de invloed des hofpredikers moge geweest zijn, deze echter een beperkte was en zich, hoezeer ook op politiek, toch bovenal op kerkelijk gebied liet gelden; op het eerste meest, waar dit met het laatste in aanraking kwam. Het lag dus ook niet in het plan van den auteur om in zijn ‘Wtenbogaert’ eene volledige geschiedenis van dien tijd te
<pb n="1190"/>geven. Ware dat zoo, dan zou er aan het werk zeer veel ontbreken en door dat gemis zou men genoodzaakt worden er een ongunstig oordeel over uit te spreken.</p>
<p>Maar waarom de titel gekozen, die tot bedenking aanleiding geeft? - Zeker niet om anderen na te volgen, die aan de door hen geleverde biographiën het ‘en zijn tijd’, om welke reden dus ook, toevoegen. Allereerst is Dr. Rogge daartoe gebracht door hooge en zeer begrijpelijke ingenomenheid met Wtenbogaert. Overal vond hij bij hem niet slechts warme belangstelling, niet een lijdend deelen, maar een werkzaam deelnemen in de gebeurtenissen van zijnen tijd. Het was onmogelijk die met stilzwijgen voorbij te gaan of er oppervlakkig over heen te glijden bij de levensbeschrijving van dien man. Dan zou hij niet begrepen, zijn beeld niet duidelijk geteekend kunnen worden. Maar was hij daarom het middelpunt van zijnen tijd? Was Oldenbarnevelt dat niet veel meer? Dr. Rogge verklaart zelf (III. 353), dat Wt. aan 's lands advocaat zijne groote beteekenis ontleende. Er was echter meer, wat den auteur dien titel deed kiezen. Hij heeft, wat soms is voorbijgezien, het innig verband tusschen de staatkundige en kerkelijke verwikkelingen helder willen doen uitkomen. ‘Ziedaar’, zegt hij, ‘waarom wij, bij de beschrijving van de toenemende oneenigheid in den boezem der Nederlandsche Hervormde Kerk, den loop der politieke gebeurtenissen tevens moesten volgen, en kennis maken met personen, wier werkkring overigens geheel vreemd was aan het onderzoek der godgeleerden (III. 354)’.</p>
<p>Met groote bescheidenheid wagen wij het nog naar een' andere reden van den titel te gissen. Menige bijzonderheid, welker opneming in eene zuivere biographie niet kon plaats hebben, menig feit, menige persoonlijkheid, die met het leven van Wt. niet in bepaald verband stonden, konden vermeld worden, nu de titel luidde: Wt. <hi rend="spat">en</hi> zijn tijd. En zeer zeker, wij voor ons zouden het betreuren, indien Dr. Rogge zich door de nauwere grenzen eener levensbeschrijving had laten binden en daardoor zich verplicht geacht ons dat alles te onthouden. Wij zouden dus veel belangrijks, veel, wat nieuw is, een' schat van wetenswaardige zaken hebben moeten missen. Wij zijn, wat ons zelven aangaat, den schrijver veeleer dankbaar, dat hij zijne taak niet zoo bekrompen heeft opge-<pb n="1191"/>vat, maar desniettegenstaande kunnen wij de vrees niet onderdrukken, dat dit het debiet zal schaden. En daarom ook blijven wij wenschen, dat de Heer R. dat <hi rend="spat">en zijn tijd</hi> niet op den titel hadde geschreven.</p>
<p>Ongetwijfeld zou hij dan minder in de verzoeking zijn gebracht om stil te staan bij hetgeen, op zich zelf belangrijk en zeer wetenswaardig, in geen of althans zeer gering verband staat met Wtenbogaerts leven en dezen, die toch de eigenlijke hoofdpersoon is, geheel op den achtergrond plaatst. Evenmin zou hij zich dan verplicht hebben kunnen achten om sommige historische punten breedvoerig te behandelen, waarbij in eene zuivere biographie alleen naar andere schrijvers had kunnen verwezen worden. Het werk zou dus minder uitgebreid wezen. Wij vreezen, dat niet weinigen zich door den omvang zullen laten afschrikken. Wij zouden het zoo gaarne in veler handen zien. Het spreidt zooveel licht over dat tijdperk onzer geschiedenis en het geeft voor wie wil denken, opmerken en vergelijken, zooveel gewichtige wenken en lessen voor onzen tijd, dien een latere geschiedschrijver ook niet zal kunnen behandelen zonder op het verband der politieke met de kerkelijke verwikkelingen zijne aandacht te vestigen.</p>
<p>Zwaarder weegt nogtans bij ons iets anders. Wij hebben ons namelijk de vraag veroorloofd, of, indien Dr. Rogge aan de biographie van Wt. niet eene geschiedenis voor zijnen tijd had willen toevoegen, de Schrijver niet meer zou zijn gevrijwaard tegen de beschuldiging van in voorstelling en oordeel niet altijd onpartijdig geweest te zijn?</p>
<p>Er is in de geschiedenis dier dagen en in eene biographie van het hoofd der Remonstranten op zich zelve reeds veel, wat tot partijdigheid dreigt te verleiden. Het is bijna gewoonte geworden voor de onderdrukten partij te kiezen en, waar men deernis met dezen gevoelt, hunne gebreken voorbij te zien en die van hen, die zegepralen, in helder licht te stellen. Potgieter wees er reeds jaren geleden in zijne prachtige schets van het Amsterdamsche museum op, dat, gelijk dáár tegen over de beeldtenis van Maurits bijna uitsluitend tafereelen, die op Oldenbarnevelt betrekking hebben, gevonden worden, door velen onzer geschiedschrijvers de Advokaat te scherp en te hoog gekleurd tegen over den Prins
<pb n="1192"/>en hierdoor diens heldendaden en het zeer vele goede, dat door zijn toedoen is te weeg gebracht, in de schaduw worden geplaatst. Wij betreuren het, dat Maurits niet uit eigen beweging het leven van den grijsaard, aan wien hij zooveel verplicht was, heeft gered en de koude toon, die in den door hem, weinig uren na Barnevelts dood, aan den Frieschen Stadhouder geschreven brief, heerscht, doet ons pijnlijk aan. Maar het is onbillijk naast en bij den tweeden grondlegger van onzen Staat altijd het oog te vestigen op dat droevig hofschavot, evenzeer als wij het onbillijk achten, uit deernis met de heillooze onderdrukking der Remonstranten de hardheid en vervolgzucht der Contra-Remonstranten scherp te teekenen zonder aan de hardheid en onverdraagzaamheid hunner tegenpartij te herinneren en de waarheid der oude spreuk te gedenken: staal wet staal.</p>
<p>Wij hebben ons nooit als procureurs der Contra-Remonstranten en der Dordsche vaderen opgeworpen. Wij hebben, omdat wij dit niet deden, van Mr. van der Kemp en anderen menige hatelijkheid gehoord en wij zijn wel de laatsten, die in dit werk van den Schrijver eene even onmogelijke, als onredelijke onpartijdigheid zouden vorderen. Het standpunt, van waar hij oordeelt, is ons zeer begrijpelijk. Maar desniettegenstaande schijnt het ons toe, dat hij, de geschiedenis van Wtenbogaert <hi rend="spat">en zijnen tijd</hi> schrijvende, <hi rend="spat">dien tijd</hi> te veel van het standpunt van Wtenbogaert en diens partij beschouwd en dientengevolge wel eens eenzijdig beoordeeld heeft. Wij zeggen dit met zekeren schroom, want misschien zou men hieruit willen opmaken, dat wij, wat geenszins het geval is, op de waarde van dit voortreffelijke werk willen afdingen. Het is daarom noodzakelijk, dat wij de bedenkingen, waarop onze meening rust, bescheidenlijk mededeelen.</p>
<p>Wij kunnen ons de ingenomenheid van Wtenbogaert en de zijnen tegen het Kalvinisme zeer goed begrijpen, maar waarom herhaalt Dr. Rogge, bij de vermelding van Fabrice de la Bassecourt (II, 321), de oude en toch in zooveel mankgaande beschuldiging: Rome en Geneve lagen ook zoo ver niet van elkander. Ik stem toe, dat wij bij vele predikanten, die uit de Roomsche Kerk tot de Hervormde waren overgegaan, o.a. Dathenus, Trigland, Bassecourt, harde onverdraagzaamheid vinden, maar had die niet meer hare oorzaak
<pb n="1193"/>in den Roomschen zuurdeesem, dan in Genève? Waar men dit laatste zoo kort bij Rome plaatst, denkt men te veel aan Servet en aan het boekje over het ketterdooden, te weinig aan de wezenlijke en onmiskenbare verdiensten van Kalvijn en Beza.</p>
<p>Nog na twee en een halve eeuw kwetst het ‘dimittimini, ite, ite’ van 14 januari 1619 ons gevoel op bittere wijze en wij erkennen gaarne, dat zich daarin eene hardheid openbaart, die den voorzitter eener Protestantsche Synode allerminst voegde; maar is 't zeker en bewijsbaar, dat Episcopius eenige toenadering toonde en dat, zoo Bogerman de toegereikte hand had willen aannemen, het uiterste mogelijk voorkomen ware (II, 511, 512)? Wel waren er onder de leden der Synode, vooral onder de Buitenlandsche, die in de 55<hi rend="sup">ste</hi> zitting meenden, dat de Remonstranten iets nader kwamen, doch wij zien nergens en het is ook niet aantenemen, dat zij bereid waren afstand te doen van hunnen eisch om de tegenpartij te mogen weêrleggen. Indien zij dit gedaan hadden, zouden zij als van zelf het rechterlijk gezag der Synode hebben erkend en hunne zaak prijsgegeven. Evenmin kon Bogerman met de zijnen iets van dat gezag laten varen zonder het standpunt, waarop de Synode geplaatst was, te verlaten en het grootste deel harer macht te verliezen. Zoodanig was ook het gevoelen der Staten-Generaal, ofschoon, zooals van Sorgen aan de geciteerden schreef (Brieven bij Rieuweitz blz. 77-81) Maurits in de vergadering van Hunne Hoog-Mogenden den wensch had geuit, ‘dat men de saecke soo tot accommodatie zou decideren, als eenigzins uyt Gods woordt konde geschieden.’</p>
<p>In verhouding tot hetgeen de Schrijver omtrent andere gebeurtenissen, met welke Wtenbogaert niet in rechtstreeksche betrekking stond, vermeldt, is, wat hij omtrent de Dordsche Synode mededeelt, kort. Maar, in wat hij geeft, beschouwt hij haar geheel uit het oog harer Remonstrantsche tijdgenooten. Wij kunnen ons zijne verontwaardiging begrijpen, maar wij kunnen ons niet verklaren, hoe hij (II, 514), de uitkomst dier Synode boekende, kon schrijven: ‘Zoo was het duivelswerk voltooid.’</p>
<p>Dat zoo een pasquilschrijver, ja, dat zoo de verongelijkten, de veroordeelden in de hitte hunner verontwaardiging
<pb n="1194"/>en in het diepe gevoel van hun leed spraken, is begrijpelijk, misschien verschoonbaar. Maar dat woord, nu bijna tweehonderd zestig jaren verloopen zijn, nu die kerkvergadering met hare gevolgen tot de geschiedenis alleen behoort, nu allen, die in dat drama een rol vervulden, reeds twee eeuwen in het graf slapen, dat woord uit te spreken! Wij moeten, hoe weinig ook met het eindoordeel en met de handelingen der Synode ingenomen, er protest tegen aanteekenen. Neen, duivels waren die mannen niet. Zij waren kinderen van hunnen tijd, evenals Wtenbogaert en de Remonstranten, elke partij met hare eigene opvatting, daarvoor gereed te lijden en te strijden, maar toch, wat hunne handelingen aangaat, kinderen van hunnen tijd. Die was geen zachte, geen verdraagzame. Wanneer wij huiveren van de gruwelen, door de Turken dezer dagen bedreven, dan worden wij, een paralel tusschen hen en Tilly te Maagdenburg trekkende, gedwongen er aan te denken, dat zij in beschaving een paar eeuwen achteruit zijn. En zouden wij dan recht hebben dat ten opzichte onzer vaderen te vergeten? - Wanneer wij ons in de Dordsche Doelenzant verplaatsen en ons oog over die rei van mannen laten gaan, mogen wij, met de geschiedenis in de hand, enkelen van gebrek aan ernst of van betere beginselen onderdrukkende eer- en belangzucht verdenken, maar de overgroote meerderheid spreken wij daarvan vrij. Dat de geciteerden en hunne geestverwanten, dat de <hi rend="spat">Nulliteiten des Nationalen Synodi</hi> (vooral Cap. 9) zich niet malsch over de Synode en haar leden uitlieten, dat men in de Remonstrantsche tegenschriften dikwijls op geruchten en niet altijd gegronde opvattingen afging, is zeer verklaarbaar; maar wij hebben eenen zachteren toon aan te slaan en daarom zouden wij wenschen, dat Dr. Rogge, wien wij in zoo velerlei opzichten hoogachten, zich van het scherpe woord ‘Duivelswerk’ had onthouden, al zinspeelt hij daarmede ook op het vervolgens aangehaalde bekende Pasquil. Wij
onderstellen ook, dat het niet uit zijne pen zou gevloeid zijn, indien hij niet door zijn gedurig en herhaald onderzoek van de schriften van Wtenbogaert en de andere Remonstranten er toe vervoerd was om den tijd, welken hij beschreef, met hun oog te beschouwen. Men mag toch niet voorbijzien, dat men van de andere zijde, toen deze de machtige was, ook
<pb n="1195"/>wel eens hard is geweest, dat, gelijk Dr. Rogge zelf schrijft (II, 510) het tegenstreven der gedaagden het geduld der Synode op zware proef heeft gesteld, dat de Remonstranten vóór en na hunne veroordeeling in hunne uitdrukkingen lang niet malsch zijn geweest en dat (al hebben wij eerbied voor hun geloof, hunnen moed en hunne volharding) zij in die dagen, toen zij tegen de Regeeringsverordeningen handelden, evenzeer als overtreders der wet moesten beschouwd worden, als dit vroeger met de Contra-remonstranten, toen dezen in verzet kwamen tegen de resolutiën der Staten, het geval geweest was. De herinnering daaraan was eene versche. Door lang opkroppen waren de gemoederen verbitterd. Het is te betreuren, te veroordeelen, maar zou het, indien het met de Godgeleerde en Kerkelijke twisten van onze dagen tot eene uitbarsting kwam, anders wezen? Ja, gewijzigd naar onze toestanden, maar overigens beter??</p>
<p>Wij zijn allerminst genegen de vierentwintig Rechters in bescherming te nemen en de heer Groen van Prinsterer dacht wel wat gunstig over hen, toen hij in zijn <hi rend="spat">Maurice et Barnevelt</hi> schreef, que des 24 membres du tribunal la <hi rend="spat">plupart</hi> étoient des hommes d'un caractère irreprochable et d'un merite incontesté. Het is ook te begrijpen, wat Carleton van hen wachtte, toen hij 30 januari 1619 aan Daunton meldde, dat zij voor goede Contra-remonstranten en patriotten doorgingen. Maar toch zouden wij niet gaarne allen, bij het uitspreken van ‘schuldig’, van gewetenloosheid (II blz. 518 verv. III, 27.) beschuldigen. Er waren mannen onder, die wel voor dwaling vatbaar waren, maar wier probiteit boven twijfel verheven is. Indien de heer Rogge ons Wtenbogaert en niet Wt. en zijn tijd had willen geven, zou hij naar onze meening voor zoo harde oordeelvellingen bewaard zijn gebleven. Nu werd hij door zijne historische studien omtrent de Remonstranten en Wtenbogaert als van zelf er toegebracht om <hi rend="spat">hunnen</hi> tijd te veel uit <hi rend="spat">hun</hi> oogpunt te beschouwen.</p>
<p>Wat hiertoe ook zal hebben bijgedragen, is, wat wij hadden opgeteekend, vóórdat ons de beoordeeling van Prof. Rauwenhoff ter hand kwam, maar waarin wij door deze zijn versterkt, dat de schrijver te weinig gewicht toekent aan het dogmatische karakter der Remonstrantsche en Contra-remon-<pb n="1196"/>strantsche twisten en daardoor ook te gering recht laat wedervaren aan de overtuiging en het geweten der zegepralende partij. Met ernstige aandacht hebben wij het <hi rend="spat">Naschrift</hi> van Dr. Rogge, bijzonder ook blz. 318 verv., gelezen, maar wij zijn niet overtuigd geworden, dat niet de materieele vraag over de voorbeschikking, maar de formeele over het gezag der geloofsbelijdenis de spil is geweest, waarom zich het kerkelijk-staatkundig geschil bewoog. Wat Dr. Rauwenhoff ter bestrijding van deze meening heeft aangevoerd, behoeven wij niet te herhalen. Wij stemmen er geheel mede in. Het behoorde ook tot de taak der synode de confessie te revideren, doch niet alleen de spoed, wij zouden bijna zeggen de lichtvaardigheid, waarmede dit plaats vond, toont reeds, hoe weinig de Dordsche vaderen dit als hoofdtaak beschouwden, maar de bijvoeging der Canones bewijst, evenals alle tusschen Remonstranten en Contra-remonstranten vroeger en later gewisselde geschriften, dat de grond lag in de verschillende opvatting van het dogma der praedestinatie met den aankleve van dien. Men moge over Calvijns decretum horribile denken, zoo als men wil, maar zeker is 't, dat zij, die de praedestinatie leer verdedigden, haar als een integrerend deel van het geloof ter zaligheid en dus hen, die haar verwierpen, als ketters beschouwden. Het was geen bekrompen vasthouden aan het oude, maar overtuiging. Er mogen geweest zijn, die door onedeler beginselen en driften gedreven werden, maar zeer zeker niet de overgroote meerderheid.</p>
<p>Het zal wel onnoodig zijn den heer Rogge te verzekeren, dat, wat wij hierboven schreven, niet in mindere ingenomenheid met zijn boek zijne oorzaak vindt. Wij loopen hoog met zijnen arbeid en achten dien voor onze vaderlandsche geschiedenis, vooral die der kerk, eene belangrijke aanwinst, maar juist daarom moest ons dat alles van het hart. De lof, dien wij recht hebben aan het geheel te geven, wordt daardoor van meer beteekenis. En, al hebben wij ook harde oordeelvellingen en inzichten, waarmede wij ons niet kunnen vereenigen, gewraakt, wij getuigen toch gaarne, dat de auteur zich in het algemeen op zoodanige onpartijdigheid heeft toegelegd, als billijkerwijze van den geschiedschrijver van dat tijdperk kan worden gevorderd.</p>
<p>Onder de groote mannen, die zich gedurende den vrijheids-<pb n="1197"/>oorlog eenen eervollen naam hebben verworven, behoort ongetwijfeld Wtenbogaert. Wij hebben altijd sympathie voor hem gehad en, hoe meer wij hem uit zijne autobrographie, uit zijne brieven en uit de geschiedenis zijner dagen leerden kennen, zoo meer is onze eerbied voor en onze genegenheid voor hem toegenomen.</p>
<p>Reeds in zijne jeugd boeit hij die, waar wij hem, de vreeselijke plage tartend, als helper en redder zien optreden in het om de pest door allen vermeden huis van zijnen afwezigen meester. Onze belangstelling wekt hij, waar zijn jong naar kennis en godvrucht dorstend hart zich laaft aan de bezielende taal van den grijzen Duifhuis. Gaarne volgen wij hem naar Genève, waar hij nederzit aan de voeten van den achtbaren Beza. Op den vaderlandschen bodem teruggekomen en aan de Utrechtsche gemeente verbonden, wordt hij reeds dadelijk in de daar heerschende kerkgeschillen gewikkeld. Het is als het voorspel van hetgeen hij later doen en hem ontmoeten zou. Naar den Haag vertrokken wordt hij de vriend, de vertrouweling van Maurits en diens metgezel op het bloedig oorlogsveld, diens hofprediker. Wie zijn na den slag bij Nieuwpoort geschreven brief leest, leert den man hoogachten, wiens innige vroomheid en vurige vaderlandsliefde daarin spreken. De verwachting, dat deze hem eigen zullen blijven en zich, waar zijn leven meer bewogen wordt, nog luisterrijker zullen openbaren, wordt niet te leur gesteld. Overal, in zijne leerredenen, in zijne handelingen, in de trouw aan zijne beginselen worden wij met eerbied voor zijnen religieusen zin vervuld, al betreuren wij het ook, dat somwijlen zijne pen door begrijpelijke verontwaardiging wordt gescherpt. En zijne vaderlandsliefde? Wie de geschiedenis van zijn verblijf te Antwerpen kent, zal er niet aan twijfelen. Met een helder hoofd, met een edel hart, met ongemeene talenten begaafd, was hij in waarheid een groot man. Maar ook zonder gebreken? - Zijn met hen ingenomen levensbeschrijver verbergt ze niet. En juist daardoor wordt zijn arbeid van te grooter waarde. Zij zijn de schaduwen, waardoor de lichtpartijen te meer uitkomen.</p>
<p>Het derde deel leert ons Wtenbogaert vooral kennen in hetgeen hij gedaan heeft ter stichting van de Remonstrantsche broederschap. Dat zij zonder hem niet tot stand zou
<pb n="1198"/>zijn gekomen, zouden wij met Dr. Rogge (blz. 345) niet zoo stellig durven beweren, haar als het noodzakelijk gevolg van alles, wat vooraf gegaan was, en als eene door velen gevoelde behoefte beschouwende, maar dat hij er meer dan anderen voor heeft gewerkt, is ontwijfelbaar. Wij bewonderen den man, wien het doorgestane lijden evenmin als de last der jaren helderheid van denken en kracht van geest heeft kunnen ontnemen. Wij kunnen ons voorstellen, welk zalig gevoel zijnen boezem doorstroomde, en hoe hartelijk hij de hand zijner trouwe en moedige gade zal gedrukt hebben, toen de grijze balling in het einde weer rustig op zijne oude studeerkamer, zoo lang in het bezit geweest van zijnen verbitterden vijand, mocht arbeiden. Arbeiden, in velerlei opzicht met gunstig gevolg, maar niet zonder teleurstelling en verdriet. Hij werd geduld, want de tijden waren veranderd, maar de zoon van Louise de Coligny, die hem eenmaal de hand drukte, betoonde zich zwak ten opzichte van hem. Zeker, de zeven en tachtig jarige grijsaard zal geweend hebben, toen hij in de Amsterdamsche Westerkerk bij het graf van zijnen Episcopius stond, maar dáár ook zag hij ongetwijfeld op zijne lange loopbaan terug en werd door dien terugblik versterkt in het geloof aan Gods goedheid, dat zijne levenskracht was geweest.</p>
<p>Sinds meer dan tweehonderd jaren rust zijn stof in de Domkerk te Utrecht. Zijne vrienden en zijne vijanden, zij zijn allen ten grave gedaald. De Arminiaansche en Gomaristische twisten, de Dordsche Synode met al hare gevolgen behooren tot het verledene. De geschiedenis is er meermalen van geboekt. Zij is rijk, overrijk aan lessen voor de nakomelingschap. Zijn wij er wijzer en beter door geworden? Zijn wij liefdevoller, verdraagzamer? Openbaart zich mindere bitterheid bij onze godgeleerde en kerkelijke geschillen? - Wij vreezen, dat het antwoord op deze vragen, door een' lateren geschiedschrijver te geven, niet vleijend zijn zal voor onzen tijd, maar toch zal hij moeten erkennen, dat de jongeren van hetzelfde beginsel uitgingen als de ouderen, dat het een strijd was en blijft voor waarheid en licht.</p>
<p><hi rend="spat">Geertruidenberg</hi>, 10 Oct. 1876.</p>
<p><hi rend="sc">Dr. B. Glasius</hi>.</p>
</div>
</div>
</body>
</text>
</TEI.2>
