<?xml version="1.0" encoding="UTF-8"?>
<!DOCTYPE TEI.2 PUBLIC "-//DBNL//DTD TEI.2 XML//NL" "https://www.dbnl.org/xml/dtd/teixlite.dtd">
<TEI.2>
   <teiHeader>
        <fileDesc>
           <titleStmt>
               <title type="main">Nederlandsch Indië, of De bewoners dezer streken, geschetst in tafereelen uit hun dagelijksch leven, zeden en gebruiken</title>
               <author>J.J.A. Goeverneur</author>
               <author>Gijsbertus van Sandwijk</author>
               <funder>logo_bibl_01</funder>
           </titleStmt>
           <editionStmt>
               <edition>
                   Dit bestand biedt, behoudens een aantal hierna te noemen ingrepen, een diplomatische weergave van <hi rend="i">Nederlandsch Indië, of De bewoners dezer streken, geschetst in tafereelen uit hun dagelijksch leven, zeden en gebruiken</hi> van J.J.A. Goeverneur en Gijsbertus van Sandwijk uit 1870.
               </edition>
               <respStmt>
                   <resp>
                       <corr>In de originele tekst ontbreken de paginanummers. In deze digitale editie is paginanummering toegevoegd.</corr>
                       <corr>p. 63: noot 1 heeft in de originele tekst geen nummer. In deze digitale editie is het nummer toegevoegd.</corr>
                   </resp>
               </respStmt>
           </editionStmt>
           <extent><!-- aantal pagina's --></extent>
           <publicationStmt>
               <idno type="titelcode">goev001nede01_01</idno>
               <idno type="format">DBNL-TEI 1</idno>
               <availability>
                   <p>2017 dbnl</p>
               </availability>
           </publicationStmt>
           <notesStmt>
               <note></note>
           </notesStmt>
           <sourceDesc>
               <bibl>
                   <idno type="isbn"></idno>
                   <idno type="usedcopy">exemplaar Bibliotheek Rotterdam, signatuur: Mfe OK-0278 </idno>
               </bibl>
               <p>J.J.A. Goeverneur en Gijsbertus van Sandwijk, <hi rend="i">Nederlandsch Indië, of De bewoners dezer streken, geschetst in tafereelen uit hun dagelijksch leven, zeden en gebruiken</hi>. D. Noothoven van Goor, Leiden 1870</p>
               <p>&nbsp;</p>
           </sourceDesc>
       </fileDesc>
       <encodingDesc>
           <projectDesc>
               <p>Wijze van coderen: standaard</p>
               <p></p>
           </projectDesc>
       </encodingDesc>
       <profileDesc>
           <langUsage>
               <language id="nl">Nederlands</language>
           </langUsage>
       </profileDesc>
       <ebook>
           <bibl>
               <title type="main">Nederlandsch Indië, of De bewoners dezer streken, geschetst in tafereelen uit hun dagelijksch leven, zeden en gebruiken</title>
               <author>J.J.A. Goeverneur</author>
               <author>Gijsbertus van Sandwijk</author>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </ebook>
       <pod>
           <bibl>
               <title type="main">Nederlandsch Indië, of De bewoners dezer streken, geschetst in tafereelen uit hun dagelijksch leven, zeden en gebruiken</title>
               <author>J.J.A. Goeverneur</author>
               <author>Gijsbertus van Sandwijk</author>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </pod>
       <revisionDesc>
           <change>
               <date>2017-06-15</date>
               <respStmt>
                   <name type="person">VD</name>
               </respStmt>
               <item>colofon toegevoegd</item>
           </change>
       </revisionDesc>
   </teiHeader>
   <text>
       <interpGrp>    
           <interp type="secundair" value="indon01"/>
       </interpGrp>
<body>
<div type="chapter">
<cf>
<pb rend="blank" n="1"/>
</cf>
<pb n="2"/>
<p><figure>
<p><xptr to="goev001nede01ill0001.gif"/></p>
</figure></p>
<cf>
<pb n="3"/>
<p>NEDERLANDSCH INDIE</p>
<p>OF</p>
<p>DE BEWONERS DEZER STREKEN, GESCHETST IN TAFEREELEN UIT HUN DAGELIJKSCH LEVEN, ZEDEN EN GEBRUIKEN.</p>
<p>VOOR HET PRENTENMAGAZIJN</p>
<p>VAN</p>
<p>G. VAN SANDWIJK,</p>
<p>VERZAMELD</p>
<p>DOOR</p>
<p>J.J.A. GOEVERNEUR.</p>
<p>MET 12 GEKLEURDE PLATEN.</p>
<p>LEIDEN,</p>
<p>D. NOOTHOVEN VAN GOOR</p>
<pb rend="blank" n="4"/>
</cf>
<div type="section">
<pb n="5"/>
<head rend="h3">Schetsen uit Java.</head>
<p><hi rend="b">O</hi>p den vroegen morgen van den 9 November 18.. waren al de passagiers van het Hollandsche schip ‘Java’ op het voordek verzameld, want onze kapitein had ons den vorigen avond gezegd: ‘Morgen, mijne heeren, zullen wij land maken.’ - Dat woord ‘land’ had ons arme landratten in eene licht begrijpelijke spanning gebracht; want sinds den 24 Juli waren wij geheel en al verstoken van het genot vasten bodem onder de voeten te voelen, en na den 10 Augustus het heerlijke eiland Palma in 't voorbijzeilen bewonderd te hebben, hadden wij geen zweem van eene kust meer te zien gekregen. Men kan zich dus voorstellen, met welk eene ongeduldige verwachting wij het opgaan der zon te gemoet zagen, dat ons een wijder uitzicht veroorloven zou.</p>
<p>Eindelijk rees de zon in hare volle tropische pracht uit haar vochtig bed op, en gelijktijdig verhief zich ook de kreet, dat land naar voren in zicht was. Alles drong zich naar de verschansing, om het lang gewenschte schouwspel te genieten en welk een schouwspel was het, dat zich aan onze verrukte oogen aanbood! Geene pen is in staat, om van het tooverachtige der zuidwestelijke invaart in de Sundastraat ook slechts een flauw denkbeeld te geven.</p>
<p>Rechts van ons verhief zich de bergachtige kust van Java in wondervolle afwisseling van steile klippen met heerlijke, liefelijke dalen, die haar prachtig groen tot dicht aan het strand laten uitschieten en tegelijk een blik op den weligen tropischen plantengroei vergunnen. Links in de wijde verte ontdekt men de kust van Sumatra, en recht in het midden van de straat vertoont zich eerst het grootere Prinseneiland en vervolgens in lange rij de zoogenaamde ‘Duizend eilanden’ - kleine rotsachtige eilandjes in de meest verschillende vormen, met fraaie palmen en andere tropische boomen en struiken overdekt. Deze archipel pleit zeer voor de oude overlevering, dat Sumatra voor eeuwen met Java verbonden was en eerst door hevige vulkanische werkingen daarvan gescheiden is.</p>
<pb n="6"/>
<p>De aanzienlijkste onder deze voor een groot deel onbewoonde eilandjes zijn Prinseneiland, Haarlem, Amsterdam, Onrust enz., die zich in een wijden boog tot boven de reede van Batavia uitstrekken en deze daardoor tegen de heftige noordwestenwinden beschutten, die gedurende het vochtige jaargetijde hier de heerschende zijn. Tusschen Prinseneiland en Java is een smalle doorgang, die voor de uit de Indische Zee komende schepen doorgaans tot invaart in de Sundastraat dient. Ook wij zeilden dien thans met een lichten zuidwestenwind langzaam door; door het heerlijkst weder begunstigd streken wij dicht bij de Javaansche kust langs en konden al de heerlijkheid, die zich daar voor en na in verrassende afwisseling voor ons uitbreidde, niet genoeg bewonderen.</p>
<p>Wat aan het gansche landschap eene eigenaardige bekoorlijkheid bijzette, was nog een zeker iets in den dampkring, dat alle uitspringende voorwerpen omgaf met een blauwachtig waas, waardoor inzonderheid aan de rotspartijen het scherpe en kale werd benomen en dat de omtrekken zich weeker deed vertoonen, zonder dat zij er in duidelijkheid het geringste bij verloren.</p>
<p>Tegen den avond naderden wij de bocht van Anjer aan het noordelijk einde van de straat. Zij ontleent haar naam aan een klein stadje, dat nagenoeg in haar midden ligt en eene factorij, een fort en een vuurtoren heeft en het westelijkste punt van Java is, waar zich Europeanen neergezet hebben. Daar wij wegens gebrek aan wind de noordwestspits van Java, St. Nicolaashoek, niet omzeilen konden, lieten wij het anker vallen, om, hoe verlangend ook naar de reede van Batavia, hier nog den nacht door te brengen.</p>
<p>Terstond kwamen nu ook van de kust ettelijke ‘kaaidraaiers’ met veel ijver op ons schip toeroeien. Dit zijn lange booten, met drie tot vier Maleiers bemand, beladen met kokosnoten, ananas, bananen, eieren, hoenders enz., - artikelen, welke de slimme inboorlingen aan passagiers en volk der voorbijvarende schepen ontzettend duur verkoopen en die altijd gretigen aftrek vinden.</p>
<p>Wie toch zou, na maanden lang op den ellendigen scheepskost gekauwd te hebben, tegen de verleidelijke geuren van ananas of banaan bestand zijn? Gaarne geeft men het tiendubbele van den eigenlijken prijs, dien men eerst later leert kennen, en is daarbij nog aangenaam verrast, dat eene groote ananas slechts een stuiver of wat kost.</p>
<p>‘<hi rend="i">Kassi tali! Kassi tali</hi> (Geef een touw)!’ klonk het uit het kleine vaartuig, en een onmezien later verschenen eenige donkerbruine gedaanten op het dek, wier verleidelijke waar dadelijk gretige koopers vond.</p>
<p>De eerste proeven van het Maleische ras, die ik hier zag, muntten niet door schoonheid uit; hunne kleur was donkerbruin met een geelachtigen weerschijn, hun gezicht bijzonder in het oog vallend door de uitstekende wangbeenderen, den ingedrukten neus en den zeer grooten mond, die door de half af-<pb n="7"/>gevijlde, ten gevolge van het betelkauwen en door siri-kalk zwart gekleurde tanden nog meer ontsierd werd. Alleen de groote zwarte oogen waren fraai, doch verloren veel door den onrustigen, loerenden blik, dien zij voortdurend lieten rondgaan. Hoe zeer verschillend van deze Maleiers, die hoofdzakelijk de west- en noordwestkust van Java bewonen, heb ik later de Javanen zelven, de eigenlijke en oorspronkelijke bevolking van het eiland, bevonden. De Javaan, vooral de Bergjavaan, is een kloek, trotsch man en ziet met recht minachtend op den valschen, kruipenden, door voortdurende aanraking met de Europeërs bedorven Maleier neder; immers het is eene voor ons weinig vleiende, schoon ontegenzeglijke waarheid, dat overal, waar de inboorlingen in aanhoudende nauwe betrekking met de Europeërs staan, zij het eenvoudige, opene en schoone van hun oorspronkelijk karakter verliezen en valsch, arglistig en bedrieglijk worden.</p>
<p>Onze kaaidraaiers droegen eene korte, wijde broek, die tot aan de knie reikte, en een open buis van bonte stof; om het hoofd, waarop zoo Maleiers als Javanen het haar even lang als de vrouwen dragen, hadden zij als een turban een gekleurden doek gebonden; de heupen omspande een breede gordel, waarin de bij deze eilanders nooit ontbrekende kris (Maleische dolk of mes) in eene houten scheede stak. Zoodra hun voorraad was uitgeput, verlieten zij ons, om naar hun kampong (dorp) terug te keeren, waar wij de lichten duidelijk in de verte zagen schemeren.</p>
<p>Wij bestormden onzen kapitein met verzoeken, om ons eene boot te geven, om nog dienzelfden avond naar het stadje Anjer te kunnen roeien; doch hij was overbiddelijk, daar hij met de eerste koelte weder onder zeil wilde gaan, om St. Nicolaashoek om te zeilen, en dan onmogelijk op de boot wachten kon. Wij moesten dus nog een weinig geduld hebben en ons vooreerst nog met het gezicht van het land vergenoegen.</p>
<p>Niemand onzer wilde in de kajuit zijne gewone slaapplaats opzoeken, maar ieder zoo lang mogelijk de kostelijke geuren inademen, welke de zachte landwind ons van strund toewoei. Wij sloegen derhalve ons bivak op het dek zelf op; doch die vreugde was van korten duur, want daar wij ons in de maand der zoogenaamde ‘kentering,’ d.i. van den overgang uit het droge in het vochtige jaargetij bevonden, wekte ons tegen middernacht eene geweldige stortbui, die, daar het stroomende water niet spoedig genoeg door de spuigaten afloopen kon, het dek in een ommezien tijds wel zes duim diep onder water zette.</p>
<p>Bij een tropischen regen is de uitdrukking ‘'t wordt met emmers uit den hemel gegoten’ nauwelijks krachtig genoeg, zoodat Gerstaecker in zijn werk over Java dan ook ergens te recht zegt: ‘Het regende, alsof iemand bij ongeluk eene wolk bad kapot gestooten.’ Gedurende mijn langdurig verblijf op de Sunda-<pb n="8"/>eilanden heb ik het treffend ware dezer uitdrukking dikwijls tot mijn groot leedwezen ondervonden.</p>
<p>Tegen zonsopgang was eene zachte bries opgekomen en had ons in staat gesteld, om weder onder zeil te gaan. Met veel moeite kwamen wij om St. Nicolaashoek, waarna wij langs de noordkust dwars over de fraaie baai van Bantam recht op de reede van Batavia aanhielden. In deze baai van Bantam sloegen de Hollanders in 1596 de vloot der Portugeezen en van den sultan van Bantam, dien zij daardoor dwongen, met hen vrede te sluiten en hun het oprichten van een fort en eene factorij in Bantam toe te staan.</p>
<p>De wind werd ongelukkig al flauwer en ging eindelijk geheel liggen, zoodat wij tegen den middag weer voor anker moesten gaan, en wel dicht bij het eiland Onrust. Niettegenstaande de gloeiende hitte - want op dezen tijd van den dag wijst de thermometer in de schaduw doorgaans 32° tot 34° R. aan - lieten wij de kleine sloep in zee en roeiden naar Onrust, waarop men een fort en eenige zeer belangrijke etablissementen voor de marine heeft, die hier hare schepen laat kalefateren. Eindelijk hadden wij nu weder een grond onder onze voeten, die niet voortdurend slingerde, zagen boomen en groene struiken om ons heen en vonden in onze verrukking alles wonderschoon, niettegenstaande Onrust anders juist geen van de bekoorlijkste plekjes der aarde is.</p>
<p>Daar de wind zich eenigszins verhief werden wij intusschen al spoedig weer aan boord geroepen; de ankers werden gelicht en na eene vaart van een goed uur kwamen wij eindelijk op de reede van Batavia aan, die met eene vloot van schepen van bijna al de zeevarende natiën bedekt was en eene waarlijk grootsche vertooning opleverde. Tegen vijf uur viel het anker in de nabijheid van het wachtschip, terwijl ons scheepsvolk een driemaal herhaald hoezee aanhief, waarmede wij passagiers van ganscher harte instemden, want na eene reis van honderd en tien dagen hadden wij nu eindelijk Batavia bereikt.</p>
<p>Korten tijd na het vallen van het anker kwam van het wachtschip eene boot met een jongen adelborst bij ons aan boord, die den kapitein zeer deftig zijne papieren afvroeg en zonder zich met ons in te laten of naar nieuws uit het verre vaderland te vragen naar zijn schip terugkeerde. Daar het reeds vrij laat geworden was en wij toch gaarne bij dag den eersten indruk van Batavia wilden genieten, besloten wij, nog tot den anderen morgen aan boord te blijven en dan eerst aan land te gaan. Ook kregen wij zelfs van boord al genoeg vreemds en interessants te zien.</p>
<p>De vlakke, met struikgewas bezette kust kon onzen blik niet lang boeien, te minder, daar van de een weinig landwaarts in liggende stad toch hoegenaamd niets te zien was. Des te aantrekkelijker en schilderachtiger was nogtans het schouwspel, dat de reede zelve ons aanbood. Daar lagen schepen met Holland-<pb n="9"/>sche, Fransche, Engelsche en Spaansche vlag, een aantal Hamburger en Bremer vaartuigen.</p>
<p>Bovenal echter beschouwde ik nieuwsgierig de verschillende vaartuigen van den Indischen Archipel, en vooral de vreemde vormen der Chineesche djonks, welker uitzien nogtans uit de vele afbeeldingen reeds te algemeen bekend is, om het hier nog eens te beschrijven. Wat trouwens geene afbeelding duidelijk kan maken, dat is de drukte en het leven op zulk een djonk.</p>
<p>Op het achterdek van zulk een plomp zeekasteel zijn eenige vrouwen aan het thee drinken en <hi rend="i">kweekwee</hi> (gebak) eten, terwijl de mannen daarbij bedaard uit hunne lange pijpen dampen; daar spelen kinderen, welker bewegingen door hoegenaamd geen kleedingstuk belemmerd worden, en maken een leven als een oordeel tot ergernis van den matroos op het minder aristocratische voordek, die aan zijne met twee snaren bespannen violine hoogst melancholische en voor een Chineesch oor zeker ook recht zacht klinkende tonen ontlokt en daarbij wellicht aan zijn geliefd Canton of Peking denkt. Er is geen deel van het schip, of er heerscht leven en beweging, daar de Chineesche zeelieden vrijheid hebben, om hunne familiën mee aan boord te nemen, en wijl zij, tegen den anders streng gehandhaafden regel, aan hunne vrouwen en dochters toestaan, om op de schepen vrij en ongehinderd de frissche avondlucht te genieten, terwijl het schoone geslacht aan land gewoonlijk in de binnenste vertrekken des huizes blijft opgesloten.</p>
<p>Te acht uur klonk van het wachtschip het schot tot de retraite, welke men ook gelijktijdig op alle aanwezige oorlogsschepen slaan en blazen hoorde; allengs verstomde het woelige leven op de reede, de talrijke kraaidraaiers, sloepen en booten keerden naar de kust terug, en eene diepe, slechts op enkele vaartuigen nu en dan afgebroken stilte heerschte overal in het rond. Toen tegen negen uur de maan opkwam en met eene helderheid, gelijk men die slechts onder de keerkringen kent, haar zilveren licht over de wijde reede verspreidde, leverde deze met de tallooze slanke masten, die zich scherp afteekenden, eene waarlijk tooverachtige vertooning op, die zich onuitwischbaar in mijn geheugen prentte.</p>
<p>Voor en na zag men uit de eene kajuit na de andere de lichten verdwijnen en rondom heerschte weldra eene diepe rust, slechts hier en daar afgebroken door het eentonig gezang van een wachthebbenden matroos. Ook ik rukte mij eindelijk van het verrukkend beeld los en zocht met weerzin mijne kooi in de kajuit op, waar ik mij nu voor de laatste maal te rusten legde.</p>
<p>‘Is dat de parel van het Oosten? het prachtige Batavia?’ vroegen wij elkaar den volgenden morgen, toen wij in een tambangan (eene lange boot met vijf inlandsche roeiers) langzaam den ingang der haven naderden en slechts eene lage, moerassige kust ontdekten, begroeid met struikgewas en hoog riet, dat woekerde in de plassen, welke de eb op het land achterlaat en die de kiem tot de gevaar-<pb n="10"/>lijkste koortsen in zich dragen. Na eene vervelende vaart het smalle havenka naal op kwamen wij eindelijk aan het tolhuis en kregen nu ook de eerste gebouwen van Batavia in het oog. Wij namen een met twee rappe paardjes bespannen rijtuig, en in vliegende draf ging het nu op de stad aan.</p>
<p>De stad Batavia is door de Hollanders in het jaar 1617 in de nabijheid van Jacatra, de toenmaals groote en aanzienlijke hoofdstad der machtige sultans van dien naam, gesticht en bestond aanvankelijk slechts uit een klein fort en eene factorij, in welke eerste, kort na de oprichting, de wakkere Jan Pietersz. Koen zich geruimen tijd heldhaftig tegen de overmachtige aanvallen van den sultan van Jacatra verdedigde, op wien hij eindelijk de zege behaalde. Onder de bescherming van dat fort breidde de stad zich allengs meer uit, totdat zij in de vorige eeuw, na het ten onder brengen der meeste inlandsche vorsten, tot eene macht, glans en pracht geraakte, die haar den naam van de ‘parel van het Oosten’ verwierven.</p>
<p>In het begin van deze onze eeuw nogtans, toen de maarschalk Daendels aan het hoofd der Nederlandsche Oostindische bezittingen stond, verhuisden op diens aandrang de kooplieden en overige inwoners verder van de kust en bleven in de stad Batavia nog slechts hunne pakhuizen, magazijnen en kantoren houden, waar zij slechts gedurende de werkuren verblijven, om tegen vier uur in den namiddag naar hunne sierlijke woonhuizen op Molenvliet, Rijswijk, Noordwijk en Weltevreden terug te keeren.</p>
<p>Met deze verschillende benamingen bestempelt men eene onafgebroken reeks bekoorlijke villa's die zich aan beide zijden van het groote kanaal en van de rivier van Batavia over de twee uren gaans landwaarts in uitstrekken en eene hoogst bevallige vertooning opleveren.</p>
<p>Desniettemin heerscht in het oude Batavia een leven en gewoel op de straten, als misschien slechts nog in Londen gezien wordt, daar in de verschillende, zeer uitgebreide kwartieren der stad licht wel een derdehalfhonderd duizend Chineezen, Maleiers, Arabieren en Javanen wonen. Tallooze lastdragers, limonadeverkoopers, rondtrekkende gaarkoks met hunne kleine draagbare keukens, Chineesche kramers met hunne klong-kongs (eene soort van rateltjes, die zij voortdurend in beweging houden) en de menigte heen en weer rijdende voertuigen van allerlei aard brengen er een oorverdoovend rumoer en een schrikbarend stof teweeg.</p>
<p>Eindelijk bereikten wij het Marine-Hotel te Rijswijk, nadat wij onderweg de ondervinding hadden opgedaan, welk hemelsbreed verschil het is, aan de tropische hitte op zee te zijn blootgesteld, waar een verkoelende wind die toch bijna altijd eenigszins matigt, of op het vaste land zich door de zon te laten roosteren en braden, en dat wel vooral op het midden van den dag. Dubbel aangenaam vond ik dus nu ook de koelte in de hooge, elegante kamers van dat hotel.</p>
<pb n="11"/>
<p><figure>
<p><xptr to="goev001nede01ill0002.gif"/></p>
</figure></p>
<pb rend="blank" n="12"/>
<pb n="13"/>
<p>Onverwijld werd de Indische huisdracht voor den dag gehaald, bestaande in eene kabaya, een soort van open hemd van wit katoen met wijde mouwen, eene zeer wijde broek van dezelfde stof, of den zoogenaamden sarong, een breede lap katoen, die men zich om de heupen slaat en die er nagenoeg uitziet als een vrouwen-onderrok. De bloote voeten steken in pantoffels. Dit costuum wordt algemeen in Indië gedragen, door voornaam en gering, wijl het in dat heete klimaat zeer licht, koel en doelmatig is. De huisdracht der dames is volmaakt dezelfde, behalve dat de kabaya met kanten strooken bezet is en boven de borst wordt toegespeld. Ook 's nachts wordt dit costuum niet afgelegd, daar men zich eenvoudig op een matras uitstrekt en de hitte dekens onnoodig maakt.</p>
<p>Na het nemen van een verfrisschend bad, reed ik tegen den avond naar Weltevreden, om eenige aanbevelingsbrieven af te geven en mij een weinig met de plaats bekend te maken. Van Rijswijk, waar het Marine-Hotel staat, komt men naar Noordwijk. De weg maakt hier een scherpen hoek, en op dezen hoek staat het groote gebouw der ‘Harmonie,’ het eerste casino van Batavia, in welks prachtige zalen zich de bloem der Europeesche bevolking tot concerten, bals enz. verzamelt, en in welks leeskamers men bijna alle couranten en bladen van Europa vindt.</p>
<p>Het groote kanaal volgende, komt men, terwijl men eenige prachtige villa's voorbij rijdt, aan het paleis van den gouverneur-generaal van Nederlandsch-Indië. Dat is een allersierlijkst gebouw, <hi rend="i">entre cour et jardin</hi> gelegen en omgeven door eene galerij, wier zuilen eene schier aetherische vertooning maken. Er achter strekt zich een zeer groote, fraaie tuin uit. Dit fraaie paleis is een van de weinige gebouwen in Batavia, die eene verdieping hebben; de meeste huizen hebben hunne vertrekken anders slechts hoog gelijkvloers, wat misschien daaraan is toe te schrijven, dat men in dit gezegend land zoo ontzettend gemakkelijk wordt en het trappenklimmen voor eene onderneming houdt, die te groote inspanning vordert.</p>
<p>De woonhuizen der Europeërs bestaan gewoonlijk in een groot vierkant hoofdgebouw, omgeven met eene veranda, waaronder men zich bij voorkeur ophoudt, wijl zij 's morgens en 's avonds de meeste koelte aanbiedt. Dan heeft men binnen in huis eenige ruime vertrekken, om gezelschap te ontvangen, en eenige kleinere tot slaapkamers; ze zijn alle zeer hoog en rijkelijk van vensters voorzien, zoodat men de lucht vrijelijk kan doen doorstroomen. In de achtergalerij van het gebouw vereenigt de familie zich doorgaans tot den maaltijd.</p>
<p>Aan weerszijden van het plein zijn lagere gebouwen met de kamers voor de talrijke bedienden, de keukens, de nergens ontbrekende badkamers en de paardestallen. Woonhuis en zijvleugels zijn steeds wit bepleisterd en gewoonlijk omringd met palmen, bananen en andere boomen, die den zoo gewenschten
<pb n="14"/>lommer geven, terwijl om het geheel een traliehek of eene heining loopt, zoodat ieder pand afgezonderd en op zichzelf ligt - voor nieuwsgierige buren wel eens eene zeer onprettige omstandigheid.</p>
<p>Van daar kwam ik te Weltevreden, de zetel der regeering en het hoofdkwartier van het leger. Hier is het Waterloo-plein, een regelmatig vierkant, welks zijden bij de zeshonderd passen lang zijn; de noordzijde wordt door de roomsch-catholieke kerk en eene lange rij van officierswoningen begrensd, terwijl de gansche oostzijde door het ontzettende regeeringsgebouw, het ‘groote huis,’ wordt ingenomen, nevens 'twelk men nog het gebouw der officieren-societeit Concordia, heeft. In het ‘groote huis’ zijn de gezamenlijke hoofdbureau's van alle takken van het civiel en militair bestuur. Langs de zuidzijde van het plein ligt het zoogenaamde campement, eene uit verschillende kazernen en barakken bestaande legerplaats voor ongeveer drie bataljons infanterie, artillerie en genietroepen.</p>
<p>Langs dit campement loopt een fraaie, breede straatweg over Struiswijk naar het een uur landwaarts in liggende Meester Cornelis. De westzijde grenst aan de rivier van Batavia; aan eenige, meest door hoofdofficieren bewoonde gebouwen, en aan het glacis van het fort Prins Hendrik, dat nagenoeg in het middelpunt der verschillende stadswijken en voorsteden aan de rivier ligt en het garnizoen van Batavia tot wapenplaats en citadel dient. Van den toren zijner redoute, evenals van het dak van het groote huis waait gedurende den buiigen regenmoesson eene blauwe vlag, ingeval het op de reede zoo stormt, dat de in- en uitvaart uit de haven gevaarlijk is.</p>
<p>Bij dit fort leidt de Willemsbrug over de rivier en verbindt het Waterlooplein met het uitgestrekte Koningsplein, de grootste met gebouwen omringde plaats, die wellicht in de wereld bestaat. Het heeft zulk een omvang, dat vier bataljons infanterie, artillerie en cavalerie er hunne groote manoeuvres houden, zonder elkaar in het minst te hinderen.</p>
<p>Op de oostzijde van het plein leidt, gelijk reeds gezegd is, een straatweg langs het campement naar Struiswijk en Meester Cornelis, eene verschanste legerplaats, die in 1811 bij den inval der Engelschen op Java eene aanzienlijke rol heeft gespeeld. De weg naar Meester Cornelis is aan weerszijden met eene cactusheg van zes tot zeven voet hoogte beplant, die zich vrij wat diep in mijn vleesch en daardoor in mijn geheugen heeft ingeprikt.</p>
<p>Eenige dagen na mijne aankomst namelijk wilde ik verschillende kennissen op Meester Cornelis gaan bezoeken en bediende mij daartoe van een bendi, een in Indië algemeen gebruikelijk rijtuig op twee wielen en met één paard er voor. Mijn huurknol nu had de hoogst aangename gewoonte van eensklaps te blijven staan en zich dwars over den weg te stellen, waar hij zich dan in ernstig</p>
<pb n="15"/>
<figure>
<p><xptr to="goev001nede01ill0003.gif"/></p>
</figure>
<pb rend="blank" n="16"/>
<pb n="17"/><p>nadenken scheen te verdiepen, zonder dat zweep of teugel daar iets tegen vermocht. De achterop staande jongen moest het halsstarrige beest eerst weder omdraaien en een pas of wat ver op den rechten weg brengen.</p>
<p>De gedurige herhaling dezer aardige manoeuvre had mij op de zeer drukke straat reeds op den heenrit in groote verlegenheid gebracht, en toen ik nu laat in den avond naar Batavia terugkeerde, kwam mij ongelukkig een aantal équipages tegen, die van de komedie te Weltevreden kwamen. Mijn Rosinant vertoonde juist weder zijn geliefkoosd kunstje, toen een in volle vaart aankomend rijtuig met zulk geweld tegen het wiel mijner bendi aanstiet, dat ik in een wijden boog over de straat werd geslingerd en midden in de hooge cactusheg te recht kwam.</p>
<p>Een wit buis en een dunne dito broek waren juist niet zeer geschikt, om aan de een duim lange stekels van den cactus veel weerstand te bieden, en eerst na lange en uiterst pijnlijke inspanning gelukte het mij, mij uit de indrukmakende omarming van de heg los te spartelen, waarna ik weg naar Batavia al hinkend te voet moest gaan, daar de bendi voorshands niet te gebruiken was.</p>
<p>De straat naar Meester Cornelis is te gelijk de groote weg naar Buitenzorg die door maarschalk Daendels aangelegd werd, bij de Sundastraat begint, over Anjer naar Bantam en Batavia leidt, van hier over Buitenzorg door het binnenste van Java naar Samarang loopt, van daar langs de noordkust over Soerabaya naar het oostelijkst punt des eilands aan de straat Bali brengt en zoo het westen van Java met het oosten in eene uitgestrektheid van bij de 300 uren gaans verbindt.</p>
<p>Het aanleggen van dezen wonderfraaien, zeer goed onderhouden kunstweg heeft aan meer dan 30,000 Javanen het leven gekost, wat echter den energieken maarschalk niet bewegen kon, zijn eenmaal beraamd plan op te geven.</p>
<p>Aan dezen gouverneur is de kolonie in het algemeen zeer veel verschuldigd, want behalve den vermelden weg heeft hij een groot kanaal, de Moockervaart, aangelegd, dat in het westen van Batavia door de verbinding der rivier Tangerang met die van Batavia den afvoer van producten uit de hooger gelegen plantages aanmerkelijk verlicht. Verder liet Daendels dat ‘groote huis’ bouwen en heeft door droogmaking der grootste omliggende moerassen Batavia vrij wat gezonder gemaakt.</p>
<p>Ik had kennis gemaakt met den heer S., een officier, die aan het topographisch bureau geattacheerd was en reeds vele opmetingen in de verschillende deelen van Java en Sumatra volvoerd had. Ook ik had in het vervolg verscheidene opmetingen te doen, en deze kennismaking werd mij dus dubbel aangenaam, te meer daar S. voor zijne landgenooten veel hart betoonde en deze waar hij kon, met raad en daad bijstond.</p>
<pb n="18"/>
<p>De heer S., die gehuwd is, vroeg mij terstond den eersten dag na mijne aankomst te dineeren en gaf mij hierdoor gelegenheid, om mij eenigszins met de Indische keuken bekend te maken, die voor het gehemelte van den aankomeling iets wezenlijk infernaals heeft. De soep was gekookt van een eend, geheel gevuld met Spaansche peper en kurrywortel, de eene nog sterker en heeter dan de andere.</p>
<p>Men verbeelde zich het bijtende van dezen bouillon voor eene onnoozele Europeesche tong! Ik dacht, gesmolten lood te drinken; bij den eersten lepel, dien ik van dit helsche brouwsel over de lippen bracht, sprongen mij de tranen uit de oogen en trok ik waarschijnlijk een bijster leelijk gezicht, daar het gansche gezelschap het van lachen uitschaterde. Daar ik mij echter vroeg of laat toch aan de Oostersche keuken diende te wennen, hield ik mij manhaftig en lepelde mijn bord moedig leeg. Nooit echter zal ik den gloed vergeten, die mijn gansche binnenste als in vuur en vlam zette.</p>
<p>Om dien brand te blusschen dronk ik een glas water, waardoor ik het kwaad evenwel nog veel erger maakte, daar men, gelijk mij later bij ondervinding bleek, na het gebruik dier bijtende specerijen òf niets òf wat wijn òf bier drinken moet, om de hitte te temperen. Na de soep werd gepresenteerd rijst met sajor, d.i. eene soort van saus uit Spaansche peper, kurry, boonen, kokosnoot enz. De rijst zelve, het hoofdbestanddeel van elken Indischen maaltijd, wordt alleen in den wasem gekookt en wel zoo, dat elk korreltje, schoon week en gaar, zelfstandig is en niet brijachtig, gelijk in Europa. Bij de rijst eet men gebakken visch, hoenders of gedroogd hertevleesch (<hi rend="i">ding-ding</hi>) met rauwe uien, agurken en in het zuur ingelegde vruchten.</p>
<p>Na de rijst werd nog een stuk gebraden vleesch met aardappelen op tafel gebracht, het eerste zeer mager, terwijl de laatste op Java slecht en duur zijn. Tot dessert kwamen eene menigte vruchten: ananas, bananen, mangistang, ramboetang enz., onder welke de ananas de heerlijkste en kostelijkste vrucht is, en de banaan, hier pisang geheeten, de gezondste. De pisang, die in smaak wel iets van eene fijne peer heeft, is voor den aankomeling volstrekt niet schadelijk, maar hem zelfs aan te bevelen; en ook de ananas kan men matig zonder gevaar eten, mits men na het genot er van slechts geen water, maar liever een glas rooden wijn of cognac drinkt.</p>
<p>Uit de opgenoemde bestanddeelen zijn gewoonlijk de beide hoofdmaaltijden samengesteld, die te twaalf uur 's middags en te zeven uur 's avonds plaats hebben. Families, die het ruim en rijkelijk hebben, nemen hiertoe nog zoogenaamde ‘blikjes,’ d.i. allerlei soorten van Europeesche groenten, verschillende vleezen enz., die in Europa, meest te Bordeaux en Amsterdam, geheel gekookt en toebereid, vervolgens in blikken bussen luchtdicht gesloten en zoo naar Indië ver-<pb n="19"/>zonden worden. Hier worden zij kort voor het gebruik geopend, in heet water gezet en kunnen dan rondgediend worden. Daar deze dingen langen tijd goed blijven, zoo heeft men jonge erwtjes, asperges, bloemkool, haas, kalfsvleesch enz. bijna even goed als in Europa, maar moet alles enorm duur betalen, b.v. voor een klein blikje asperges of doperwtjes ver over de vijf gulden.</p>
<p>De rijst blijft intusschen het hoofdbestanddeel van elken maaltijd, en elk Europeër, die zich in deze streken vestigt, moet zich aan het dagelijksch gebruik er van met de daartoe behoorende scherpe kruiderijen gewennen. Ook is hetwerkelijk een zoo smakelijk gerecht, dat men het weldra boven elken anderen schotel verkiest.</p>
<p>Wat bij dit diner en later, toen ik met het huiselijk leven en de inrichtingen der Europeërs op Java beter bekend werd, wel meer mijne aandacht trok, was de verrassende snelheid en vlugheid, waarmee de inlandsche dienaren bedienen. Deze menschen weten zich daarbij zeer fatsoenlijk te gedragen, zijn bijzonder leerzaam en bij goede behandeling ook zeer aan hunne oversten gehecht, maar toch mag men hen niet al te veel vertrouwen, vooral niet als het Maleiers zijn. Intusschen heeft men ook vele voorbeelden van groote trouw en verknochtheid van inboorlingen aan hunne Europeesche meesters; maar toch blijven dit altijd uitzonderingen.</p>
<p>De bediening in eene huishouding op den gewonen voet beslaat ongeveer uit de volgende personen: een kok, een bediende voor den heer, een of twee oppassers voor de paarden, eene kamenier voor mevrouw en eene of twee kindermeiden, zoodat men althans vijf tot zes personen in dienst heeft, en daar ieder van acht tot twaalf gulden maandelijksch loon trekt, is de bediening in Indië een kostbaar artikel. Een geringer aantal vindt men bij weinig Europeesche familiën; de meeste hebben er echter meer, daar nagenoeg iedere tak van de huishouding een bijzonderen dienaar vordert. Deze omstandigheid en dat men steeds een geheel huis bewonen moet maakt het leven er zeer duur, vooral voor een ongetrouwd man, daar een zoodanige ook er eene volledige huishouding moet opzetten, wijl hij nergens als in Europa te huur wonen kan.</p>
<p>De eerstvolgende dagen was S. mijn cicerone en maakte mij voor en na met het voor den Europeër interessante van Batavia en hare voorsteden bekend. Wij bezochten de verschillende <hi rend="i">passers</hi> (bazars), waar meest door Chineezen alle mogelijke goederen geveild worden, van de elegantste, kostbaarste voorwerpen lot oude lompen en vodden toe. Enkele <hi rend="i">toko's</hi> - zoo noemt men de grootere magazijnen - deden mij verbaasd staan over de verscheidenheid en pracht der daarin uitgestalde waren: edelgesteenten, goud en zilver, de fraaiste zijden stoffen, schilderijen, Japansch verlakt goed, alle soorten van porselein en kristal, uit Europa ingevoerde weeldeartikelen enz.</p>
<pb n="20"/>
<p>De aanzienlijkste bazars te Weltevreden en in de verdere voorsteden zijn de passer baroe (nieuwe bazar) en de passer snin (Maandagsbazar). Op die laatste heb ik ook een opiumshol, of liever opiumshel, bezocht - een groot uitgestrekt gebouw, in een afgelegen hoek van den bazar als wegschuilende en bestaande uit eene menigte kleine kabinetten, waarin de liefhebbers van den opium zich aan dat vreeselijk genot overgeven. Hier ziet men die ongelukkigen hetzij reeds overweldigd door het verdoovend vergif, hetzij ongeduldig op de gewenschte opiumspijp wachtende, die in een voorvertrek geprepareerd wordt.</p>
<p>Deze bereiding bestaat hierin, dat men een opiumkogeltje ter grootte van eene erwt boven gloeiende kolen heet maakt en dan met behulp van twee dunne staafjes met eene kleine hoeveelheid uiterst fijn gekorven tabak in dier voege vermengt en dooreen werkt, dat het geheel een balletje zoo groot als een geweerskogel wordt. Dit wordt nu op den kop van de opiumspijp gelegd, aangestoken en de rook er van doorgaans in twee diepe trekken door den rooker ingezogen. De herhaling dezer manoeuvre brengt eindelijk, al naar de mate der verstomping van den rooker, wat vroeger of later die bedwelming en hare bekende gevolgen teweeg.</p>
<p>Ik heb menschen gezien, die het door het jarenlange genot van den opium zoo ver gebracht hadden, dat bijna niets menschelijks meer aan hen was; - tot op het gebeente uitgemagerde ledematen, strakke, verglaasde oogen met sterk vertrokken pupil - het onbedrieglijk kenteeken eens opiumrookers - maakten hen tot een afgrijselijk toonbeeld van volslagen uitputting.</p>
<p>Vaak openbaart zich bij de opiumrookers een toestand van bloeddorstige razernij, als wanneer zij het eerste het beste wapen opgrijpen, de straat oploopen en onder het voortdurend geschreeuw van: ‘<hi rend="i">Amok</hi>, <hi rend="i">amok</hi> (Moord! Sla dood!)’ ieder, die hun in den weg komt, neerstooten. Iedereen heeft het recht, om zulk een razende als een dollen houd neer te schieten, daar zij vaak verscheidene moorden begaan, voordat men hen overmeesteren kan. Nog kort voor mijn vertrek van Java had een amoklooper een overste en een luitenant, die voor het casino zaten, overhoop gestoken en verscheiden anderen gewond.</p>
<p>In het oude Batavia heeft men den kampong China, waarin alleen Chineezen waren, terwijl zich in de passers ook Maleiers, Javanen en Arabieren hebben gevestigd. In dit Chineesche kwartier, waarin het als in een bijenkorf krioelt en wemelt, zijn zeker alle ambachten vertegenwoordigd, daar de Chineezen, de Joden van het Oosten, zich van deze daardoor eervol onderscheiden, dat zij, hoewel groote vrienden van handelen en schacheren, toch ook zeer ijverige en bekwame handwerkslieden zijn. Men vindt hen dus als smeden, kleermakers, schrijnwerkers, timmerlieden enz. werkzaam, en daar de meesten hun handwerk op de
<pb n="21"/>publieke straat of toch in hun open voorhuis uitoefenen, heerscht in den ganschen kampong een oorverdoovend rumoer.</p>
<p>Bij mijn bezoek in het Chineesche kamp vond ik daar eene drukte als in een mierenhoop, die nog vermeerderd werd doordat men er juist een der tallooze godsdienstige feesten vierde, ter eere waarvan de Chineezen allerlei vuurwerken op helderlichten dag afstaken en daardoor een leven als een oordeel maakten.</p>
<p>Op alarm maken toch zijn de Chineezen bijzonder gesteld; tevens kunnen zij zich geene feestviering zonder vuurwerken voorstellen, die zij dan ook bij alle bedenkelijke gelegenheden en op elken tijd van den dag afsteken. Ook hier is een groot opiumhuis, daar de Chineezen insgelijks hartstochtelijke liefhebbers van dit vergift zijn, waarvan de pacht ook doorgaans in de handen van rijke Chineezen is, die daarvoor aan het gouvernement alleen voor Java jaarlijks vier millioen gulden betalen. De hoofdpachters hebben wederom onderpachters en deze hunne slijters, die zorg dragen, dat ook de binnenlanders van het hooge genot niet verstoken blijven.</p>
<p>Op den passer ikan (vischmarkt) heerschte een stank, waartegen slechts een Maleische neus lang bestand kon zijn; ik voor mij althans was niet in staat, het er ook slechts eene minuut uit te houden, wat mij in den grond speet, daar ik onder de aldaar opgehoopte visschen anders zeker menig mij vreemd en interressant exemplaar zou hebben gevonden. Ook den kampong der Arabieren, die op Java vrij talrijk zijn, bezocht ik.</p>
<p>De Arabieren leggen zich in de hoofdplaatsen van Java bij voorkeur op den handel in zijden stoffen en reukwerken toe, maar zijn tevens knappe zeelieden en hebben in den ganschen archipel bijna al den kusthandel in handen.</p>
<p>Het zijn in den regel kloeke, schoone menschen, die zich in hunne smaakvolle nationale dracht, welke zij ook in den vreemde niet afleggen, zeer voordeelig van de Chineezen onderscheiden, wier costuum enkel in een wijd wit katoenen buis, korte wijde broek en de bekende Chineesche schoenen bestaat. Hun met den heiligen staart prijkend hoofd is met een stroohoed gedekt. Ik zeg ‘heilige staart,’ wijl het op zware straf verboden is, een Chinees bij zijn staart te trekken, en bij hen het verlies daarvan bijna met de doodstraf gelijk staat.</p>
<p>De Maleiers en Javanen wonen doorgaans in hunne lommerrijke kampongs buiten de stad. Zij houden zich met ruwe handwerken bezig, zijn zeer goede matrozen en weten uitmuntend met paarden om te gaan, vooral de Javanen, die voortreffelijke ruiters zijn. Buiten de steden leggen de Javanen zich uitsluitend op den akkerbouw toe. Vervolgens worden uit hen alleen de huisbedienden genomen, wijl de Chinees zich bij zijn jacht maken op rijkdom daar niet toe leenen zou, de Arabier te trotsch is om te dienen, en zelfs de voornaamste man in de kolonie, de gouverneur-generaal, geen blanken bediende
<pb n="22"/>houden mag, daar een Europeër door zijne kleur reeds te hoog staat, om volgens de wetten van het gouvernement dienstbaar te mogen zijn. Deze zelfde wetten beletten nogtans geenszins, dat de Europeesche soldaten soms ten schandelijkste behandeld worden.</p>
<p>De Maleiers bezitten een groot talent van nabootsing, vooral de bewoners van Sumatra, wier bevolking hoofdzakelijk van Maleischen oorsprong is. Ik heb door hen bloemen in goud en zilver zoo keurig uitgevoerd gezien, dat de Europeesche goudwerker bezwaarlijk iets in zijne soort voortreffelijkers leveren zou.</p>
<p>De Javaansche vrouwen zijn over het geheel hupsch te noemen; hare donkere, bijna bronskleurige huid heeft volstrekt niets afstootends; daarbij zijn zij sierlijk gewassen en hebben verwonderlijk kleine handen en voeten. Hare donkere, veelbelovende oogen zijn ongemeen levendig en weerspiegelen al den gloed van haar heerlijk klimaat; hare met de meeste zorg onderhouden lange haren zijn gitzwart en meest met witte geurige bloemen versierd; alleen de mond laat vaak veel bij haar te wenschen over; hij is groot en met tanden bezet, die doorgaans zwart zijn van het betelklauwen. Hierop maken de vrouwen der Berg-javanen nogtans meestal eene uitzondering; men treft onder haar dikwijls ware schoonheden aan, terwijl hare gelaatskleur ook aamerkelijk lichter is.</p>
<p>De vrouwen der Chineezen, d.i. die werkelijke Chinezinnen zijn, kan men voor een groot deel volmaakte schoonheden noemen; eene wonderschoone huid, heerlijk haar en sprekende oogen kenmerken haar. Van de verminkte voeten heb ik nooit iets kunnen bemerken; die zijn misschien alleen in China zelf bij voorname lieden te zoeken, die de voeten niet tot loopen van doen hebben, maar zich in palenkijns laten ronddragen.</p>
<p>&nbsp;</p>
<p>In de eerste dagen van December kreeg ik bericht, dat ik tot mijn eerste reisje door de binnenlanden ten behoeve van topographische opmetingen moest overgaan, en dat wel in gezelschap van den heer S., wat mij in alle opzichten hoogst aangenaam was, omdat deze heer reeds acht jaren in de verschillende deelen van den archipel met zulke werkzaamheden was belast geweest en dus natuurlijk eene grondige kennis van het land bezat, waarvan ik partij kon trekken.</p>
<p>Onze bagage en paarden werden in den nacht onder toezicht onzer dienaren door koelie's (lastdragers) vooruitgezonden, terwijl S. en ik 's morgens in een rijtuig volgden, daar wij nog een vriend van den eersten wilden bezoeken, zekeren heer T. te Koningen, eene kleine bezitting aan de rivier Angké en ongeveer twee mijlen van Batavia gelegen.</p>
<p>Ten huize van den heer T. had ik dadelijk een proefje van het vrij, ongedwongen onthaal, dat een Europeër op Java overal te wachten heeft, ook als hij als een geheel onbekende het huis van den gastheer betreedt, die vooral in
<pb n="23"/>het binnenland hoogst verheugd is, wanneer hij een Europeër bij zich kan opnemen.</p>
<p>Na de eerste verwelkoming wordt men verzocht, in de voor u bestemde logeerkamer te treden, waar men reeds eene kabaya, broek en pantoffels gereed vindt, waarvan men zich zonder omstandigheden bedient, om zoo luchtig gekleed naar de badkamer te spoeden, ten einde zich door eene verkoelende afwassching te verfrisschen. Vervolgens vereenigt het gezelschap zich weder onder de veranda, waar men al pratende een glaasje madera of likeur gebruikt, om den eetlust te scherpen voor het dejeuner, dat gewoonlijk te twaalf uur gereed staat.</p>
<p>In den beginne vond ik het vreemd, met bloote voeten en open kabaya in de tegenwoordigheid der dames te verschijnen; maar toen ik zag, dat dit algemeen gebruik was en de dames zelven gedurende het heete van dag niet anders gekleed waren, gewende ik mij spoedig ook aan dit gebruik, te meer daar het uiterst aangenaam en practisch was. Na het dejeuner trok het gezelschap naar de slaapkamers, om gedurende de groote hitte uit te rusten. Tegen vijf uur werd weder een bad genomen en daarna toilet gemaakt. Dit bestaat gewoonlijk in een witte broek, dito vest en dito jas of buis van piqué of linnen, benevens lichte schoenen.</p>
<p>Dit is de doelmatigste en aangenaamste dracht in een klimaat, waar de thermometer gewoonlijk op 34 tot 35° Reaum. in de schaduw wijst. Jassen en broeken zijn de eenigste kleedingstukken, die men daar van linnen dragen kan, terwijl alle ondergoed noodzakelijk van shirting of katoen moet zijn, wijl linnen bij de voortdurende sterke uitwaseming in den hoogsten graad ongezond is en vreeselijk rheumatisme zou na zich slepen. In het algemeen is het linnen in Indië een artikel, waarvan men zeer rijkelijk voorzien moet zijn, daar men er dagelijks geregeld tweemaal van verwisselt.</p>
<p>Aldus omgekleed, vereenigde het gezelschap zich weder in de veranda tot de thee, en toen deze gebruikt was, werd de tijd tot zeven uur, de klok van den hoofdmaaltijd bij de meeste familiën op Java, gesleten met de wandelingen in het heerlijk plantsoen, dat zich om de bezitting uitstrekt. Later op den avond verbitteren de vreeselijke muskieten het wandelen in de open lucht, vooral op plaatsen waar water in de nabijheid is.</p>
<p>Na het zeer rijke diner verdeelde het door eenige bezoeken uit Batavia nog vermeerderde gezelschap zich in de vertrekken en galerijen, en thans vond ik gelegenheid, om het ongedwongene en vrije van den omgang in Indië waar te nemen. Een ieder deed, wat hij goedvond; de een bladerde in een album, de ander ging in de muziekkamer, waar zich verscheidene dames lieten hooren; ook eenige speeltafels waren bezet; wie rooken wou vond in de veranda eene kist met kostelijke manilla's, en ieder liet zich door de oppassende bedienden den
<pb n="24"/>drank brengen, dien hij liefst verkoos: bordeaux, rijnwijn, bier, likeur, grog, dien men in Indië koud drinkt - t.w. wat jenever of cognac met koud water vermengd, een drank, die in deze streken door de dokters als zeer gezond wordt aanbevolen, daar de onafgebroken sterke uitwaseming aan het lichaam eene groote menigte vochtigheid onttrekt, en het zeer ongezond zou zijn deze alleen door water terug te willen geven.</p>
<p>Op dien avond viel mijne aandacht voor 't eerst op de ontzettende zwermen vleermuizen, die van de kust afkwamen en in de omliggende bosschages haar heil zochten. Op mijne navraag kreeg ik ten antwoord, dat het de zoogenaamde kalongs of vliegende honden waren, eene groote soort van vleermuizen, wier lichaam bij eene lengte van één voet en daarboven ten naastenbij de gedaante van een hond met spitsen kop heeft. De als bij de gewone vleermuizen samengestelde vlerken bereiken eene uitgestrektheid van anderhalf tot twee voet.</p>
<p>Deze dieren houden zich overdag in de donkere boschjes der Duizend-eilanden op en komen na 't ondergaan der zon, dat in deze streken regelmatig te zes uur of kwartier na zessen 'savonds plaats vindt, naar Java over, waar zij zich aan de fraaiste en rijpste vruchten der manga- en tamarindeboomen vasthechten en daar de sappen uitzuigen. Het vleesch dezer kalongs, die zich enkel van vruchten voeden, is vandaar ook volstrekt niet onsmakelijk, behalve dat het eenigszins sterk van reuk is.</p>
<p>Een uit den kampong tot mij overwaaiend zwaarmoedig eentonig gezang lokte mij naar buiten, om, als het wezen kon, de verborgen zangeres te ontdekkan. Werkelijk vond ik voor eene tusschen lommerrijke heesters weggedoken bamboeshut een jong Javaansch meisje met een klein kind op den schoot zitten, die op treurige wijze met gedurige herhaling de volgende woorden zong:</p>
<lg type="poem">
<l>‘Satoe doewa tiga ampat lima,</l>
<l>Anam toedjo delapan sembilan.</l>
</lg>
<p>Waarschijnlijk eene bedroefde vrouw dacht ik, die zoo op roerende wijze om haar ongeluk treurt. Daar ik intusschen gaarne den zin der Maleische ontboezeming wou vernemen, keerde ik naar het gezelschap terug en verzocht S., even met mij te gaan luisteren; doch nauwelijks had hij de eerste woorden gehoord, of hij schoot hardop in een lach. Die vermeende treurigheid was anders niet dan de melodische herhaling der getallen van een tot negen, die bij den weeken klank der Maleische taal mij tot die dwaling verleid had en waarschijnlijk slechts tot het in slaap sussen van het kleine kind moest dienen.</p>
<p>Den volgenden morgen vroeg verlieten wij het huis van den gastvrijen heer T. en gingen in eene groote prahoe of prauw, om onze reis op de
<pb n="25"/>rivier Angké en zoo ver mogelijk te water voort te zetten. Deze prauwen zijn kleine vaartuigen zonder kajuit, die door de landbezitters gebruikt worden om hunne producten uit de binnenlanden naar de kustplaatsen over te brengen. Achterin waren onder een rieten schutdak eenige matten en kussens voor ons uitgebreid, zoodat wij onze reis met het meeste gemak naar Tangerang aan de Tjidanie vervolgen konden. Deze rivier is door een groot kanaal, de Mookervaart, met de Angké verbonden, die zich op hare beurt bij Batavia in de groote rivier van dezen naam uitstort. Langs de oevers zag ik nu reeds de eerste grootere plantages, onafzienbare rijst- en ook reeds eenige suikervelden, daar het lager gelegen land het meest tot den aanbouw van rijst en suiker geschikt is, terwijl de hellingen der bergen, waar reeds een eenigszins koeler klimaat heerscht meer tot de cultuur van koffie, thee, indigo en tabak gebruikt worden.</p>
<p>Toen wij tegen den avond Tangerang naderden, bemerkte ik eenige donkere voorwerpen in het water, welke ik voor drijvende boomstammen hield. S. waarschuwde mij intusschen, mijn arm niet over den rand der prauw te laten hangen, daar deze vermeende boomstammen niets anders dan groote kaaimans waren. Deze kaaimans, eene soort van krokodillen, bereiken hier eene lengte van achttien tot twintig voet, waarvan wel nagenoeg een derde op den kop komt, die van een vreeselijken muil met hoogst respectabel gebit voorzien is.</p>
<p>Deze er gruwelijk uitziende bestiën zijn vaak voor de badenden zeer gevaarlijk daar men hen, als zij in het slijk in de zon liggen, licht voor boomstammen houdt, hun te na komt en dan een offer van hunne ontzettende sterkte en vlugheid wordt. Deze laatste is inderdaad verwonderlijk bij een zoo plomp gebouwd dier. Zij houden zich gewoonlijk enkel aan de mondingen der rivieren op en zelden vindt men hen zoo ver stroomopwaarts als bij Tangerang, waar de Tjidanie zich aanmerkelijk verbreedt. Door geloofwaardige personen werd mij naderhand eene bijzonderheid betreffende den kaaiman medegedeeld, die mij vrij zonderling voorkwam.</p>
<p>Wanneer namelijk Europeërs en Javanen samen baden op eene plaats waar zich kaaimans ophouden, dan kippen deze dieren stellig zeker den blanke uit, wiens vleesch zij wellicht smakelijker vinden; geheel anders dan de tijger die bij het overvallen van een gemengd gezelschap, steeds een inboorling tot buit kiest.</p>
<p>De Javanen koesteren een zekeren eerbied voor de kaaimans en offeren hun zelfs spijzen, koeken, rijst enz, die zij op kleine plankjes op den stroom laten drijven, ja er woonde destijds te Tangerang een oude Javaan, die zich te midden van een tien- of twintigtal dezer gedrochten te water begaf, hun op den kop klopte en op de vertrouwelijkste wijze met hen scheen om te gaan. Dit klinkt ongeloofelijk, maar is door vele Europeanen met eigen oogen gezien.</p>
<p>Tegen verwachting konden wij in Tangerang niet overnachten, daar de eenig-<pb n="26"/>ste aldaar wonende Europeër, die ons had kunnen opnemen, van huis was. Wij hielden dus onzen maaltijd in een zoogenaamden warong. Deze warongs zijn zooveel als restauraties of publieke gaarkeukens, en eene naar alle zijden opene kraam of loods, in wier midden eene lange tafel staat, die met gekookte rijst, in olie gebakken visch, gedroogd hertevleesch (<hi rend="i">ding-ding</hi>), sajor, de bij de rijst gebruikte saus, Spaansche peper, gekookte koffie en eindelijk met allerlei vruchten bezet is. Alle spijzen zijn in stukken van banaanbladeren gewikkeld, die als borden dienen, terwijl de vijf vingers der rechter hand den dienst van lepel en vork verrichten. In den beginne kon ik hiermede niet al te best te recht, doch later in de gebergten leerde ik mij door de lieve noodzakelijkheid spoedig zeer goed behelpen. Alle gerechten, die ik in dezen warong zag, waren zeer smakelijk en uiterst zindelijk toebereid, iets, waarop men in onze herbergen en ordinarissen niet altijd roemen mag. De rijst inzonderheid was ongemeen blank.</p>
<p>Na afloop van onzen maaltijd gingen wij weer aan boord van de prauw en besloten, onzen riviertocht ook gedurende den nacht te vervolgen. En hoe heerlijk was die nacht! Midden op den tamelijk breeden stroom voortglijdende, konden wij de kostelijke avondkoelte genieten, zonder gemarteld te worden door de muskieten, die zich niet buiten de struiken en boschjes langs den oever waagden. Diepe stilte heerschte in het rond, slechts bij poozen afgebroken door het eentonig maar volklinkend geluid eener gong-gong, wier tonen in een der verwijderde kampongs den avondmaaltijd van dezen of genen gegoeden Javaan veraangenaamden.</p>
<p>Deze gong-gongs zijn klokvormige, metalen bekkens van verschillende grootte, die volgens harmonische regels nevens elkander op een houten toestel gerangschikt zijn. De muzikant zit daarvoor naar Oostersche wijze gehurkt en weet door middel van houten stokjes aan die bekkens tonen te ontlokken, die als roepstemmen uit eene andere wereld klinken en op daaraan niet gewende zenuwen een diepen indruk maken.</p>
<p>De werking van de tonen dier gong-gongs werd nog verhoogd door de bedwelmende uitwasemingen der tropische gewassen, die in dichte boschjes de oevers bedekten en de zuivere atmospheer met zoete geuren bezwangerden. Vooral verbreidde de <hi rend="i">kembang malatti</hi>, eene van de weinige tropische bloemen die rieken, een heerlijken geur, die wel iets van dien van oranjebloesems had. Zij schiet ettelijke, om de drie voet hooge stengels, aan welker einden sneeuwwitte bloesems in trossen staan; de bloem zelve heeft veel van de witte sering, behalve dat zij aanmerkelijk grooter is, terwijl de groene bladeren langwerpig en smal zijn.</p>
<p>En over het gansche landschap spande de hemel met zijne sterren zich uit met eene majesteit en pracht, als ik die in Europa nooit aanschouwd had. De aether was van het donkerste blauw en geen wolkje er aan zichtbaar; de ster-<pb n="27"/>ren vertoonden zich in eene grootte en helderheid, als waarin ik tot hiertoe niet mogelijk geacht had, dat het ongewapend oog die ooit kon waarnemen; men moest wanen, dat zij ieder oogenblik konden neervallen, zoo klaar en doorzichtig was de dampkring. Wie een tropischen sterrenhemel gezien heeft, zonder van de majesteit en heerlijkheid des Scheppers diep doordrongen te worden, kan onmogelijk een voelend en denkend wezen zijn.</p>
<p>Op den achtergrond van dit betooverend landschap verhief zich een donker bosch, waaruit hier en daar enkele kokospalmen met hunne slanke, vaak 120 tot 150 voet hooge, eene heerlijke bladerkroon dragende stammen in de blauwe lucht oprezen. Hier en daar schemerden ook de lichten van een kleinen kampong door het gebladerte der boomen.</p>
<p>Onze prauw kliefde den zacht ruischenden stroom, getrokken door tien of twaalf koelie's, die op den oever aan lange touwen het scheepje voortsleepten en de stilte van den nacht van tijd tot tijd afbraken door een eentonig gezang, dat intusschen ook spoedig ophield daar de arme drommels langzamerhand moe begonnen te worden.</p>
<p>Door den bedwelmenden invloed der tropische nachtlucht overmand, viel ik eindelijk in slaap en ontwaakte eerst toen wij den volgenden morgen reeds het doel onzer waterreis bereikt hadden - het groote landgoed Bodjong Singkolo, het eigendom van een schatrijken Chinees, dien S. zeer goed kende. Daarom hadden wij ook uit Batavia onze paarden hierheen gezonden, om met deze de reis in de binnenlanden tot Janlappa - voorloopig onze bestemming - voort te zetten.</p>
<p>De bezitter van Bodjong Singkolo, een zekere Tongsi, of liever ‘bapa’ Tongsi, gelijk de voorname Chineezen van zekeren leeftijd zich het liefst hooren betitelen, ontving ons zeer gastvrij en verzocht ons, zoodra wij ons toilet hadden gemaakt, aan het ontbijt te komen. Maar welk een ontbijt! Voor het minst twintig verschillende schotels of schoteltjes, waarvan mij slechts twee - rijst en Spaansche peper (<hi rend="i">sambal</hi>) - bekend waren, bedekten de tafel; de andere hadden alle een meer of minder verdacht uitzien, wat nogtans de drie met ons aanzittende Chineezen niet weerhield, er met hunne houten stokjes dapper op aan te vallen. Voor S. en mij waren zilveren vorken en lepels gelegd, daar een Europeër zelden de noodige handigheid erlangt, om met dunne houten prikjes spijzen naar den mond te brengen, die soms zelfs half vloeibaar zijn.</p>
<p>Na eenige beten rijst wilde ik toch ook iets van de mij onbekende schotels proeven, doch had de voorzichtigheid, om vooraf aan S. te vragen, waaruit eenige dier gerechten bestonden. ‘O, dat daar zijn delicaat geroosterde houtwormen, kreeg ik ten antwoord. ‘Hier hebt ge eene soort van waterspinnen, die de Chineezen voor wat extra fijn houden; - dat zijn zeeslakken, in ricinus-olie gebakken.’</p>
<pb n="28"/>
<p>Ik had aan die opsomming zoo overgenoeg, dat ik geen beet meer doorkrijgen kon. Eerst dacht ik half, dat S. mij iets wijsmaken wilde, doch al spoedig had ik gelegenheid, om meer van de kookkunst der Chineezen te weten te krijgen, die op het beginsel steunt, dat al, wat geschapen is, ook eetbaar is voor den mensch.</p>
<p>Na dit gruwelijk ontbijt bestegen wij onze gereed staande paarden en begonnen onze reis door het gebergte. Op dezen mijn eersten grooteren rit had ik gelegenheid, om het vuur en de volharding van mijn klein paard te bewonderen, dat tot het ras der sandelhoutpaarden behoorde.</p>
<p>Dit is een van de drie beste paardenrassen, welke men op den Indischen Archipel algemeen gebruikt.</p>
<p>Het kleinste en minst deugdzame ras zijn de op Java zelf inheemsche paarden; ze zijn niet grooter dan de IJslandsche paarden, zeer sierlijk, maar niet zoo fraai gebouwd als het sandelhout- of Macassarpaard; intusschen vindt men er vaak recht fraaie dieren onder, vooral in het gebergte.</p>
<p>De Javaansche paarden worden, de beste voor het rijtuig, de mindere als lastdieren, als zoogenaamde pikolpaarden gebruikt, die uit de hooggelegen plantages, welke voor de buffelkarren niet meer recht toegankelijk zijn, de producten naar de kustplaatsen brengen moeten.</p>
<p>Veel fraaier en edeler is het sandelhoutpaard, dat in den staat van volslagen wildheid in de hooge boschrijke gebergten der Sandelhout- en van de eilanden Timor en Flores in kudden leeft, doorgaans in kuilen gevangen en dan naar Java overgebracht wordt. Het is onvermoeid, maar ook zeer boosaardig.</p>
<p>Het Macassarpaard, dat in de westelijke en zuidelijke deelen van het eiland Celebes te huis is, wordt als het sterkste en beste paard onder al de op den archipel inheemsche rassen beschouwd. Het is niet veel hooger dan het sandelhoutpaard doch oneindig sterker van bouw, en wordt daarom uitsluitend tot den dienst der cavalerie en artillerie genomen. Een met vier Macassarpaarden bespannen rijtuig door een koetsier van den bok gemengd, vliegt met ongeloofelijke snelheid over den weg.</p>
<p>Na een rit van twee uren door de heerlijkste bosschages en over de eerste hellingen van het gebergte bereikten wij een der voortoppen, waar zich voor mijne oogen een prachtvol panorama uitbreidde.</p>
<p>In het zuiden, recht voor mij, verhief zich de hoofdrug van het gebergte, dat Java van de Sunda- tot de Balistraat en dus in zijne gansche uitgestrektheid doorsnijdt; wat westelijk verhief zich een van Java's hoogste bergen, de Goenong Gedé, tot eene hoogte van 13,000 voet; - hij is de westelijkste der drie vulkanische hoofdgroepen op Java, t.w. van die van den Gedé, den Merapie en den Bromo.</p>
<p>Op de noordelijke helling van den Gedé ligt het prachtig paleis van den
<pb n="29"/>gouverneur-generaal, Buitenzorg, met zijn beroemden botanischen tuin. Ten westen van den Gedé vertoonde zich de Goenong Salak, een aanmerkelijk lagere berg, die tot het terrein behoorde, dat ik had op te meten.</p>
<p>In het westen strekte zich de fraaie provincie Bantam met hare vele suiker- en rijstplantages uit, doorsneden door twee groote en eenige kleinere rivieren. Ten oosten van ons lagen de zoogenaamde westerkwartieren van Batavia, een tamelijk vlak, maar zeer bebouwd land doorsneden door den Tjidanie, het kanaal de Mookervaart en de rivier van Batavia. Den achtergrond in het noorden vormde de zee, de baai van Bantam en de reede van Batavia met de Duizend-eilanden en de talrijke schepen.</p>
<p>Het geheel leverde een verrukkend panorama, waarvan het genot mij intusschen werd verbitterd door de vreeselijke hitte, die na negen uur zeer drukkend geworden was, vooral voor iemand, die als ik nog een <hi rend="i">orang baroe</hi>, d.i. een nieuw mensch, een pas aangekomene was. Hoewel zeer licht gekleed en het hoofd door een grooten hoed van kurk, met linnen overtrokken, beschut, vond ik toch de hitte onuitstaanbaar, bovenal in de dalen, waar de stralen der zon pijnlijk door de kleederen brandden en hunne kracht niet door den verkoelenden zeewind getemperd werd.</p>
<p>Doch hoe vaak ik S. ook voorstelde, onder een der heerlijke kurkeiken of cipressen een weinig uit te rusten, zoo dreef hij toch onbarmhartig voorwaarts, wijl wij nog volle drie uren te rijden hadden en de hitte na twaalf uur nog gloeiender worden zou. Zoo draafden wij dan door en bereikten eindelijk een der grootste landgoederen in het westen van Java, Bolang Ilir, op de noordelijke helling van den Goenong Salak gelegen.</p>
<p>Dit landgoed, den heer M. toebehoorende, heeft eene uitgestrektheid van tien Duitsche mijlen in de lengte en vier in de breedte, met drie heerenhuizen op verschillende deelen er van. Bolang Ilir, waar wij ons nachtkwartier wilden houden, ligt in het noordoostelijk gedeelte dezer groote bezitting.</p>
<p>De lange rit in de onzettende hitte had mij zoo vermoeid, dat ik mij na de eerste begroeting dadelijk in de mij aangewezen kamer opsloot, de gereed liggende kabaya en sarong aantrok en, in mijn hart het ongedwongene der Javaansche gastvrijheid zegenende, de oogen sloot, om ze de eerste uren niet weder te openen.</p>
<p>Tegen zes uur 's avonds verzamelden de aanwezige gasten en leden der familie zich aan de theetafel, en met veel genoegen maakten wij kennis met den heer W., een Hollandsch zeeofficier en neef van onzen gastheer, wiens interesstante verhalen van een tocht tegen de zeerovers der Soloo-eilanden, waaraan hij eerst kort geleden had deelgenomen, ons tot laat in den nacht bezig hielden.</p>
<p>Den volgenden morgen vroeg vervolgden S. en ik onze reis naar Janlappa, welks eigenaar, de baron A., ons tot halfweg naar Bodjong Singkolo, waar hij
<pb n="30"/>een woonhuis bezat, te gemoet kwam en ons op zijne bezitting hartelijk welkom heette. Nadat ons hier eene collation was voortgezet, bestegen wij versche paarden en bereikten na een vermoeienden rit tegen twee uur 's middags het hoofd-woongebouw te Janlappa, vanwaar uit wij den volgenden dag onze opmetingen beginnen wilden.</p>
<p>Janlappa behoort tot de weinige landgoederen op Java, die werkelijk eigendom der bezitters en niet maar enkel van het gouvernement gepacht en dus domeinen zijn. Slechts in weinige residentschappen, als Krawang, Cheribon en in het westerkwartier van Batavia zijn tijdens het bewind der Engelschen van 1811 tot 1816 eenige landerijen aan privaatpersonen verkocht geworden, die onafhankelijk van de regeering dezelve bebouwen; het overige gedeelte van Hollands uitgestrekte bezittingen in den Indischen Archipel is domein der regeering. De goedbezitters of liever pachters zijn verplicht, hunne producten tegen door het gouvernement vastgestelde prijzen in de magazijnen en pakhuizen der regeering af te leveren, waaruit ze weer door de schepen der Nederlandsche Handelmaatschappij uitsluitend naar Europa vervoerd worden. Hierdoor is bijna alles monopolie der regeering geworden en hebben slechts eenige weinige landeigenaars de vrije beschikking over hunne producten behouden.</p>
<p>Ten einde het toezicht voor de regeering gemakkelijk te maken, zijn de verschillende producten der koloniën in zoogenaamde cultures afgedeeld: in de koffie-, rijst, thee- en indigocultuur; elke dezer cultures staat onder eene directie die wederom hare controleurs en opzichters in de verschillende districten zendt, om er voor te waken, dat deugdzame producten verkregen en dat deze niet onder de hand verkocht worden. De ambtenaren houden op de hun toegewezen landerijen doorgaans een streng waakzaam oog.</p>
<p>De vorstendommen Soeracarta en Djocjocarta, die eene uitgestrektheid van ongeveer 300 vierkante mijlen met bij de 2½ millioen inwoners hebben, worden door den Keizer van Soeracarta en den Sultan van Djocjocarta in naam onafhankelijk geregeerd; beiden zijn bondgenooten van de Hollanders, die intusschen het recht hebben en er ook gebruik van maken, om in de beiden residentiesteden een fort met bezetting en een resident te houden.</p>
<p>Java, het rijkste en vruchtbaarste van alle omliggende eilanden, heeft eene grootte van 2900 vierkante mijlen met eene bevolking van elf millioen Javanen, Maleiers, Chineezen, Arabieren, enz., waaronder behalve het leger 20,000 Europeanen zijn begrepen. Het eiland is met uitzondering van de vroeger genoemde beide vorstendommen in negentien residentiën of provinciën afgedeeld, aan wier hoofd een resident of adsident-resident staat; elke residentie is weder in districten of regentschappen verdeeld, onder een regent staande, die in den regel een voornaam Javaan is. Deze heeft de inheemsche bevolking onder zijn bijzonder toe-</p><pb n="31"/>
<figure>
<p><xptr to="goev001nede01ill0004.gif"/></p>
</figure>
<pb rend="blank" n="32"/>
<pb n="33"/><p>zicht, terwijl de Chineezen en Arabieren in bijzondere kwartieren of kampen wonen en hunne eigen hoofden hebben, die voor hunne landslieden ten aanzien van de te betalen belastingen enz. verantwoordelijk zijn.</p>
<p>Zoo dadelijk begrijpt men niet, hoe zoo vele millioenen inboorlingen, die geenszins op een lagen trap van beschaving staan, zich door een handvol Europeërs laten regeeren, doch eensdeels gevoelen de Javanen zich onder de heerschappij van het Hollandsche gouvernement verre weg gelukkiger en meer zeker van hun eigendom, dan vroeger onder den despotieken schepter hunner inlandsche vorsten; deels weten zij te goed, dat zij, hadden zij zich al eens van de Hollanders ontslagen, het toch spoedig met Engelschen, Franschen of Amerikanen zouden te doen hebben, daar de onuitputtelijke rijkdom van Java voor de zeevarende mogendheden een te verleidelijk brokje zoude zijn. Dit is licht ook wel de reden, waarom de Hollanders na den grooten opstand van prins Diepo Negoro in 1825 ten volle ongestoord op het eiland geheerscht hebben.</p>
<p>En men moet hun tot roem nazeggen, dat zij voortreffelijke inrichtingen tot stand hebben gebracht; in geen staat van Europa zal men misschien eene betere politie vinden, dan op Java; de rijkswegen zijn in den besten staat en worden zeer goed onderhouden; ook voor de zekerheid der reizenden is toereikend gezorgd, want van half uur tot half uur staat op de groote wegen een wachthuis, waarvan de bezetting verplicht is, elken Europeeschen reiziger of voornamen Javaan des nachts van post tot post geleide te geven, om hem zoowel tegen roofaanvallen, als tegen de tijgers te beschermen, die in het gebergte nog altijd in menigte omzwerven.</p>
<p>Tot dit einde zijn de geleiders van lange spiesen en brandende fakkels voorzien, waarvoor de tijgers bang zijn, terwijl, om hen te vangen, achter de meeste wachthuizen in het gebergte een val is aangebracht. Deze bestaat in een diepen kuil met dun rijs overdekt, waarop een lam of eene geit wordt gebonden, die den tijger tot een sprong verleidt en zoo in den kuil brengt, waaruit hij onmogelijk weder kan ontkomen.</p>
<p>De gemeenschap met de meer verwijderde koloniën, de Molukken, Celebes, Borneo, Sumatra enz. wordt door een geregelden stoombootdienst onderhouden, terwijl driemaal in de maand eene boot naar Singapore gaat, om de Europeesche correspondentie op de overlandspost te brengen en die van daar af te halen.</p>
<p>Op den dag na onze aankomst te Janlappa bereden S. en ik in gezelschap van onzen gastheer een deel van het op te meten terrein, waardoor ik weer in de gelegenheid kwam om de heerlijke natuur van Java's binnenland te bewonderen, schoon dit landschap een geheel ander karakter dan het vroeger door mij geziene had. Met groote rijstvelden wisselden uitgestrekte golvende vlakten af, zoogenaamde <hi rend="i">alang-alangs</hi>, waarop een biesachtig gras ter hoogte van
<pb n="34"/>zes tot zeven voet groeit, een lievelingsverblijf van wilde zwijnen en soms ook van tijgers wel. Hoogerop vonden wij eene koffieplantage en ook eene indigofabriek; tot de theecultuur lag Janlappa niet hoog genoeg, daar de thee reeds eene iet of wat koeler temperatuur verlangt. Het gansche landgoed scheen eene uitgestrektheid van vier Duitsche mijlen in de lengte en twee in de breedte te hebben, volgens Europeeschen maatstaf zeker een aanzienlijk grondgebied, een vorstendommetje, maar voor Indië van geringer waarde, naardien de ontginning en bebouwing van den bodem in de traagheid der bewoners een zoo groot beletsel vindt, dat doorgaans slechts van een derde van het terrein behoorlijk partij kan worden getrokken.</p>
<p>De gansche landstreek werd op vele punten door vrij snelvlietende riviertjes doorsneden, welker oevers zeer steil en slechts zelden door bruggen van bamboes verbonden waren. Deze bestonden in den regel uit een vlechtwerk van bamboesriet, met eenige dikker bamboesstokken daarover, die aan twee boomstammen op beide boorden waren vastgemaakt. Deze bruggen hadden een zoo zwak en luchtig aanzien, dat ik aanvankelijk noode besluiten kon, er mij en mijn paard op te wagen, en eerst toen ik zag, dat zij mijnheer A., die vrij zwaarlijvig was, droegen, verstoutte ik mij ook, deze schommelende en waggelende borden te betreden, die mij van de ongewone taaiheid en stevigheid van het bamboes voor altijd overtuigden.</p>
<p>De bearbeiding der rijstvelden was voor mij nieuw en interessant. De hiertoe bestemde bodem, gewoonlijk vlak of op de laagste hellingen der bergen gelegen, wordt in regelmatige vierkanten afgedeeld, die eene breedte van twintig tot dertig el en dertig tot vijftig el lengte hebben; die kampen zelven zijn door een voet breede dammen van elkaar gescheiden, schoon er door talrijke greppels voor gezorgd wordt, dat het vereischte water uit het eene vierkant in het andere kan loepen, en om dat op de hooger gelegene velden te brengen, bedienen de Javanen zich van kleine eenvoudige waterschepmolens die de besproeiing opvoeren van terras tot terras. Doorgaans is op het hoogere gedeelte van uitgestrekte <hi rend="i">sawa's</hi> ook nog eene groote waterkom aangelegd.</p>
<p>De Javanen hebben drie benamingen voor de rijst, al naar de toestanden, waarin die zich bevindt. <hi rend="i">Paddi</hi> heet zij, als ze pas gemaaid en nog in de halmen is: een kostelijk paardevoêr; <hi rend="i">bras</hi> heet zij na het dorschen, en <hi rend="i">nassi</hi>, als ze gekookt op tafel komt.</p>
<p>Nadat wij het ons te meten gegeven terrein eerlijk onder elkaar verdeeld hadden, gingen wij volijverig aan het werk, daar het op handen zijnde natte jaargetij ons dat weldra moest doen staken. Bij een zoo uiteenloopend en doorsneden terrein konden wij ons slechts van het kleine patentboussool, zeer zelden van de meetketting en nooit van het planchet bedienen. Elken morgen
<pb n="35"/>klokke zes braken wij op, ieder met vijf koelie's, welke de naaste kampongs ons leveren moesten, om ons gereedschap te dragen, ons de wegen te wijzen en de namen der kampongs, stroompjes, hoogten enz. op te geven.</p>
<p>Aanvankelijk viel het mij vrij moeielijk, mij bij mijn geleide te doen verstaan en bepaalde ons onderhoud zich enkel tot pantomime, daar ik de Maleische taal volstrekt niet machtig en dus gedwongen was, de noodigste woorden op een papier te schrijven, dat ik bestendig raadplegen moest, totdat ik mij van de niet moeielijk aan te leeren taal zooveel had eigen gemaakt, dat ik mij eenigermate kon redden. Het was mij met het Maleisch gegaan, als zoo menigeen, die eene vreemde taal alleen uit boeken wil leeren; ik had mij op zee eene menigte Maleische woorden en zegswijzen uit een handboek in het hoofd geprent, maar toen ik bij mijne aankomst op Java mijn weetje te luchten wilde hangen, begrepen de Javanen en Maleiers mij even goed, alsof ik nieuw Grieksch met hen had gesproken.</p>
<p>Men onderscheidt de Maleische taal in hoog- en laagmaleisch, waarvan het laatste de algemeene omgangs- en handelstaal op den Indischen Archipel is: eene soort van <hi rend="i">lingua franca;</hi> zij wordt met Latijnsche letters geschreven en is tamelijk licht te leeren, bijzonder voor iemand die het Fransch of Italiaansch machtig is, daar zij in klank met deze talen eenige overeenkomst heeft. Zij heeft declinatie noch conjugatie, doch vervangt die door de verschillende plaatsing der woorden, wat het aanleeren der taal zeer verlicht. Daarbij klinkt het Maleisch zeer week en aangenaam; wil men nadruk op iets leggen, zoo herhaalt men het gebruikte woord, b.v. ‘<hi rend="i">didallam itoe oetang ada banjak matjan</hi> (in dat bosch zijn veel tijgers)’; ‘<hi rend="i">didallam itoe oetang ada banjak matjan matjan</hi> (in dat bosch zijn ongemeen veel tijgers).’</p>
<p>Er komen in het Maleisch veel woorden uit het Portugeesch voor, inzonderheid voor voorwerpen die niet oorspronkelijk op Java bekend waren, maar eerst door de Portugeezen, de oorspronkelijke bezitters van het eiland, werden ingevoerd, b.v. <hi rend="i">angor</hi> wijn, <hi rend="i">caretta</hi> wagen, <hi rend="i">montega</hi> boter enz. Zeer eigenaardig zijn sommige hunner uitdrukkingen, zoo b.v. noemen zij de zon <hi rend="i">matta hari</hi>: het oog van den dag; de champagner heet <hi rend="i">angor poef</hi>: wijn, die poef maakt; ijs is bij hen <hi rend="i">ajer batoe:</hi> steen water.</p>
<p>Van het laagmaleisch onderscheidt zich het hoogmaleisch aanmerkelijk, welk laatste ook met Arabische letters geschreven wordt; en van beide talen geheel afwijkend is het Javaansch, welks letters eenige overeenkomst met de Grieksche hebben. Het Javaansch, de taal der hoven en der voornamen, is moeielijk te leeren, wat wel jammer is, daar de Javanen eene vrij belangrijke literatuur bezitten, inzonderheid werken van waarde over de vroegere geschiedenis en den godsdienst van het eiland. Een eigenaardig gebruik is, dat als een Javaan met
<pb n="36"/>zijn vorst spreekt, hij dezen in fijn Javaansch aanspreken moet, terwijl de vorst hem in het laagmaleisch antwoordt.</p>
<p>Toen ik onzen gastheer eenige angstige vragen ten aanzien van slangen, tijgers en andere beesten deed, zeide hij mij, dat ik wel eene menigte slangen aantreffen zou, doch dat ik mij daarover volstrekt niet ongerust behoefde te maken, daar de meeste veel meer vrees voor de menschen, dan deze voor haar hebben, en slechts dan een mensch aanvallen, als die haar door een onvoorzichtigen tred tergt of kwetst. Intusschen waarschuwde hij mij toch voor eene acht tot tien voet lange, een arm dikke slang, daar zij de gevaarlijkste op Java is en haar beet gewoonlijk na een half uur den dood ten gevolge heeft.</p>
<p>Als ik toevallig bij dag een tijger mocht ontdekken, wat trouwens eene zeldzaamheid zijn zou, daar zij gewoonlijk slechts 's nachts omzwerven, moest ik maar stout op het dier los gaan, wanneer het zich wel op een loopen zou zetten; wilde ik mij daarentegen uit de voeten maken, dan zou de tijger mij onfeilbaar achtervolgen en met weinige sprongen bereiken. Deze raad scheen mij toch eenigszins bedenkelijk toe en ik wenschte recht van harte, nooit in 't geval te komen om er gebruik van te moeten maken.</p>
<p>In de eerste week van onze werkzaamheid was ik op een morgen bezig, den loop van een bergstroom op te nemen, en daar zijne oevers geheel ontoegankelijk waren, moest ik midden in het water voortwaden, dat trouwens niet boven de twee voet diep was.</p>
<p>Op eens bleef de koelie, die vooruit waden moest, om de diepste plaatsen aan te geven, bij eene kromming van den stroom staan, wenkte mij, voorzichtig te naderen, en wees mij twee fraaie slangen, die weinige schreden van ons aan uitstekende takken hingen, zich in het water spiegelden en met elkaar speelden; zij waren groen en roodachtig gevlekt en ongeveer achttien voet lang.</p>
<p>Alhoewel ik wist, dat zij onschadelijk waren, overviel mij toch eene rilling bij het zien dezer groote gedierten, hoe zij zich in den zonneschijn beurtelings samenrolden en in het water lieten hangen en hunne fraaie glanzige kleuren daarin spiegelden. Daar ik hen evenwel voorbij moest, plaste ik eens ter deeg in het water, waarna beiden terstond tusschen de struiken verdwenen.</p>
<p>Weinige dagen later moest ik de eenigszins gevaarlijker kennis met een tijger op een mij al te kleinen afstand maken. In de nabijheid van den Goenong (berg) Sallak hadden zich de versche sporen van verscheidene groote tijgers vertoond en naardien ik daar wegens eene grensscheiding eenige dagen werkzaam moest zijn, was deze ontdekking mij ver van lief en aangenaam.</p>
<p>Toen ik nu op een morgen aan den zoom van een bamboesboschje mijne opmetingen deed, kwam eensklaps een der koelie's met mijn paard buiten adem
<pb n="37"/>aanloopen en riep mij toe: ‘<hi rend="i">Toewan</hi>, <hi rend="i">toewan</hi>, <hi rend="i">ada djagoear bezar bezar</hi> (Heer, heer, een zeer groote tijger)!’</p>
<p>Ongelukkig bevond het dier zich volgens het zeggen van den koelie op eene pas tweehonderd voet verwijderde hoogte, aan wier voet ik aan het werk was bij het boschje, dat waarschijnlijk het leger van den grimmigen sinjeur bevatte en daarbij ondoordringbaar was, zoodat ik noodzakelijk de hoogte over moest.</p>
<p>Mijne vijf Javanen, welker donkerbruine gelaatskleur door den angst voor de kleur eener slappe melkkoffie had plaats gemaakt, gaven mij ook den raad, dien ik vroeger reeds van onzen gastheer had ontvangen, om driest op het dier aan te rijden, en ik moest hiertoe ook wel besluiten, schoon ik mij oneindig liever een omweg getroost had, daar ik volstrekt geen wapen bij mij had en de koelie's ook slechts hunne korte krissen bij zich droegen.</p>
<p>Met veel moeite bracht ik mijn trillend paard, dat de nabijheid van den gevaarlijken vijand reeds lang bespeurd had, de kleine hoogte op en zag nu op een afstand van honderd en vijftig ellen een fraaien zwarten tijger op een rijstveld staan, die ons bij onze onverwachte verschijning met zijne gloeiende oogen aanstaarde en een dof gebrul uitstiet.</p>
<p>Met alle inspanning dwong ik mijn paard voorwaarts: doch hoe ik daarbij te moede was, kan men zich licht voorstellen, als men bedenkt, dat ik mij volstrekt ongewapend voor de eerste maal van mijn leven op zoo geringen afstand van een der gevaarlijkste wilde roofdieren bevond. Vlak achter mij volgden de koelie's met hunne krissen in de hand, en met de aangename overtuiging, dat, als de tijger ons aanvallen mocht, hij mij waarschijnlijk van het paard zou scheuren en bij zijne gezetheid op het vleesch der inboorlingen althans een van hen mede in 't boschje slepen. Na eenige oogenblikken, die mij oneindig lang toeschenen, keerde de tijger zich langzaam om en nam de wijk naar het dichte boschje.</p>
<p>Thans voelde ik mijn hart weder slaan, en zoodra ik den geduchten sinjeur uit het gezicht had verloren, begon ik met mijn paardje een ren, als mij niet heugt, dat ik ooit meer gedaan heb. Te Janlappa werd ik helaas nog braaf uitgelachen om mijne vrees, en de heeren S. en A. beriepen zich telkens weder op hunne ondervinding, dat een tijger over dag altijd op den loop gaat, terwijl ik voor mij beweerde, dat er geen regel zonder uitzondering is, en ik volstrekt geen lust had, om van zulk eene uitzondering de ondervinding op te doen.</p>
<p>Tot hiertoe was ik nog met den schrik vrij gekomen, doch korten tijd daarna moest ik er op eene gevoelige wijze aan herinnerd worden, dat ik mij in een aan insecten rijk tropenland bevond. Wij zaten aan het ontbijt, toen ik eensklaps eene gevoelige pijn onder den rechter oksel en er zulk een hevig gekrabbel bespeurde, dat ik luid schreeuwend opsprong en mij alle kleeren van het lijf
<pb n="38"/>scheurde, waarna bleek, dat een der gruwelijke duizendpooten in mijn linnen gekomen en mij zoo gevoelig gebeten had.</p>
<p>Mijne walging was onbeschrijfelijk, daar ik een onverzettelijken afkeer van alle kruipend gedierte heb; de pijn nam toe en de gebeten plek zwol vrij wat op, zoodat mijnheer A. uit den naburigen kampong eene oude Javaansche vrouw liet komen, die eene kleine insnijding maakte en vervolgens de wonde meermalen uitzoog, waarna de gansche schouder met eau de cologne gewasschen en een compres met gestampte kruiden daarop gelegd werd. Verscheidene dagen was de gansche rechter arm stijf en ontstoken. Deze duizendpooten zijn van een geelachtig witte kleur, zes tot acht duim lang, met roode tangen aan den kop en eene menigte roode pooten voorzien.</p>
<p>De steek van een grooten schorpioen is nog verreweg gevaarlijker en pijnlijker, en men moet dadelijk eene duchtige insnijding in de beschadigde plaats maken, opdat zij goed uitbloede, waarop met een gloeiend ijzer de wonde zorgvuldig wordt uitgebrand, om de verbreiding van het vergift voor te komen.</p>
<p>Een nieuw bewijs er voor, dat de goedertieren natuur voor elk kwaad ook te gelijk het tegengift heeft geleverd, ligt hierin, dat in een land als Java, waar zoo veel slangen en venijnige insecten zijn, in den horen van den rhinoceros, die in de hoogste bergstreken des eilands wordt aangetroffen, een zeker tegenmiddel tegen verwondingen door venijnige gedierten vervat is.</p>
<p>Het hart van dezen horen bestaat uit eene groenachtig zwarte stof, die in de lucht steenachtig verhardt en in deze gevallen op de volgende wijze met goed gevolg wordt aangewend.</p>
<p>Er wordt eene kleine snede in de beschadigde plaats gemaakt, zoodat er eenige droppels bloed uitkomen, en alsdan het stukje horen (doorgaans ‘slangensteen’ genoemd) op de wonde gelegd, waarop het zich dadelijk zoo vastzuigt, dat men het er niet weer van los kan krijgen, voordat de zoogenaamde slangensteen zich geheel heeft volgezogen; is dit geschied, dan valt hij van zelf af en wordt nu in een glas melk gedaan, die zich dadelijk groen kleurt en ververscht moet worden tot zij wit blijft, wat een teeken is, dat de horen het ingezogen gift weder van zich heeft gegeven. Dit wordt herhaald totdat de steen niet meer vast blijft zitten, wat dan als een bewijs van de geheele verwijdering van het venijn wordt beschouwd.</p>
<p>Ik zelf heb te Janlappa eene vrouw gezien, die door eene zwarte slang in de kuit gebeten was en met dik gezwollen, blauwachtig zwart opgeloopen been bij mijnheer A. gebracht werd, die haar binnen weinige uren door herhaalde aanwending van den rhinoceroshoren weer ten volle herstelde, terwijl zij zonder die hulp binnen het uur een lijk zou zijn geweest.</p>
<p>Den 20 December was de lucht den ganschen dag drukkend zwoel geweest
<pb n="39"/>en tegen den avond vertoonde de hemel zich met een loodkleurigen nevel overtrokken; niets roerde of bewoog zich in de gansche natuur, zoodat wij een dier vreeselijke tropische onweders te gemoet zagen, die soms met ongeloofelijk geraas en ontzettend geweld losbreken.</p>
<p>Tegen middernacht, toen ik pas te rust was gegaan, voelde ik plotseling eene hevige schudding van mijn bed, die ik mij onmogelijk verklaren kon; maar toen ik onmiddellijk daarna al de pannen van het dak met groot gekletter naar beneden hoorde komen, repte ik mij ijlings naar buiten, waar ik de overige huisgenooten reeds in angstige spanning verzameld vond.</p>
<p>Het was eene aardbeving, die zich van den Goenong Gedé in noordwestelijke richting voortplantte en zich door zware bevende schuddingen openbaarde.</p>
<p>Ik kan onmogelijk het angstig gevoel beschrijven, dat mij overviel, toen ik den aardbodem, dien ik tot hiertoe altijd als iets onbeweeglijks had beschouwd, onder mij voelde trillen en schudden en zonder zichtbare aanleiding - want men hoorde slechts een dof rollen - boomen, hutten en huizen verwoest zag.</p>
<p>Binnen hoogstens drie minuten was alles weder rustig, en in dezen korten tijd waren in onzen naasten omtrek vele reusachtige palmen omgestort, eenige hutten vernield en het vaste, stevige woonhuis van al zijne dakpannen beroofd, op ettelijke plaatsen van boven tot onder gescheurd en had zoo sterk gewaggeld, dat wij ieder oogenblik eene instorting vreesden. Gelijk wij later vernamen, had deze aardbeving in de onmiddellijke nabijheid van den Gedé zware verwoestingen aangericht en vooral het prachtig paleis van den gouverneur-generaal te Buitenzorg deerlijk geteisterd. Ook in Batavia had het aanzienlijke schade veroorzaakt.</p>
<p>Nagenoeg gelijktijdig vond op Banda Neira, een der fraaiste en vruchtbaarste eilanden in de Molukkengroep, eene vreeselijke ramp plaats. Midden in den nacht werden de bewoners door eene zeer zware aardbeving opgeschrikt en toen de ongelukkigen zich aan de vallende puinen hunner huizen en plantages door de vlucht op zee onttrekken wilden, stortte deze, door eene gelijktijdige zee-schudding tot berghoogte opgedreven, alles overstelpende stortzeeën over het ten verderve gedoemde eiland uit. Verscheidene honderden menschen kwamen in dezen akeligen nacht om het leven en om de twintig schepen, die op de reede lagen, werden van hunne ankers geslagen en op het strand gezet. De heerlijkste plantages, vooral van muskaatnoten, om welke Banda Neira beroemd was, waren voor langen tijd vernield en een aardsch paradijs in weinige minuten in eene woestenij herschapen.</p>
<p>Een eigenaardig bijgeloof der Javanen herinner ik mij nog bij gelegenheid van deze aardbeving. Toen wij namelijk in dien nacht allen angstig naar buiten waren gevlucht en den loop van het ontzagwekkend natuurverschijnsel waarna-<pb n="40"/>men, vingen de aanwezige Javanen een zwart hoen op, keelden dat en lieten het bloed langzaam op de nokkende aarde droppelen, ten einde den toorn der onderaardsche geesten te doen bedaren.</p>
<p>Wij hadden onze werkzaamheden bijna ten einde gebracht en ons vertrek op den 28 December bepaald, toen weinige dagen voor dien dag de bediende van S. hem mededeelde, in een der omliggende kampongs een meisje te hebben gevonden, dat hem zeer beviel en dat hij wenschte te trouwen. Hij verzocht S. dus om zijne toestemming en om geld tot de bruiloft, waarop hij ons beleefdelijk uitnoodigde.</p>
<p>Op den avond van den trouwdag reden wij, drie Europeërs, naar den naburigen kampong en werden door den nieuwen schoonvader, in wiens huis het <hi rend="i">slamat</hi> (feestmaal) zou plaats hebben, met veel ceremonie ontvangen; men wachtte nog op de terugkomst van het paar, dat met vrienden en verwanten naar den <hi rend="i">santrie</hi> (priester) was, om zijne verbintenis volgens Mahomedaansch gebruik te doen inzegenen.</p>
<p>Weldra verkondigde eene oorverscheurende muziek van <hi rend="i">tamtams</hi> (eene soort van tamboerijns), bekkens en eene gruwelijke soort van klarinetten de komst van den gelukkigen bruidegom, die, van top tot teen in het geel, deftig onder een grooten zonnescherm en omstuwd door een troep jonge Javanen kwam aanstappen. Vlak voor hem ontlokten eenige dilettanten aan de bovenvermelde instrumenten een ijsbaarlijk geraas en lieten eene soort van gezang hooren, waarmede het gansche koor bij tusschenpoozen instemde.</p>
<p>Achter dezen rumoer makenden troep verscheen de bruid, insgelijks geheel in het geel gedost en buitendien op gezicht, armen en hals nog met gelen <hi rend="i">badak</hi> (fijn gemalen rijst) bestreken. In het algemeen is geel bij deze volksstammen de kleur van vreugde en feestviering, terwijl die van den rouw een verblindend wit is.</p>
<p>De lieve gele bruid werd in een fraai versierden <hi rend="i">tandoe</hi> (draagkoets) door twee jonge lieden gedragen en was door de gezamenlijke vrouwelijke jeugd van den kampong omringd, onder wie zich werkelijk eenige schoonheden bevonden.</p>
<p>Deze tweede helft der processie volgde in diepe stilte op den luidruchtigen troep des bruidegoms, om aan te duiden, dat de jonge meisjes over het verlies harer gezellin treurden. Nadat wij aan de jonggetrouwden onzen gelukwensch gebracht hadden, begon het feest; het gezelschap plaatste zich op matten en kussens, die onder de veranda en in de schaduw der bananen en tamarinden om het huis des schoonvaders uitgerold waren; aan den eenen kant de heeren aan den anderen de dames, <hi rend="i">tout comme chez nous</hi>, waar met het begin eener soirée ook de dames zich in een hoek van den salon zooveel mogelijk opeen dringen, terwijl de jonge heeren uit een anderen hoek gewoonlijk critiseerende blikken op de schoone schaar werpen, totdat eenige gentlemen, doordrongen van de beminnenswaardigheid van hun eigen persoon, de baan breken en in het verleidelijke quarré zoeken in te dringen.</p>
<pb n="41"/>
<p>Midden op de voorplaats was een <hi rend="i">tandak.</hi> Onder een tandak verstaat men eene of twee danseressen (bajaderen) met daartoe behoorende muziek; deze bestaat uit ettelijke gong-gongs, kleine bekkens, Chineesche tweesnarige violinen en eene groote pauk, die samen eene vrij harmonische muziek voortbrengen, naar welke de bewegingen der bajaderen zich regelen.</p>
<p>Deze meisjes zijn vaak recht lief en bevallig, maar verliezen al spoedig bloei en frischheid, daar zij dikwijls gansche nachten door dansen en zich zeer inspannen moeten. Haar dans stelt gewoonlijk tooneelen uit de Buddhistische mythologie voor of ook uit de levensgeschiedenis van eenige wegens hare schoonheid beroemde Javaansche prinses.</p>
<p>Wie nu van de aanwezige mannen lust heeft, om in zulk een tooneel mede te figureeren, werpt eenige koperen munten in eene gereed staande schaal, plaatst zich, met een sjaal voorzien, tegenover de danseres en begint den pantomimischen dans. Dikwijls heb ik bij de tandaks wezenlijk fraaie, indrukwekkende voorstellingen gezien.</p>
<p>Het meer stoffelijke deel van het feestmaal bestond in koffie, thee, eene menigte <hi rend="i">kweekwee</hi> (gebak) en ingemaakte vruchten; later werd gebraden geitevleesch en rijst met de noodige ingrediënten rondgereikt; geestrijke dranken kreeg men in het geheel niet te zien, daar de Javanen als Mahomedanen uiterst sober zijn en eerst wijn en sterken drank - en dat wel zeer onmatig - beginnen te gebruiken, als zij zich als Europeanen willen aanstellen.</p>
<p>Daarentegen zijn de Javanen hartstochtelijke spelers en houden bij hunne feesten dag en nacht hooge hazardspelen, waarbij zij er huis en hof, ja zelfs de kleederen, die zij aan het lijf hebben, aan wagen.</p>
<p>Tegen donker werd een niet onaardig vuurwerk afgestoken, zonder hetwelk geen Indisch feest denkbaar is, waarna wij drieën weder naar Janlappa terugreden, terwijl de Javanen nog tot den morgen bleven feest houden. Weinige dagen later namen wij hartelijk afscheid van den heer A. en reden naar Bolang Ilir bij den heer M., waar wij nog eenige dagen bleven, om eene groote hertenjacht bij te wonen; die mij intusschen bijster slecht had kunnen bekomen.</p>
<p>Reeds tamelijk vermoeid door het rondloopen in de vreeselijke hitte, was ik in den loop van de jacht aan den voet eener rots gekomen, op welker top eenige boomen een lommerrijk plaatsje tot uitrusten beloofden; doch toen ik met eenige moeite de gloeiende rots beklauterd had en juist met de borst boven den rand er van uitkwam, verhief zich dicht voor mijn gezicht eene dier zwarte, zoo hoogst gevaarlijke slangen, die door mijne verschijning in hare rust gestoord en over die stoornis zeer verbolgen was.</p>
<p>Den rotsrand loslaten en mij achterover laten tuimelen was het werk van een oogenblik, want ik had een geweldige vrees voor het zwarte beest welks
<pb n="42"/>minste beet mij binnen een halfuur tot een lijk zou hebben gemaakt; wel deed ik een val van ten naastebij vijf en twintig voet en in eene recht slijkerige sawa, doch beter tot over de ooren vol modder, dan een beet van die verwenschte serpenten.</p>
<p>In mijn angst richtte ik mij haastig uit mijn slijkerig bed op en liep nog een eind weegs voort, tot het schaterend gelach der overige jagers mij weer tot staan bracht, die het gansche voorval mede aangezien en mij waarschijnlijk voor gek gehouden hadden, daar zij zich niet verklaren konden, waarom ik mij zoo plotseling in den modder had laten neerploffen. Toen ik hun intusschen de aanleiding tot mijne overhaaste vlucht had meegedeeld, lachten zij niet meer, maar vermeden zelven angstig dat rotsblok.</p>
<p>Ik hield mij nu dicht aan S. om niet weder soortgelijke onaangename ontmoetingen te hebben, doch toen wij na korten tijd door een alangalangveld drongen, wees S. mij een dier, als ik nog nooit met oogen gezien had. Het was een Ethiopisch zwijn, een geweldig dier van althans vier voet hoog en naar evenredigheid lang en breed. Het gelukte ons, dezen borsteligen reus te vellen, die door zes koelie's naar het woonhuis moest worden gedragen.</p>
<p>Den volgenden morgen reden wij zeer vroeg in een stortregen van Bolang-Ilir weg, om Bodjong Singkolo aan den Tjidanie te bereiken, waar eene prauw ons wachtte, om ons over Tangerang naar Batavia terug te brengen.</p>
<p>In wat jammerlijken toestand kwamen wij evenwel na een rit van zes uren in een aanhoudenden tropischen regen te Bodjong Singkolo bij bapa Tansing aan. Ik had nooit gedacht, dat het zoo regenen kon; het was, of men zich voortdurend onder een stortbad bevond en emmer op emmer water over zijn hoofd kreeg, zoodat ik werkelijk begon te vreezen, uit mijne kleederen te zullen spoelen. Daarbij moesten wij tot afwisseling verscheidene bergstroomen over, die zoo gezwollen en snelvlietend waren, dat wij zelven zwemmen en onze paarden bij den teugel natrekken moesten; het was het begin van den regentijd.</p>
<p>De heete thee en goede cognac wekte onze in dien zondvloed bijna uitgedoofde levensgeesten nogtans spoedig weder wat op en, nadat wij ons van droge kleeren hadden voorzien, gingen wij aan boord van de prauw, die ons tegen den avond naar Koningen bij den heer T. bracht, bij wien wij dien nacht bleven, om 's anderen daags naar Batavia terug te keeren.</p>
<p>Dit kleine uitstapje was voor mij, die pas eerst in het vreemde land aankwam, van groot belang geweest. Ik had een heerlijk land leeren kennen, mij met de gebruiken en de taal der inwoners eenigszins bekend gemaakt, eenige ontmoetingen met de gevaarlijkste bestiën gehad en eene aardbeving beleefd die onder de zwaarste wordt gerekend, waardoor Java ooit geschokt werd.</p>
<pb rend="blank" n="43"/>
<pb n="44"/>
<p><figure>
<p><xptr to="goev001nede01ill0005.gif"/></p>
</figure></p>
<pb n="45"/>
<p>Ongeveer drie maanden had ik na mijne terugkomst van Janlappa te Batavia doorgebracht, toen ik order kreeg, om naar Samarang, Java's tweede hoofdstad, te vertrekken, om daar in den omtrek insgelijks eenige opmetingen te doen, waardoor mij gelegenheid werd gegeven, om een ander deel van Java te leeren kennen, dat van het tot hiertoe geziene in karakter geheel verschilt.</p>
<p>Samarang, de tweede hoofdstad van Java, wijkt, zoowel wat haar uiterlijk, alsook wat het karakter harer bewoners betreft, aanmerkelijk van Batavia af. De eigenlijke stad is bijna als eene Europeesche stad gebouwd, heeft regelmatige straten en aan elkaar palende huizen, terwijl in Batavia en hare voorsteden elk huis op zichzelf staat en met een klein erf omgeven is. De bevolking van Samarang is grootendeels Javaansch, terwijl in Batavia het Maleische ras de meerderheid uitmaakt. Samarang, als de hoofdstad van Midden-Java, is de stapelplaats van dit rijkste gedeelte des eilands en het verblijf van vele voorname Javanen en inlandsche prinsen, en wordt dikwijls door de leden der beide vorstenfamiliën van Soeracarta en Djocjocarta bezocht.</p>
<p>De stad telt ver over de driehonderd duizend inwoners, onder welke eene aanzienlijke menigte Arabieren en Chineezen, die in de afzonderlijke kampen wonen; de Europeërs, om de twee duizend in getal, wonen deels in de stad zelve, deels in aardige landhuizen aan beide zijden van den heerlijken weg naar Bodjong, een half uur van de stad, waar het fraaie paleis van den resident en daar tegenover de nauwelijks minder fraaie generaalswoning staat. Dadelijk achter de stad verheft zich reeds het gebergte met den aanzienlijken berg van Oenarang, over welken de groote chaussee naar Salatiga en de zuidkust leidt. Samarang, door de rivier van denzelfden naam doorsneden, ligt zoo diep, dat bij eenigszins aanhoudenden regen de gansche stad een voet diep onder water wordt gezet, dat intusschen na den regen schielijk weder afloopt.</p>
<p>Deze lage ligging der stad is ook de reden, dat de temperatuur hier eenige graden hooger is dan in Batavia.</p>
<p>Eenige weken na mijne aankomst in Samarang werd ik op een feest genoodigd, dat zooveel eigenaardigs en vreemdsoortigs aanbood, als in Europa zeker nooit gezien wordt. De aanleiding tot dit feest was, dat de resident der provincie van den koning van Nederland eene orde had ontvangen. Bij deze gelegenheid besloten de Europeesche Samarangers, den nieuw benoemden ridder een luisterrijk feest te geven, waarop zij door dansen, eten, drinken, vuurwerk enz. op waardige wijze getuigenis wilden afleggen, hoe zeer zij ook van de verdiensten van hunnen resident doordrongen waren.</p>
<p>Eene commissie werd benoemd en eene som van ruim <hi rend="i">f</hi> 15000 tot dezer be-<pb n="46"/>schikking gesteld. Voor deze som kan men zelfs op het dure Java een zeer aardig feestje arrangeeren, te meer nu men niet eens voor het vrij kostbare vuurwerk had te zorgen, want met dit, bij een feest in Indië onontbeerlijk gedeelte had het opperhoofd der Chineezen zich belast. Gelijk ik later vernam, had die zeer rijke gestaarte gentleman over de <hi rend="i">f</hi> 10000 voor het waarlijk prachtig vuurwerk uitgegeven.</p>
<p>Het fraaie hotel ‘Java’ was voor den avond gehuurd en even schitterend als smaakvol geïllumineerd. Van zuil tot zuil van de elegante veranda liepen guirlandes van duizenden lampions, waarmede het gansche gebouw bijna bedekt was, zoodat het als in eene vuurzee zwom; het groote, groene voorplein was, met festoenen van kleurige lampen omgeven, terwijl aan den ingang van het hotel een tempel gebouwd was, waarin een Javaansch muziekcorps de bij duizenden toegestroomde inlanders verrukte, tot welker verlustiging buitendien eenige bajaderen en een Chineesch poppenspel ook het hunne bijdroegen.</p>
<p>Op het voorplein zelf en in de nabijheid van den in 't midden daarvan gegraven vijver waren talrijke palen en staketten de voorboden van een uitgestrekt vuurwerk. Tegen negen uur 's avonds vulden de drie groote zalen van het hotel zich langzamerhand met een gezelschap, dat door den rijkdom der toiletten en de verscheidenheid der costumes eene prachtvolle vertooning opleverde.</p>
<p>De dameswereld bestond uit slechts twee deelen: de lelieblanken dochteren van Europa in elegante Parijsche toiletten, en de niet minder schoone bruine dochteren des lands in zeer rijke, doch vaak smakelooze dracht, met fraaie, doch slecht gezette diamanten overladen. Deze kinderen van Indië ontsierden haar natuurlijk schoon door 't mislukt naäpen der Europeesche zeden en zouden met hare heerlijke gestalte en prachtige haren in een eenvoudig toilet zeker oneindig beter vertooning gemaakt hebben, dan in haren buitensporigen, dikwijls belachelijken opschik.</p>
<p>Het mannelijke gedeelte van het gezelschap bood door zijne verscheidenheid den vreemdeling een wezenlijk interessant schouwspel aan. Nevens een Hollandsche officier in rijke gala-uniform naar Fransche snede, zag men een voornamen Chinees in zijn langen kaftan van lichtblauwe zijde, om de heupen vastgehouden door een gordel, wiens groote breede gesp, het eenigst sieraad aan het gansche costuum, rijk met de heerlijkste diamanten was bezet; de lange staart hing met zijde doorvlochten over den rug neer, terwijl de kale schedel met een klein fluweelen kapje bedekt was; de wijde broek was van witte of bonte zijde en viel tot op de naakte, met de bekende Chineesche schoenen bekleede voeten neer. Daar keuvelde een civiel ambtenaar in eene soort van diplomatieke uniform met een voornamen Javaan in zijn smaakvol costuum.</p>
<p>Deze galakleeding der aanzienlijke Javanen bestaat in eene korte, zeer wijde</p>
<pb rend="blank" n="47"/>
<pb n="48"/>
<figure>
<p><xptr to="goev001nede01ill0006.gif"/></p>
</figure>
<pb n="49"/><p>broek, die slechts tot de knie reikt; daarover wordt de sarong gedragen, die veel van een vrouwenrok heeft, om de heupen wordt opgeschort en tot over de knie neervalt. Ieder Javaan draagt den sarong, de arme van bont gewerkt katoen, de rijke van kostbare en met goud geborduurde zijde. Verder behoort tot de galadracht een wit vest, welks talrijke knoopjes gewoonlijk uit juweelen bestaan; dit vest vervangt te gelijk de plaats van het hemd, dat geen Javaan draagt, en wordt derhalve ook tot boven aan den hals toegeknoopt. Hierover wordt nog een wijd opperkleed van donker fluweel gedragen, met witte zijde gevoerd, dat tot de knie reikt en aan de zijde nog door den greep van de in den gordel stekenden kris op eene schilderachtige wijze wordt opgenomen. Om de heupen sluit een sjaal, die de kris opneemt en den boven beschreven sarong vasthoudt. Om het hoofd is de bonte hoofddoek op de wijze van een turban gewonden en met de Javaansche muts bedekt, die in vorm wel iets van eene kozakkenmuts heeft en van fijn, zwart verlakt leder en met gouden boorden versierd is. De bloote voeten steken in kleine pantoffeltjes, die enkel de teenen bedekken en alleen bij feestelijke gelegenheden gedragen worden, daar ieder Javaan doorgaans barrevoets gaat. Het schilderachtige van dit costuum wordt door de natuurlijke bevalligheid en waardigheid van den voornamen Javaan nog aanmerkelijk verhoogd.</p>
<p>De meest ontzagwekkende en deftige vertooning maken nogtans onbetwistbaar de aanwezige hoofden der Arabieren in hunne fraaie nationale dracht met den blinkend witten of groenen turban. Dit Oostersche costuum is toch ontegenzeglijk de smaakvolste en doelmatigste kleeding, die men hebben kan, en ik kan niet begrijpen, hoe de Turken die met de leelijke en ongemakkelijke Europeesche dracht hebben kunnen verwisselen, waarin zij er met hun rooden fez als wijnflesschen met een rood lak uitzien.</p>
<p>Bij de vermelde losse en sierlijke kleederdrachten stak vreemd af de Fransche zwarte frak met dito broek en verplicht wit vest en cravat; nooit is mij het belachelijke, smakelooze en lastige van dat Europeesche balcostuum meer in 't oog gevallen, dan bij gelegenheid van dit feest.</p>
<p>'t Is onbegrijpelijk en het beste bewijs voor de onbegrensde tirannij der mode, dat bijna iedereen inziet, hoe leelijk een ronde zwarte hoed en een gekleed zwart pak staan, en toch niet waagt, zich van deze mode los te maken; men is gedwongen, in dezelfde jammerlijke toetakeling op een bruiloft, een bal, eene visite en eene begrafenis te gaan, onveranderlijk in zwarten rok en dito broek, op straffe van voor een slecht opgevoed mensch aangezien of, wat in de tegenwoordige tijden nog duizend maal vreeselijker is, voor arm gehouden te worden.</p>
<p>Zoolang niet eenige jongelui in Parijs, welker naam ten aanzien van het goed zitten van hun broek vast staat, op den inval komen, om zich in lichter
<pb n="50"/>kleuren te kleeden, zoo lang zullen ook onze gezelschappen het aanzien van lijkmalen behouden.</p>
<p>Wij Europeërs zijn over 't geheel te spoedig geneigd, om zeden en gebruiken van andere volken voor belachelijk uit te krijten, en vergeten daarbij de kostelijke gelijkenis van splinter en balk. Wij vinden b.v. bespottelijk, dat de Chineesche mandarijnen hun rang door grootte en kleur en van een knoopje aan hunne muts aanduiden; doch zouden de Chineezen niet even goed mogen lachen, als men hun vertelde, dat in Europa menschen zijn die op hunne schouders zilveren of gouden kussentjes met franje of op den kraag van hunne jas zilveren of gouden sterren dragen, om daardoor te laten zien, welken militairen rang zij bekleeden.</p>
<p>Nadat tegen negen uren de held van het feest, de resident met zijne familie verschenen en met het volkslied ontvangen was, begon het bal, om tot middernacht onafgebroken voort te duren, op welken tijd het vuurwerk werd aangestoken en het souper een aanvang nam. Ook ik had mij tot een wals laten verleiden, doch daar ik mij weldra in een toestand bevond, die volmaakt met de werking van een Russisch dampbad overeen kwam, liet ik het bij die eerste proefneming blijven en vergenoegde mij verder met de rol van toeschouwer.</p>
<p>Aan de contredansen namen ook eenige jongere voorname Javanen deel, die op bloote voeten hunne chassé's en balancé's naar alle regelen der kunst maakten. Daar het dansen zich anders volstrekt niet met de waardigheid van een Muzelman zou laten vereenigen, moest men het mededansen dier jonge Javanen zeker als een blijk van overgroote vrijzinnigheid beschouwen. Gewis gevoelden zij zich verheven boven alle bekrompen denkbeelden van hunnen tijd.</p>
<p>Na middernacht nam het prachtig souper een aanvang, waarbij 't mij aangenaam verraste, dat een der tegen mij overzittende Javanen mij in het Duitsch aansprak. Het was de prins Raden Sidin Alan, die als landschapschilder verscheidene jaren in Europa zich opgehouden, gestudeerd en daar naam gemaakt heeft; in Berlijn was hij geruimen tijd geweest en hij sprak gaarne van zijn verblijf in die stad, gelijk hij zich met genoegen ook nog vele vroolijke dagen uit Utrecht en Delft herinnerde, waar wij hem echter eenvoudig Radeen Saleh noemden. <hi rend="i">Radhen</hi> is reeds: ‘vorst, groote,’ en op een dubbelen prinsentitel was, zoo iemand, Saleh althans in 't minst niet gesteld.</p>
<p>Toen de eerste trek der gasten bevredigd was, gaf 't gevoel van het gezelschap zich in tal van toasten en speeches lucht. 't Was even als in Europa en aan het elkaar over en weer zeggen van zoetigheden geen gebrek. Na het dessert begon de dans opnieuw en duurde onafgebroken tot zonsopgang voort zonder andere stoornis, dan nu en dan eene kleine kibbelpartij tusschen de met witte armbanden voorziene, een air van gewicht aannemende, overal in den weg staande bal-commissarissen en enkele ‘bechampagnerde,’ half soezerige jonge-<pb n="51"/>lui, die toch eens zien wilden, wie hun beletten zou, voor hun geld zoo lomp, brutaal en lastig te wezen, als zij zelven goed vonden.</p>
<p>Tegen zes uren in den morgen hadden de dames en ook de grootste helft der heeren het feest verlaten, en slechts enkele dezer laatsten besloten het bal met een vrij opgewonden dejeuner.</p>
<p>In den nacht van het bal hadden een paar goede vrienden, Franschen, de heeren Charles en Jules, mij het voorstel gedaan, om aan een klein tochtje deel te nemen, dat zij eerstdaags in eene prauw naar het eiland Karimon-Java en de omliggende kleine eilanden ondernemen wilden. 't Spreekt wel van zelf, dat ik met hart en ziel ja zei.</p>
<p>Toen ons vertrek bij nader afspraak op den eerstvolgenden Woensdag was bepaald, besloten wij, reeds Dinsdag avond ten huize van Charles, appèl te houden, den nacht zoo prettig mogelijk samen door te brengen en op het bepaalde uur gemeenschappelijk aan boord te gaan, ten einde zoo de gewone vertragingen in zulk een geval op eens voor te komen.</p>
<p>Ons gezelschap bestond uit vijf heeren: de beide heeren Charles en Jules, een jong advocaat, een officier van gezondheid, en mijn persoon. Buitendien behoorden er twee bedienden en de uit een <hi rend="i">djoeragan</hi> (stuurman) en drie roeiers bestaande bemanning van de prauw toe. De duur onzer kleine uitflundering was op drie dagen berekend, en ieder der deelnemers was verplicht, zich van toereikende levensmiddelen te voorzien, daar Karimon-Java weinig meer dan rijst, visch en vruchten zou kunnen leveren.</p>
<p>Toen wij ons Dinsdags avonds bij mijnheer Charles verzameld hadden en de meegebrachte proviand in de veranda lag opgestapeld, was het waarlijk verbazend te zien, hoe iedereen zich beijverd had, om zich voor drie dagen tegen honger en dorst te beschutten. Zes dozijn flesschen roode wijn, bijna even veel diverse andere wijnen - port, rijn en champagne - eene halve kist jenever, zonder welke een Europeër in Indië geen dag meent te kunnen leven, stonden daar. Een aanzienlijke lading Seltserwater moest tot aanvulling der te kort komende vloeistof dienen.</p>
<p>Het compacte deel van onzen proviand bestond in eene eerbiedwekkende hoeveelheid hammen, worsten en zoogenaamde ‘blikjes’ met ansjovis, asperges doperwten enz. Als men bij dezen mondvoorraad nog matten, kussens, dekens, sigarenkistjes en kookgereedschap voor vijf heeren en twee bedienden rekent, kan men zich voorstellen, dat een en ander eene halve scheepslading uitmaakte, zoodat wij dan ook onwillekeurig lachen moesten bij het zien van dien berg, waaruit duidelijk bleek, hoe zeer ieder voor zijn lichamelijk welzijn bezorgd was geweest.</p>
<p>Gelukkig hadden wij den nacht nog voor ons, en vijf heeren in Indië zijn
<pb n="52"/>wel in staat, om eene tamelijke bres in een voorraad wijn te schieten, zoodat er alle uitzicht was, dat het transport wel wat lichter zou worden. Zoo werden dan kabayas en sarongs aangeschoten, waarna wij ons neerzetten tot een klein souper, dat de huishoudster van onzen gastheer in der haast had doen klaar maken. Na afloop van den maaltijd begon eene keuring der verschillende dranken met eene grondigheid, als licht slechts in Indië zonder nadeelige gevolgen voor de gezondheid denkbaar is.</p>
<p>Moeder natuur heeft het intusschen ook hier, als in alle dingen, goed gemaakt, want terwijl de onzettende hitte grooten dorst wekt en dus tot veel drinken noopt, veroorzaakt zij te gelijk eene rijkelijke uitwaseming, die eene groote hoeveelheid van het genoten vocht weder uitdrijft. Evenwel dient men ook hier maat te houden, schoon men ongelukkig nergens zoo veel onmatige drinkers aantreft, als in de heete landen. Men zou denken, dat in een zoo gloeiend klimaat het sterke drinken de schadelijkste gevolgen moest na zich slepen, en stellig is het ook niet gezond, maar toch heb ik een aantal menschen gekend, die reeds twintig jaar op Java woonden, eene goede gezondheid genoten en toch dagelijks eene ontzettende quantiteit geestrijke dranken gebruikten.</p>
<p>Tegen den morgen verfrischten wij ons door een bad en daarop gingen wij aan boord van de op de rivier gereed liggende prauw. De proviand werd behoorlijk geborgen, waarna men op het achterdek matten en kussens voor ons uitspreidde, waarop wij vijven ons dadelijk tot slapen neerlegden, terwijl het volk druk toebereidselen maakte tot het vertrek.</p>
<p>Toen wij wakker werden - 't zal tegen negen uren geweest zijn - lag de kust ver achter ons; de stad was bijna in 't geheel niet meer te zien, doch welk een heerlijk schouwspel hadden wij voor oogen.</p>
<p>Op den achtergrond de berg Merapie met zijn bij de elf duizend voet hoogen kegelvormigen top: daar vóór de groote lang gerekte berg van Oenarang, over welken de weg naar Salatiga en Soeracarta zich als een wit lint heenslingert. Deze fraaie berg met zijne dichte bosschen, van waartusschen enkele witte villa's uitkijken, en wonderlijke vergezichten vormen maakt uit de verte eene hoogst aardige vertooning. Den voorgrond van het landschap vormde de reede van Samarang, die wel op verre na niet zoo druk als die van Batavia is, maar toch nog schepen genoeg draagt om leven en beweging in het beeld te brengen. In het oosten werd het uitzicht door het hooge, wijd uitspringende gebergte van Japara begrensd.</p>
<p>Slechts met moeite konden wij, in weerwil van de drukkende hitte, onze oogen van dat heerlijke diorama aftrekken en ons onder ons rieten dak aan het gereed staande ontbijt neerzetten.</p>
<p>Nadat de eerste honger gestild was, gingen wij, gelijk dat voor gecivili-</p><pb n="53"/>
<figure>
<p><xptr to="goev001nede01ill0007.gif"/></p>
</figure>
<pb rend="blank" n="54"/>
<pb n="55"/><p>seerde menschen past, tot de benoeming van een aanvoerder van de expeditie en tot de verdeeling der verschillende ambten en functiën over. Tot bevelhebber werd eenstemmig de Franschman Charles gekozen, terwijl monsieur Jules, de tweede Franschman, met het keukenwezen, mijn persoon, met het bottelierschap, en de dokter, voor zoo verre zijne medische en chirurgicale diensten niet gevorderd werden, met het grog mengen, pons maken en voorsnijden werden belast. Onze rechtsgeleerde werd niet vergeten, maar kreeg, daar wij geen processen dachten te voeren, vergunning, om over alles te raisonneeren en bij voorkomende gelegenheden, die echter nauwelijks te wachten waren, als kassier van het gezelschap op te treden. Buitendien had hij het bijzonder toezicht over het scheepsvolk en onze bedienden.</p>
<p>Na het ontbijt stak de zeewind op, waardoor de ontzettende hitte wel eenigszins gematigd, doch wij verhinderd werden, onzen koers recht op de eilandjes te houden, die in de nabijheid van Karimon-Java liggen en ons naaste doel waren.</p>
<p>Wij namen intusschen geduld, schoven onze kussen bijeen en schikten, <hi rend="i">á la turque</hi> zittende, tot een hombertje aan, dat ons dan ook kostelijk den tijd kortte tot twee uur na den middag, toen onze dokter die het onderwijl druk gehad had met ons van Seltserwater en Rijnwijn te voorzien, ons 't heuglijk nieuws mededeelde, dat wij dicht bij een klein eilandje waren, dat, dicht, met hout bewassen, ons eene geschikte plaats tot het bereiden en houden van ons middagmaal beloofde.</p>
<p>Nadat monsieur Charles het eiland eens had opgenomen, gaf hij bevel tot landen en ons order, onze kabaya's, slaapbroeken en pantoffels tegen een passender costuum te verwisselen, daar misschien een kleine kampong in het bosch verscholen kon liggen en wij voor de bruine bewoners fatsoenlijk dienden op te treden.</p>
<p>Maar o wee! Wel had ieder rijkelijk gezorgd voor wat in het lijf moest, doch op de uiterlijke bekleeding daarvan was men niet bedacht geweest, en tot overmaat van ongeluk hadden onze bedienden zelfs vergeten, onze voor ons vertrek, bij monsieur Charles afgelegde kleederen, mee te nemen, zoodat de gansche garde-robe van ieder onzer slechts in kabaai, nachtbroek pantoffels en stroohoed bestond, van welke de artikelen de witte kabaaien door 't slapen reeds vrij wat van hunne frischheid hadden verloren.</p>
<p>Dus gingen wij dan <hi rend="i">en negligé</hi> aan land en zagen allereerst naar eene bron van zoet water om, zonder welke wij hier onze hutten onmogelijk konden opslaan. Weldra was een lommerrijk plekje met het vereischte zoete water gevonden, de matten en kussens werden uitgerold, een hoekje tot stookplaats ingericht, de noodige keukengereedschappen en levensmiddelen ontscheept en het bestuur daarover
<pb n="56"/>aan monsieur Jules opgedragen, terwijl ik eene behoorlijke batterij van flesschen tot afkoeling in de beek liet zetten.</p>
<p>Na al deze toebereidselen, waarover onze, als een Turksche pacha op zijne mat liggende opperbevelhebber het oog hield, werd besloten, door wederzijdsch begieten uit de kleine beek het onontbeerlijke bad te vervangen en te gelijk de kabaaien te wasschen, daar de lastige muskieten het ontberen van dat kleedingstuk tegen den avond onmogelijk zouden maken.</p>
<p>Onder veel lachen en gekheid werd aan deze verfrisschende kuur gevolg gegeven, waarna wij een klein ontdekkingstochtje ondernamen, om te zien, of het eiland bewoond was of niet. Eene wandeling van een half uur bracht ons tot de overtuiging, dat wij voor het oogenblik de eenigste bevolkers waren. Wij keerden terug naar onze legerplaats, waarheen eenige veelbelovende rookzuilen ons den weg wezen en reeds van verre klonk ons de stem van monsieur Jules tegen, die ons ten eten riep.</p>
<p>Nooit heb ik een aangenamer en vroolijker maal gehouden, dan dit diner op het kleine eiland bij Karimon-Java. In het midden van den rijksten tropischen plantengroei, onder het schuttend dak van eenige bananen, in het gezelschap van lieve, vroolijke, verstandige menschen, die allen ieder al zijn behoorlijke part van de wereld gezien hadden, smaakte het lieve eten ons even kostelijk, als de goede wijn ons onberispelijk voorkwam. En wat zotte invallen, wat gekheden, wat kwinkslagen kwamen er voor den dag! Vooral Charles was onuitputtelijk in geestigheid en op eene manier op zijn praatstoel, dat zelfs de advocaat, onze raisonneur, aan hem het woord moest overlaten.</p>
<p>Tegen het einde van den maaltijd begon het donker te worden, zoodat eenige der medegebrachte harsfakkels werden aangestoken, wat in vereeniging met het hoog opvlammend vuur, waarom onze dienstbare geesten hun bivak hadden opgeslagen, het schilderachtige van de gansche groep niet weinig verhoogde.</p>
<p>Daar besloten was, tot omtrent middernacht op het eiland te blijven en dan in de prauw te gaan slapen, wat wegens de vele insecten en verder ongedierte aan land niet goed aanging, lieten wij nog verscheidene kleine vuren aanleggen, om door den rook de muskieten te weren, vlijden ons op ons gemak op onze matten neer en smaakte <hi rend="i">con amore</hi> het genot van eene heerlijke manilla-sigaar, een goed glas wijn en van de kostelijke geurige avondlucht.</p>
<p>Wel een uur verliep onder dit weldadig gevoel van lichamelijk welzijn, zonder dat bijna een woord gesproken werd, dan de stereotype roep: ‘<hi rend="i">Api</hi> (vuur)!’ zoo vaak de sigaar uit was. Later in den nacht, toen de grog, zonder welken een Europeër op Java zelden den avond besluit, den wijn had verdrongen, vergastte ons Charles op eenige mededeelingen uit zijn hoogst wisselvallig, interessant leven, waarvan mij nog de vervolgde anekdote voorstaat:</p>
<pb n="57"/>
<p>‘In mijne jeugd,’ vertelde hij, ‘was ik ook een tijdlang aspirant bij de Fransche marine en maakte als zoodanig op het fregat Medea een kruistocht naar de zuidelijke breedten mee, die met een lang op post liggen voor Rio Janeiro eindigde. Gedurende het vervelende kruisen werd de tafel van ons cadets zoo slecht, dat enkelen van de stoutste onder ons een verbond sloten, om door aanvallen op den rijken proviand voor de officierstafel ons gebrek zoo veel mogelijk te verhelpen</p>
<p>Reeds meermalen was het ons gelukt, uit de provisiekast der officieren een goeden buit aan koud gebraad, gevogelte enz. te kapen, zonder dat men ons daarvan verdacht hield; de kok, wanhopig over het spoorloos verdwijnen zijner zorgvuldig in die kast geborgen schatten, liet de deur daarvan van een geweldig slot voorzien, dat bij mij op zekeren morgen met een triomfeerend gezicht toonde. “Niet waar, aspirant, nu zullen de verdoemde kerels het muizen wel laten?” Ik verzekerde den goeden man natuurlijk, dat het onmogelijk zijn zou, achter die zware sluiting iets vandaan te krijgen.</p>
<p>Terstond ging ik echter naar mijne kameraden, berichtte hun, wat hindernis men ons in den weg had gelegd, en hield raad met hen, hoe 't aan te vangen, om in spijt van dat slot toch in liet heiligdom door te dringen. Eindelijk kwam een der cadets op den goeden inval, om de spijkers uit een deel van den achterwand van de kast, die dwarsscheeps aangebracht was, uit te trekken, en dan de planken met nagels weer losjes vast te maken, zoodat wij ongehinderd dieven konden, zonder het slot aan te tasten. Den volgenden nacht werd dit plan gelukkig volvoerd en onze aanvallen leverden ons eenige nachten een vrij goeden buit.</p>
<p>De kok was razend van woede, toen hij van de nutteloosheid van zijn groot slot overtuigd werd, en kon zich onmogelijk verklaren, wie de dieven waren, totdat eindelijk een toeval hem onze list ontdekte. Wij hadden ons gedurende de eerste wacht in het bezit van eene zware gekookte ham gesteld, die in de hondenwacht (van middernacht tot vier uur 's morgens) deels opgepeuzeld, deels het vleesch er afgesneden, om het te beter te kunnen wegstoppen, en een onzer had de boosaardigheid gehad, het afgekloofde been weer in de kast op den schotel te leggen, waarop de ham geparadeerd had.</p>
<p>Men stelle zich de woede van den verbaasden kok voor, toen hij den volgenden morgen van heel de mooie ham, die hij voor het dejeuner der officieren bestemd had, noch slechts dat jammerlijk overschot vond. Hij had in den laatsten tijd den moed niet meer gehad, om zich over de herhaalde diefstallen bij de officieren te beklagen, omdat men hem van nalatigheid beschuldigde, doch bij dezen hoon liep hij regelrecht naar den tweeden kapitein, die juist op het dek was, stortte zijn hart uit en drong op scherp onderzoek aan.</p>
<p>De eerste officier, gevolgd van eenige anderen en de meeste samenzweer-<pb n="58"/>ders, ging naar beneden, om het terrein op te nemen. De ongelukkige kok, het <hi rend="i">corpus delicti</hi> in de hand, wees op het groote en toch nuttelooze slot en geraakte ten laatste zoo in woede, dat hij het been met geweld in de kast slingerde.</p>
<p>Maar o wonder! Dat been bonste tegen het achterschot van de kast, dat, daar het slechts losjes met pinnetjes vastzat, luid krakend instortte en zoo den weg deed ontdekken, dien de dieven genomen hadden. Er ging een homerisch gelach op en er werd geen verder onderzoek gedaan, terwijl men echter maatregelen nam, die den inhoud van de kast in het vervolg voor ons ongenaakbaar maakten.</p>
<p>Met lange gezichten slopen wij zes saamgezworenen nu rond en ontwierpen en verwierpen allerlei plannen, om ons weer in het bezit van de goede dingen te stellen, die de nu onaantastbare kast ons vroeger geleverd had. Wij werden er wezenlijk mager bij. Op een goeden dag was een van ons de kombuis voorbijgekomen en had daar een heerlijken kalkoen ontdekt, die voor de officierstafel werd klaar gemaakt. Onze begeerte naar dat lang ontbeerd gebraad was onuitstaanbaar, het moest in onze handen komen, 't mocht kosten wat het wou. Eindelijk kwamen wij op het volgende plan:</p>
<p>De scheepsjongens, die de officierstafel bedienden, droegen de schotels van de kombuis tusschendeks naar achteren in de eetzaal, die tusschen de beide bezaansmasten lag: ze moesten dus een deel van hun weg door eene vrij donkere ruimte nemen, en op dit schemerdonker, alsmede op de omstandigheid, dat bij mooi weer het volk zich gewoonlijk op het dek hield, hadden wij ons plan gebouwd.</p>
<p>Aan den scheepswand, vlak tegenover den grooten mast, ongeveer zes duim van het dek, werd een touw met het eene einde vastgemaakt, terwijl een cadet met het andere einde achter den mast in een donkeren hoek kroop, om, zoodra de jongen met een gebraden kalkoen kwam aanloopen, het touw aan te trekken en daardoor den jongen tot vallen te brengen, daar die in de schemering het zoo laag gespannen touw onmogelijk zien kon. Tot het opvangen van den buit waren weinige passen voor de kajuit twee andere cadets geposteerd, terwijl een vierde in de nabijheid was, om zoodra de jongen op zijn neus was getuimeld, het touw van den scheepswand los te snijden.</p>
<p>Het ging boven alle verwachting goed, de zich vlug voortreppende jongen kwam over het stijf aangetrokken touw te vallen en de kalkoen zelf vloog eenige passen ver tot dicht bij de kajuitsdeur, waar ik hem dadelijk oppakte. Alles ging zoo vlug in zijn werk, dat, voordat de jongen opstaan kon, gebraad, touw en dieven verdwenen waren. De arme sukkel begon hardop te schreeuwen, toen hij met al zijn zoeken den kostelijken kalkoen niet kon terugvinden, en lokte door zijn gejammer de officieren uit de kajuit, wien hij zijne onverklaarbare tuimeling en het raadselachtig verdwijnen van den vogel klaagde. Alle nasporing bleef vruchteloos en de heeren aan de kapiteinstafel moesten zich dien middag
<pb n="59"/>zonder het gebraad behelpen, dat in onze hongerige magen al spoedig zijn graf had gevonden. Kort daarna kwamen wij naar Rio, en zoo namen onze rooverijen van zelf een einde.’</p>
<p>Bij het slot van dit verhaal waren de glazen ledig, de fakkels bijna uitgegebrand en wij zelven moe. Wij gingen derhalve aan boord van de prauw ter rust, nadat de mandoer nog order had gekregen, om met het aanbreken van den dag naar Karimon-Java onder zeil te gaan.</p>
<p>'s Morgens wakker wordende, waren wij ongeveer eene mijl van Karimon-Java verwijderd en tegenover een grooten kampong, dien wij bij de menigte in eene bocht liggende visschersprauwen voor de hoofdplaats van het eiland moesten houden. Niettegenstaande ons zeer verwaarloosd uitzien besloten wij toch te landen, wat na verloop van een half uur dan ook gelukkig geschiedde onder aanvoering van onzen kommandant, die met eene, bij zijn luchtig, geenszins al te proper costuum zoo scherp afstekende, impertinente grandezza vooruit stapte, dat wij hem onder aanhoudend lachen volgden.</p>
<p>Charles vernam dadelijk naar de woning van den kapala-kampong, d.i. van het opperhoofd van het dorp, en leidde ons daar regelrecht op aan. Dat opperhoofd, van de aankomst van eene prauw met vijf <hi rend="i">orang wollanda</hi>, d.i. menschen uit Holland, reeds verwittigd, kwam ons voor zijne bamboeshut te gemoet en ontving ons met talrijke buigingen en begroetingen, die nogtans plotseling ophielden, toen hij opkeek en ons wonderlijk costuum ontdekte. Charles maakte hem met een ernstig gezicht ik weet niet wat wijs en hield hem een stuk beschreven papier voor, dat hij voor een bevel van den resident van Samarang uitgaf, om ons alle mogelijke diensten te bewijzen.</p>
<p>De waardige magistraat stelde thans dadelijk zijn huis voor ons open en verordende ons ter eere een <hi rend="i">slamat;</hi> en daar de Javanen steeds tot luieren en feestvieren geneigd zijn, hadden wij binnen het uur een grooten <hi rend="i">tandak</hi> (danseressen met muziek) en wel bij de honderd menschen voor het huis, die gereed waren, dezen heuglijken dag met dansen, spelen, eten enz. recht vroolijk te vieren.</p>
<p>Onze gastheer bracht ons echter eerst in zijne badkamer, d.i. naar eene beek achter zijn huis, en voorzag ieder onzer van een schoone kabaai en sarong - eene ware weldaad voor ons; want in dit klimaat is het dagelijksch van linnen verwisselen een dringend vereischte. Na het bad namen wij onder de veranda op matten plaats en vielen gretig op den slamat aan, waarvan koffie, thee, gebak en allerlei ingemaakte vruchten de hoofdbestanddeelen waren, terwijl wij het festijn nog door eene rijkelijke bijdrage uit onzen voorraad opluisterden, waaronder vooral de poef-wijn, gelijk de Javanen, den champagne noemen, veel opzien baarde, daar hij voor de goede lieden een geheel nieuw verschijnsel was.</p>
<p>Na afloop van het maal vernamen wij naar de merkwaardigheden van het
<pb n="60"/>eiland en hoorden tot ons leedwezen, dat dit er volstrekt geene had; de zeer bergachtige binnenstreken waren bijna geheel niet bewoond, terwijl aan de kust slechts nog eenige kleinere visscherskampongs lagen; evenwel moest het eiland zeer rijk aan wild, vooral herten en wilde zwijnen, zijn.</p>
<p>Daar wij allen het genot van eene jacht bij eene hitte van 35 Reaumur reeds bij ondervinding kenden, besloten wij, ons 's namiddag met een klein ritje in het gebergte te vergenoegen, bij onzen vriendelijken gastheer den avond te slijten, tegen negen uren weder in zee te steken, bij fakkellicht een der kleiner eilandjes op te zoeken en daar, evenals den vorigen nacht, ons bivak op te slaan. Na wat gerust te hebben, stegen wij te paard en reden, met eenige inlanders tot gevolg, door lommerrijke palm- en banaanboschjes tegen de zon beschut, het naburige gebergte op.</p>
<p>Na een rit van een goed uur moesten wij onze kleine paarden aan de bewaking der bedienden overlaten en het verdere van den berg te voet beklimmen, wiens ongeveer 2000 voet hoogen top wij eerst na een lang en bezwaarlijk klauteren bereikten, waarvoor ons nogtans het heerlijkst uitzicht beloonde. Op den voorgrond van onze voeten lag de groote kampong met zijne kleine haven, met een aantal prauwen tot stoffage; vervolgens de zee, uit wier donker blauw hier en daar een klein groen eilandje opdook en met zijn donker geboomte eene schilderachtige vertooning opleverde; ver op den achtergrond zag men de blauwe bergen uit Java, terwijl in het noorden de wijde, wijde zee haar zilveren spiegelvlak uitstrekte.</p>
<p>Het dalen van de zon waarschüwde ons eindelijk, dat het tijd werd, naar het dorp terug te keeren, dat wij dan ook eerst na zes uur bereikten.</p>
<p>Hier was het feest nog druk aan den gang en duurde ook nog voort, toen wij na eene korte rust, in spijt van het dringen van onzen gastheer, afscheid namen, in onze prauw stapten en in zee staken, tot groot verdriet van onze matrozen en dienaren. Het gastvrije opperhoofd werd door eenige geschenken uit onzen voorraad voor zijne moeite ruimschoots schadeloos gesteld en kreeg voor onze gewasschen kabaaien en slaapbroeken de geleende kleeren in dank terug.</p>
<p>In de frissche avondkoelte hadden wij onder vroolijk gezang, luchtige scherts, de geuren onzer manilla's en bij een glas keurige wijn eene genoeglijke vaart. Weldra kwam ook de maan op met eene helderheid, die men alleen in tropische landen kent, en maakte de aangestoken fakkels overtollig. Na ruim twee uren varens bereikten wij een allerliefst klein eiland, dat wij tot ons nachtkwartier kozen, waartoe alles dadelijk naar behooren werd ingericht.</p>
<p>Er werden groote vuren aangelegd, om het ongedierte te verdrijven, en matten, kussens en proviand aan wal gebracht. De nacht was dan ook om, eer wij het wisten, totdat ons de kille morgendauw onder het tentdak van de prauw</p>
<pb rend="blank" n="61"/>
<pb n="62"/>
<figure>
<p><xptr to="goev001nede01ill0008.gif"/></p>
</figure>
<pb n="63"/><p>dreef, waar wij ons rustig op één oor legden, nadat de mandoer aanzegging gekregen had, om naar het eiland te zeilen, waarop wij bij onze uitvaart eerst geland waren en waar wij heden ons diner dachten te houden.</p>
<p>Tegen den middag werd monsieur Jules, als keukenmeester, wakker geschud en moest, of hij wou of niet, de toerustingen tot het diner helpen maken, daar onze prauw het liefelijke kleine eiland reeds had bereikt. Kort daarna stapten ook wij overigen aan wal, verfrischten ons door een bad en schikten aan tot ons galgemaal op deze eeuwig gedenkwaardige reis, daar wij dien avond weer te Samarang teruggewacht werden.</p>
<p>Voor ons vertrek plantten wij op eene kleine verhevenheid nog een stevigen roeriem in den grond, waarin wij onze namen en den datum hadden gesneden en waaraan wij tot vlag een wit servet bonden, ten bewijze, dat dit liefelijke plekje gronds door een vijftal zulke interessante bleekgezichten, als wij waren, met hunne doorluchtige tegenwoordigheid vereerd was. Met het dalen van de zon spanden wij ons zeil uit; toen wij Samarang bereikten, was 't in 't holste van den nacht, en..... dat was maar goed ook.</p>
<p>Dit kleine flundertochtje en bovenal ons verblijf op dat heerlijke kleine eilandje, in het gezelschap van jolige, geestige, verstandige jongelui, is eene der aangenaamste herinneringen, die ik van mijn veeljarig leven op Java naar Europa heb overgebracht.</p>
</div>
</div>
<div type="chapter">
<head rend="h3">Onder de zeeroovers op de Soloo-eilanden.</head>
<p>In Juni van het jaar 18.. kreeg ik orde, om van Soerabaja naar de Molukken te gaan, om daar op Dschilolo<note n="1)" place="foot">De eigenlijke juiste naam is Djaïlolo ligt op de Westkust van het Noordelijk schiereiland van Djaïlolo tusschen Ternate en Halmaheira op ongeveer 1<hi rend="sup">o</hi> NB. en 127½<hi rend="sup">o</hi> WL. v. Greenw.</note> en eenige kleinere eilanden opmetingen te doen. Daar geen in den eersten tijd daarheen vertrekkend vaartuig van de regeering op de reede lag, nam ik mijne plaats op het barkschip ‘De schoone Amalia’, kapitein Hendriks, dat naar de Specerij-eilanden bestemd was en na weinige dagen onder zeil zou gaan. De kapitein verraste mij met de aangename tijding, dat ik talrijk reisgezelschap hebben zou, daar nog vier officieren en een dokter van de Neerlandsch-Indische armee, de predikant S. met zijne vrouw en nog een zendeling de overige plaatsen genomen hadden.</p>
<p>Op den avond voor den zeildag gingen de gezamenlijke passagiers aan boord, daar ‘De schoone Amalia’ den volgenden morgen vroeg met den landwind, die
<pb n="64"/>iederen morgen van het gebergte waait, de reede verlaten wou. Ik kwam te laat aan boord, om dien avond nog kennis te maken met de mij onbekende helft mijner reismakkers, tot wie de beide geestelijke heeren en de luitenants E. en M., twee der medereizende officieren, behoorde, terwijl ik met kapitein B., luitenant V. en dokter P., de overige passagiers, reeds van vroeger bekend was.</p>
<p>Het geraas der kettingen bij het opwinden van het anker wekte mij den volgenden morgen en toen ik na kort toilet op het dek ging, was het schip reeds in beweging en stuurde voor den frisschen ochtendwind licht en sierlijk in de hooge zee op.</p>
<p>Weldra hadden al de passagiers zich op de kampanje verzameld en nadat de gezaghebber de verschillende heeren met elkaar bekend gemaakt had, kwam het spoedig tot een levendig gesprek in de frissche, ‘lekkere’ stemming, waarin een fraai, met goeden wind zich snel voortbewegend schip den landmensch doorgaans brengt, mits namelijk maar die landmensch niet spoedig zeeziek wordt. Wij allen hadden echter aan God Neptuun reeds zoo vaak onzen cijns betaald, dat wij zeevast waren en het wiegen en schommelen van het schip zoo goed als de beste matrozen verdroegen.</p>
<p>Bij het ontbijt werd ons gezelschap door de vrouw van den dominé vergroot, die haren man naar Amboina vergezelde, waar hij eene vacante plaats ging vervullen. De andere geestelijke, E. wilde naar Menado op de noordkust van Celebes, waar een zendelingspost was opgericht. Kapitein, B., luitenant E. en ik gingen naar Dschilolo, terwijl de luitenants V. en M. voor Ternate bestemd waren. - Tegen den middag verloren wij zoowel de kust van Java alsook het eiland Madura uit het gezicht en toen wij ons tegen vijf uur aan tafel zetten, was nog alleen lucht en water te zien.</p>
<p>Kapitein Hendriks berichtte ons aan tafel, dat hij noordelijk door de Straat van Makassar zeilen zou, deels om de in dit jaargetij heerschende oostenwinden, die den korteren oostelijken koers zeer bemoeielijken, en deels om den heer E., dien hij naar Menado leveren moest.</p>
<p>De reis werd door dezen omweg wel bijna eene week verlengd, doch wij zouden daarvoor ook eenigermate schadeloos gesteld worden door de fraaie gezichten, en heerlijke tooneelen, welke de westkust van Celebes en de oostkust van Borneo ons bij de vaart door de Makassarstraat aanbieden konden.</p>
<p>Daar geen van ons passagiers juist zoo bijzonder veel haast had, om zijne bestemming te bereiken, was ons die aangekondigde verlenging der reis volstrekt niet onaangenaam, vooral wijl wij al zeer spoedig goede maats geworden waren, gelijk dat gewoonlijk op zeetochten veel lichter geschiedt, dan op den vasten wal. Wanneer de verschillende elementen van het gezelschap maar eenigszins voor elkander passen, leeft men al spoedig geheel <hi rend="i">en famille</hi> met elkaar.</p>
<pb n="65"/>
<p>De vele maaltijden aan boord van een schip dragen veel tot de gezelligheid en een spoedig bekend worden bij; en dan vooral die kostelijke avonden op de kampanje! Slechts een schuwe, norsche menschenhater zou den weldadigen invloed van zulk een wondervollen avond op de kampanje van een licht zeilend schip onder de tropen kunnen weerstaan. Onder genoeglijk gekeuvel bij een glas wijn of grog en de geuren eener manilla vliegen de uren ongemerkt voorbij, en vaak verraste ons te middernacht het aanslaan der glazen en herinnerde ons, dat het tijd was onze hangmatten of kooien op te zoeken.</p>
<p>Overdag werd gelezen, gespeeld, geslapen en, als de hitte niet te erg was, onder de zonnetent op en neer gewandeld, en zoo gingen de eerste dagen op de genoeglijkste wijze voorbij.</p>
<p>Op den vijfden dag kwamen wij in de Straat van Makassar en hadden bij den vrij flauwen en ongestadigen wind overvloedig tijd om de schoonheden der kusten van Celebes en Borneo te bewonderen, te meer, daar het gedurig laveeren ons in de nabijheid nu van deze, dan van gene kust bracht. Na drie dagen hadden wij de Straat gepasseerd, de noordwestspits van Celebes gedoubleerd, en begonnen nu een oostelijker koers te nemen, om het eerste doel onzer reis, Menado, te bereiken.</p>
<p>Toen wij op den morgen van den negenden dag na het ontbijt op het dek kwamen, vonden wij onzen eersten stuurman druk bezig, met zijn kijker den noordelijken horizont na te gaan. ‘'t Was mij daareven,’ zeide hij tot den kapitein, ‘of ik er twee zeilen zag; maar nu zijn ze verdwenen en ik kan ze met den besten wil niet weervinden. Ik kan mij ook vergist hebben, maar geloof het niet.’ - ‘Geef mij uw glas; ik wil zelf nazien. In deze zee moet men wakker blijven, als men een vreemd zeil ziet. Bij al de mooie berichten onzer kruisers en niettegenstaande het ophangen van enkelen van die schoften, roeren de zeeroovers van Soloo toch nog altijd hun staart, en wij zijn hier pas honderd mijlen van hunne eilanden en sluiphoeken verwijderd.’</p>
<p>Met deze woorden klom de kapitein in het want van den bezaansmast en monsterde door zijn glas opmerkzaam den horizont in de aangeduide richting. Ook wij haalden onze kijkers uit en volgden het voorbeeld van onzen kapitein. Wel een kwartier verliep, voordat deze weer naar beneden kwam.</p>
<p>‘Er liggen daar in het noordoosten twee vaartuigen,’ zeide hij, toen hij weer op de kampanje was, ‘maar de damp aan den horizont maakt, dat ik ze niet nader onderscheiiden kan. Binnen weinige uren zullen wij echter wel meer weten, want ik wil wat noordelijker laten afhouden.’ -</p>
<p>Toen 's middags de zonshoogte genomen was, bleek uit de berekening, dat wij ons op ongeveer 3<hi rend="sup">o</hi> N. Br. en 120<hi rend="sup">o</hi> W.L. van Greenwich bevonden, en dus vijf en twintig mijlen van de noordkust van het eiland Celebes verwijderd.</p>
<p>Gelijk onze kapitein voorspeld had, konden wij van de kampanje spoedig
<pb n="66"/>twee schepen in noordoostelijke richting zien, die bij den zeer flauwen wind langzaam naderden. Het waren, gelijk men met behulp van den kijker bemerken kon, twee groote inlandsche vaartuigen, prauwen, met een hoogen mast en breed driehoekig zeil.</p>
<p>Na de beide vreemde zeilen lang scherp te hebben waargenomen, zeide kapitein B. eindelijk tot onzen scheepskapitein: ‘Als ik mij niet bedrieg, zijn die beiden Soloosche rooversprauwen. Ik heb daareven aan boord van den eenen een groot aantal koppen gezien, veel meer, dan tot de gewone bemanning eener handelsprauw noodig zijn.’ - ‘Gij hebt gelijk, kapitein. Ook ik heb de beide prauwen terstond voor krijgsschepen gehouden, maar wou het gezelschap niet voor den tijd ongerust maken. Als de wind maar een weinigje aanwakkert,’ vervolgde kapitein Hendriks, toen hij eenige onrust op de gezichten zijner passagiers bemerkte, ‘dan hebben we geen zier van de kerels te vreezen. “De schoone Amalia” zeilt veel te goed, om zich door zoo'n plomp vaartuig te laten inhalen, als er maar wat wind is.’</p>
<p>‘Maar ik heb altijd gehoord, dat de Soloosche zeeroovers bijzonder lichte en snelzeilende prauwen hebben,’ merkte luitenant V. dadelijk aan, ‘en weet dit ook bij ondervinding, want ik ben eens op een gouvernementskruiser met hen in een kort gevecht geweest, waaruit zij zich zoo snel terugtrokken, dat wij spoedig 't nakijken hadden.’ -</p>
<p>‘Dat is mogelijk,’ antwoordde kapitein Hendriks, ‘en ik wil ook maatregelen nemen, om op alles voorbereid te zijn.’ - Terwijl de kapitein aan de stuurlieden en den bootsman, een reusachtigen Fries, de noodige orders gaf, deden wij ons best, de predikantsvrouw en de beide geestelijke heeren gerust te stellen, die zeer angstig geworden waren, toen zij de vier carronaden op het achterdek tot het gevecht zagen klaar maken en geweren en sabels bij den hoofdmast neerleggen. - ‘Gij kunt ten volle gerust zijn, mevrouw,’ troostte kapitein B.; ‘als de schurken zien, dat wij voorbereid zijn, zullen zij het wel uit hun hart laten, ons aan te tasten.’</p>
<p>‘Het kan u niet verwonderen, kapitein, dat ik angstig ben,’ antwoordde de dame. ‘Ik heb van de gruwelijke wreedheid en bloeddorst van die Solooroovers al zoo veel gehoord en gelezen, dat ik beef bij de gedachte aan de mogelijkheid van in de handen dier wilde barbaren te vallen.’</p>
<p>‘Naar ik eerst onlangs in Batavia van een zeeofficier hoorde,’ merkte mijnheer E. aan, ‘moeten die zeeroovers in den laatsten tijd niet meer, als vroeger, al hunne gevangenen slachten, vooral Europeërs niet, maar die mee naar hunne eilanden nemen, om er zich bij gelegenheid als gijzelaars van te bedienen.’ - ‘Ja, dat is volkomen waar,’ bevestigde kapitein B. ‘Toen voor twee jaren de “Etna” met eenige regeeringskruisers het hoofdnest van de roovers op
<pb n="67"/>Soloo vernielde, werden daar ook eenige Europeesche gevangenen gevonden.’ - ‘Ik weet niet, of ik een schielijken dood niet boven de gevangenschap onder die gruwelijke menschen zou kiezen,’ zeî de dame huiverende. - ‘Met Gods hulp zullen wij voor een zoo treurig lot bewaard blijven, lieve vrouw,’ zeide de dominé. ‘Maar hier komt de hofmeester ons aan tafel roepen. Wij willen door te vroegen angst onzen eetlust niet bederven.’</p>
<p>Toen de zon onderging, waren de beide verdachte vaartuigen nog slechts weinig genaderd. Evenwel werd de wacht toch de grootste waakzaamheid aanbevolen, daar 't bij den flauwen wind licht mogelijk was, dat de prauwen, zoo zij vijandige bedoelingen tegen ons koesterden, beproeven konden, ons met behulp harer lange riemen op het lijf te komen.</p>
<p>Al spoedig kwam de maan op en liet ons althans in den naasten omtrek van het schip alles nauwkeurig onderscheiden. Op geschikte punten waren met geweren gewapende matrozen uitgezet, om een onbemerkt naderen van den vijand te verhinderen.</p>
<p>Ook wij passagiers hadden ons van onze pistolen voorzien en die met eenige scheepssabels op de kampanje gereed gelegd; zelfs de beide geestelijken hadden zich gewapend. Wij hadden besloten, den nacht op het dek door te brengen, om bij een aanval terstond bij de hand te zijn.</p>
<p>Tegen tien uren 's avonds hadden wij, vermoeid door de spanning, waarin wij dien dag verkeerd hadden, ons op een oud zeil neergevlijd en waren spoedig ingeslapen. Wij zullen ruim een uur geslapen hebben, toen kapitein Hendriks ons wekte. ‘Staat zachtjes op, heeren! de prauwen komen opzetten. Men kan ze nog wel niet zien, maar voor eenige oogenblikken heb ik duidelijk riemslagen gehoord. Maak vooral geen gerucht, want men kan in den nacht op 't water zeer ver ook 't geringste hooren, vooral bij eene zoo ongelukkige windstilte.’</p>
<p>Wij klommen langzaam van de kampanje op het achterdek neer, waar wij reeds de geheele équipage van het schip, twee en twintig matrozen, de beide stuurlieden en den bootsman, verzameld vonden. De kapitein hield eene korte, zachte toespraak tot zijn volk en wekte het tot de hardnekkigste tegenweer in den ophanden zijnden strijd op, daar zij toch van de roovers geen genade of pardon te wachten hadden.</p>
<p>Kapitein B., luitenant E. en ik werden op ons aanhoudend verzoek bij de beide bakboordscarronaden geplaatst, terwijl de heeren V. en M. met de beide geestelijken de bediening der stuurboordsstukken op zich wilden nemen. - ‘Laat de kerels ter deeg goed binnen schot komen, voordat gij vuur geeft; wij willen hen in den grond zien te boren. De stukken zijn met kogels geladen,’ fluisterde de kapitein.</p>
<p>Aan den boegspriet, het zwakste punt van het schip, nam de opperstuurman
<pb n="68"/>met eene uitgelezen bende de verdediging op zich, terwijl de kapitein weer op de kampanje klom, om een vrijer uitzicht te hebben. Munitie lag in toereikende hoeveelheid tusschen de stukken.</p>
<p>‘'t Zal een tamelijk harde stoot geven,’ fluisterde kapitein B. mij toe, die bij hem aan een stuk stond. ‘Ik ken die bruine schurken, ze zijn stout en wild als de duivel, en als 't ons niet gelukt, althans één prauw in den grond te boren, kan het leelijk met ons afloopen. Een goede wind zou ons thans goud waard zijn. Maar stil, hoort ge daar geen riemslag?’ - Ik luisterde scherp en kon spoedig duidelijk 't geplas van riemen onderscheiden.</p>
<p>Op dit oogenblik kwam kapitein Hendriks bij ons en fluisterde ons zachtjes toe, opdat de omstaande matrozen het niet verstaan zouden: ‘Met een kwartier hebben wij de roovers aan boord. Ik heb daar door mijn nachtkijker de beide prauwen duidelijk gezien; ze zijn groot en sterk bemand.</p>
<p>Gij beiden, mijne heeren, zijt oude soldaten en ik behoef mij tegenover u niet te geneeren: onze toestand is uiterst bedenkelijk en we zijn verloren, als de wind niet opfrischt. Evenwel willen wij onze huid zoo duur mogelijk verkoopen en alles doen, om ons de schurken nog van den hals te houden. Ik zal het schip een weinigje laten afloeven, zoodat gij vuren kunt, zoodra de prauwen in den kring van het maanlicht zijn. Misschien houden ze nog af, als ze ons voorbereid vinden.’</p>
<p>Op dit oogenblik meldde de opperstuurman, dat hij een van de stuurboordskanonnen naar voren aan den boeg had doen brengen, om dat zwakke punt te versterken.</p>
<p>Nauwelijks had het schip zijn roer gehoorzaamd en zich een weinig gedraaid, of de kapitein, die weer op de kampanje stond riep ons zachtjes toe: ‘Opgepast, ze komen!’ - Wij zagen scherp door het geschutluik en bemerkten duidelijk de beide vijandelijke vaartuigen, die juist uit den donkeren horizont in het lichte water traden en, wellicht honderd passen van elkaar verwijderd, gestadig op ons toeroeiden. Terstond namen kapitein B. en ik ons wit en wel, volgens 's eersten zeer verstandige idee, beiden dezelfde prauw, om door vereend vuren te beproeven, of wij althans een der vaartuigen in den grond konden boren. ‘Vuur!’ kommandeerde B., en eenklaps werd de om ons heerschende benauwde stilte door het bulderen onzer stukken afgebroken.</p>
<p>‘Bravo! Bravo! riep kapitein Hendriks boven van de kampanje. ‘Gij hebt goed geraakt. Op de eene prauw heerscht groote verwarring.’ Een vreeselijk gehuil en geschreeuw liet zich na onze schoten van de prauwen hooren. - ‘Kogels en schroot!’ kommandeerde kapitein B. en na twee minuten: ‘Vuur,’ en sissend vloog het ijzer over het water aan boord van het vijandelijke vaartuig. - ‘Opgepast aan stuurboord!’ riep kapitein Hendriks. ‘De onbeschadigde prauw komt toe en wil ons van de andere zij of aan den boeg aangrijpen.’</p>
<pb n="69"/>
<p>Nog eenmaal hadden wij gevuurd en wij konden thans eindelijk zien, dat het door ons beschoten vaartuig niet meer vooruit wou, en dat er groote verwarring aan boord heerschte. ‘Wakker! wakker!’ schreeuwde B. ‘Geeft den schobbejak de rest!’ - Wij wierpen de ons hinderende buizen en jasjes uit en bestookten onverdroten met onze beide stukken de vijandelijke prauw, tot na eenige minuten kapitein Hendriks riep: ‘Hoezee, ze zinkt, ze zinkt! De zee wemelt van witte turbans!’ - Wij haalden een oogenblik adem, droogden ons zweet af en wilden op de zwemmend op ons schip toekomende roovers met kartetsen beginnen te vuren, toen het wilde gerucht van de worsteling, die daar pas aan onzen boeg was begonnen, onze oogen naar dat punt aftrok.</p>
<p>‘Blijf gij met zes man hier, mijnheer E.!’ beval kapitein B. den jongen officier, ‘en houd met uw vuur die zwemmers daar af. Wij anderen gaan naar voren. Kapitein Hendriks is, zie ik, daar ook al.’</p>
<p>Een heete kamp, man tegen man, was op het voorschip begonnen. Niettegenstaande ons aanhoudend vuren was het den zeeroovers gelukt, de boegspriet en het galjoen te beklimmen, en nu drongen zij, wel zestig man sterk, op het kleine hoopje der verdedigers op. Kapitein Hendriks, de opperstuurman en de bootsman, ieder met een enterbijl gewapend, vochten als helden en toen wij ons met de grootste helft der mannen van de stukken met pistolen, sabels en bijlen op de opstormende vijanden wierpen, gelukte het ons, die een weinig terug te dringen.</p>
<p>Het was eene woedende schermutseling, die kamp met het blanke wapen tegen de donkere, vlugge Maleiers, die onder luid: ‘Amok! Amok (slaat dood)!’ zich telkens weder met de kris in de hand op ons wierpen. Desniettemin zou het ons zeker gelukt zijn, de aanvallers naar hun vaartuig terug te drijven, zoo niet op dit oogenblik een luid geschreeuw over het water ons in de ooren geklonken en een korte blik ons de vreeselijke zekerheid gegeven had, dat eene derde, sterk bemande rooversprauw ons van het zuid-oosten naderde en nauwelijks een geweerschot meer verwijderd was. Onder deze omstandigheden was het onmogelijk, het voorschip te houden; door een krachtigen aanval dreven wij den vijand op het dek over het galjoen heen en weken toen op toeroep van kapitein Hendriks ijlings naar het achterdek en de kampanje terug.</p>
<p>Hier vonden wij luitenant E. met zijn handjevol volk in verbitterd gevecht met de van alle kanten het schip beklauterende roovers der gezonken prauw. Ook de beide geestelijken hielden zich wakker en sloegen met hunne enterbijlen de aanvallers moedig op den kop.</p>
<p>Kapitein B., een ervaren officier, had een der carronaden midscheeps doen brengen en zwaar laden. Toen nu de dichte hoop der roovers vooruit drong, gaf B. vuur en richtte door dat eene schot zulk eene vernieling aan,
<pb n="70"/>dat de vijanden stonden en weken. Ongelukkig lieten de matrozen zich daardoor verleiden, om zich op de deinzenden te werpen, waardoor zij den kapitein verhinderden, zich nogmaals van het geschut te bedienen.</p>
<p>En toch hadden wij het misschien nog gewonnen, indien de vijand niet tot ons ongeluk ook van vuurwapens was voorzien geweest. Wij hadden de hoofdmacht der roovers reeds tot voor den hoofdmast teruggeworpen, toen wij uit de lage takelage en van de verschansing zoo heftig beschoten werden, dat wij weer terugwijken moesten. Nu wierp zich de gansche bruine troep met onweerstaanbaar geweld op ons reeds zeer gedund hoopje, zoodat wij tot aan den voet der kampanje werden teruggedreven. Op dit oogenblik kreeg ik een schot in den linker schouder en een zwaren slag op het hoofd, die mij bewusteloos deed neerzinken.</p>
<p>Toen ik weer bijkwam, lag ik op het achterdek van een der beide prauwen op den grond uitgestrekt; bij mij knielde de goede dokter P., wiesch de wonde aan mijn schouder en legde een licht verband; het pijnlijke dezer operatie had mij waarschijnlijk weer tot mijne kennis gebracht. Toen ik eenigszins bekomen was, bemerkte ik buiten den dokter nog kapitein B., den bootsman en twee matrozen van de ‘Amalia,’ allen met op den rug gebonden armen en bebloede gezichten. De dokter scheen onbeschadigd te zijn, terwijl de kapitein eene breede houwwonde over voorhoofd en wang en de drie zeelieden ook meer of minder zware kwetsuren in het gezicht hadden.</p>
<p>Toen ik mij een weinig oprichtte, om rond te zien, bemerkte ik op geringen afstand de tweede prauw, die, evenals wij, met snelheid voortroeide; van de ‘Amalia’ was geen spoor te ontdekken.</p>
<p>Op mijne vragen vernam ik van den dokter, dat zich op de andere prauw kapitein Hendriks, zwaar gewond, met mijnheer en mevrouw S. en drie insgelijks gekwetste matrozen bevonden; de opperstuurman met den heer E. en heel de verdere équipage was in het vreeselijke gevecht aan den voet der kampanje gebleven. De ‘Schoone Amalia’ was van het kostbaarste deel harer lading, van wapens en munitie, beroofd en daarna in brand gestoken.</p>
<p>Dat waren treurige berichten! Daarbij nog de onzekerheid aangaande ons eigen lot - misschien een akelige marteldood tot zoen voor de gevallen en verdronken zeeroovers, in het gelukkigste geval eene langdurige, pijnlijke gevangenschap. De gezichten mijner lotgenooten drukten diepe neerslachtigheid uit, met uitzondering van dat van kapitein B., die in diepe gedachten zat en wiens gelaat eer woede dan moedeloosheid verried.</p>
<p>Zuchtend legde ik mij weer neder, daar mijn bonzend hoofd mij onmogelijk maakte, langer overeind te blijven; door vermoeidheid overweldigd, zonk ik in eene soort van halve sluimering. Toen ik tegen den morgen ontwaakte, woei
<pb n="71"/>een frissche wind, die de prauwen met snelheid deed voortkomen. Wij kregen dien geheelen dag slechts een handvol rijst en wat nauwelijks drinkbaar water, zoodat wij, althans ik, gruwelijk door dorst gekweld werden, vooral daar niets ons tegen de verschroeiende stralen der zon beschutte.</p>
<p>Met uitzondering van den dokter sprak niemand een woord, en ook onze overwinnaars schenen zich volstrekt niet om ons te bekommeren. Slechts nu en dan werd de dokter naar voren gehaald, om naar eenige zwaar gekwetste roovers om te zien. Ik heb vergeten te vermelden, dat dien morgen luitenant E. bij ons gebracht werd. De jonge man had eene zware wond in de borst bekomen en was dien nacht volstrekt hulpeloos voor op het dek blijven liggen.</p>
<p>Op den morgen van den tweeden dag bereikten wij een eiland. Gelijk wij later vernamen, was het Soloo, het hoofdeiland van dezen geheelen archipel, die zich van Borneo's noordoostkust tot aan de westkust van 't eiland Mindanao uitstrekt en berucht is door het roofzuchtig en wild karakter zijner bewoners. Een groot aantal mannen en vrouwen ontvingen beide vaartuigen met luid gejuich.</p>
<p>Wij gevangenen werden terstond aan land gebracht, door eene wilde bende ontvangen, naar een weinig minuten van het strand gelegen kampong gevoerd en daar gezamenlijk in eene groote hut opgesloten. Zooals wij later hoorden, hadden wij aan deze schielijke opsluiting - een maatregel van den hoofdaanvoerder der roovers-expeditie - ons leven te danken, daar de verwanten der op de gezonken prauw gebleven en verdronken Maleiers, onder wie zich een voornaam opperhoofd bevond, door hun verlies zoo in woede geraakten, dat zij onzen onmiddellijken dood hadden verlangd.</p>
<p>Het weerzien met de gevangenen der tweede prauw was zeer treurig. De arme kapitein Hendriks was ontroostbaar over het verlies van zijn fraai schip en den dood van zoo velen van zijn volk. Mijnheer en mevrouw S. betoonden de meeste berusting in hun lot; vooral de laatste, door het samenzijn met haar man bemoedigd, droeg haar lot met bewonderenswaardige gelatenheid en troostte zoowel door liefderijke toespraak als door haar goed voorbeeld de jongeren onder de gevangenen, die zich aan sombere vertwijfeling hadden overgegeven. Van de vijf en dertig menschen aan boord der ‘Amalia’ waren slechts dertien overgebleven en ook van dezen alleen de predikant en zijne vrouw, de dokter en een matroos geheel ongekwetst. Wij overigen hadden meer of min zware kwetsuren gekregen.</p>
<p>Tegen den middag ging de deur onzer gevangenis open; wij werden onder het voordak, dat rondom de hut liep, gebracht en vonden daar een rijk gekleeden, bejaarden Maleier, omringd door een twaalftal zeer kostbaar uitgedoste mannen.</p>
<p>Het was de radjah Sidin-ben-Hamet, het opperhoofd der Soloo-eilanden
<pb n="72"/>met zijn gevolg. Op een wenk zetten eenige dienaren ons een nog al vrij rijkelijk maal, dat uit rijst en gebakken visch bestond, benevens eenige kruiken frisch koel water voor, eene verkwikking, die ons boven alles welkom was.</p>
<p>‘Wie van u spreekt Maleisch?’ vroeg Sidin-ben-Hamet, toen onze maaltijd was afgeloopen, in de Maleische taal, die in den ganschen Indischen archipel in allerlei dialecten gesproken wordt. - De dokter, de dominé en ik bogen ons toestemmend, terwijl kapitein Hendriks en B. onbeweeglijk bleven zitten, niettegenstaande beiden zeer goed Maleisch spraken. - ‘Goed!’ antwoordde de radjah. ‘Mijne dappere krijgers hebben uw schip veroverd en, ofschoon het in hunne macht lag, u te dooden, uw leven gespaard, omdat zij even goed als dapper zijn.’ - ‘Neen, <hi rend="i">anak antjing</hi> (hondekind)!’ riep kapitein B. het opperhoofd woedend toe. ‘Neen, niet omdat je schurkachtige roovers goed en dapper zijn, maar omdat ons leven van groote waarde voor jou, honden, is. Gij wilt daarvoor genade voor je zelven koopen, als de schepen der <hi rend="i">Orang wollanda</hi> (Hollanders) weer hierheen komen, om aan je beestachtig doen een einde te maken.’</p>
<p>‘Wie zijt gij, dat gij het waagt, zoo tot Sidin-ben-Hamet te spreken? Zijt gij uw leven zoo moê?’ vroeg de roover, uiterlijk bedaard, ofschoon zijn donker oog flonkerde. - ‘Ik ben Hollandsch officier,’ zeide B., ‘en ik zeg u, dat voor alle leed, dat gij mij en mijnen vrienden toevoegt, eens bloedige wraak zal worden genomen. De sterke arm mijner landgenooten reikt ver.’ -</p>
<p>‘Zal die ook daarheen reiken, waar ik u kan doen brengen, als gij mijne goedheid versmaadt?’ vroeg de radjah. - ‘Vererger onzen toestand niet door bedreigingen, die slechts verbitteren kunnen, kapitein!’ bad de dominé. - ‘Wij zijn bereid om uw wil te hooren, radjah!’ vervolgde hij, zich tot dezen wendende.</p>
<p>‘Gij schijnt verstandiger, dan uw heethoofdige vriend,’ antwoordde de rooversvorst. ‘Voorloopig zult gij in deze hut blijven, totdat uwe wonden genezen zijn; doch ik raad u, vertoont u niet buiten uwe woning, want er bestaat erge verbittering tegen u onder sommige familiën van dezen kampong. Voor uwe behoeften zal ik zelf zorg dragen. Zegt mij nog, wie en wat gij zijt; dan wil ik u voor heden avond laten rusten.’</p>
<p>Nadat wij aan dit verlangen voldaan hadden, brak Sidin-ben-Hamet met zijn gevolg op en liet ons in het ongestoorde bezit van de hut. Aanvankelijk verwonderde het ons, dat wij noch opgesloten, noch bewaakt werden, doch een weinigje nadenken deed ons het overbodige van zulk een maatregel spoedig inzien, want hoe en waarheen hadden wij kunnen vluchten?</p>
<p>Onze eerste zorg was, dat wij 't ons in de ruime hut zoo goed mogelijk thuis maakten. Van de vier vertrekjes er in werd een voor de zwaar gewonden,
<pb n="73"/>kapitein Hendriks, luitenant E. en een matroos ingericht; een tweede werd afgestaan aan den dominé en zijne vrouw, terwijl wij overigen de twee laatste voor ons namen. Ons geheele huisraad bestond in een aantal matten en eenige kruiken met water. Op aandrang van onzen dokter legden wij ons allen tot slapen neder en ontwaakten eerst weer tegen den avond, toen de radjah ons door zijne dienaren een goed maal - weer rijst en visch - toezond.</p>
<p>Nadat wij onder het voordak gesoupeerd en de drie kranken, die niet van hun leger konden opstaan, behoorlijk verzorgd hadden, legde de dokter ook ons lichter gekwetsten een versch verband aan en stond ons toe, nog eenige uren in de frissche avondlucht te blijven.</p>
<p>‘Ons leven schijnt nu althans gered,’ zeide de predikantsvrouw in den loop van het gesprek. ‘De radjah der roovers schijnt heel niet zoo wild en bloeddorstig, als ik mij die menschen had voorgesteld. Wat willen zij echter met ons aanvangen? Zij kunnen ons toch niet altijd hier houden?’ - Misschien wil men ons tegen een hoog losgeld vrijlaten?’ zeide haar man - ‘Geloof dat niet, dominé,’ antwoordde B. ‘Wat ik heden middag in drift den ouden schobbejak in zijn gezicht gezegd heb, is de waarheid geweest - men zal ons hier gevangen houden, totdat het gouvernement eens weer goedvindt, eenige schepen uit te zenden, om dit rooversnest te vernielen. Dan zal men partij van ons trekken, om het leven van een of ander opperhoofd door onze vrijlating los te koopen.’ -</p>
<p>‘Mijn God, dat kan evenwel nog lang, lang duren,’ zeide de dokter. ‘Maanden zullen verloopen, voordat men zekerheid van het verlies van de “De schoone Amalia“ heeft, daar immers geen spoor van het schip is overgebleven, en dan kan men toch ook niet terstond op het vermoeden komen, dat het schip door zeeroovers geplunderd en in brand gestoken werd. Het kan dus wel maanden, zoo niet jaren duren, voordat het gouvernement besluit, het lot van de “Amalia” te wreken.’</p>
<p>‘Wij zijn nu eens buiten staat, zelven ons lot te veranderen,’ zeide mevrouw S., ‘en willen dat dus met kalmte en gelatenheid dragen, totdat God ons uit onze gevangenschap verlost.’ - ‘Tot die christelijke onderwerping heb ik het nog niet gebracht,’ zeide B., ‘en als onze dokter eerst maar mijn armen kop van buiten weer heeft opgelapt, zullen de hersens daarin geen oogenblik rusten, voordat ik een middel gevonden heb, om ons uit de handen van deze Amalekieten te verlossen.’ - ‘Waarbij wij u met al onze kracht helpen zullen,’ verklaarden wij eenstemmig en zwegen nu eene poos, om naar het alarm te luisteren, dat ons uit den naburigen kampong in de ooren klonk. - ‘De radjah geeft aan de teruggekeerde roovers een groot <hi rend="i">slamat</hi> (feest), zooals mij een van de dienaren zei, die ons het avondeten brachten,’ zeide de dokter ons.</p>
<p>Weldra hoorden wij ook de tonen van den gonggong en gamelang, die de
<pb n="74"/>bewegingen der bajaderen bij den dans begeleidden en regelden. - ‘Ik kan niet rustig aanhooren, hoe die honden hun triomf over ons vieren,’ zeide kapitein B. en ging in de hut, waar wij hem volgden en onze matten opzochten.</p>
<p>&nbsp;</p>
<p>Vier maanden waren verloopen en in onzen toestand was niets veranderd, behalve dat al onze wonden genezen waren. De radjah had ons dikwijls bezocht en rijkelijk voor onze behoeften gezorgd; ook had hij ons van de noodige kleeding voorzien, natuurlijk slechts met de bij de inboorlingen gebruikelijke, de ons reeds van Java bekende kabaja, sarong en korte broek, met hoofddoek, zoodat wij spoedig het voorkomen van Maleiers hadden.</p>
<p>Ook van andere aanzienlijke bewoners van den kampong hadden wij velerlei beleefdheden genoten. Men zond ons vaak vruchten, sigaren, hoenders, enz. Wij hadden dit aan onzen dokter te danken, wiens raad en bijstand gedurig door de inboorlingen werd ingeroepen.</p>
<p>Gedurende de heete uren van den dag bleven wij in onze hut, doch in de koele morgen- en avonduren deden wij kleine wandelingen langs het strand en door den grooten kampong. De verveling plaagde ons echter zeer, daar wij volstrekt geene bezigheid hadden. De inrichtingen en het leven der Soloo-eilanders boden ons niets bijzonders aan, daar ze in alles met het leven der Javanen en in het algemeen van de bewoners van den archipel overeenstemden. Vischvangst, jacht en de bearbeiding van eenige rijstvelden hielden de bevolking bezig, als zij niet op rooftochten uit was.</p>
<p>Wij hadden de gedachte, om ons van het sterk bevolkte eiland Soloo door de vlucht te redden, opgegeven, daar wij niet hopen konden, onbemerkt in het bezit eener prauw te geraken, waarmede wij hadden kunnen beproeven, Borneo of Celebes te bereiken. Eene ontvluchting naar de binnenlanden van het niet groote eiland zou dwaasheid zijn geweest. Zoo hadden wij ons dan in ons lot geschikt, met uitzondering van kapitein B., die volhield, toch nog wel een middel te zullen vinden, om ons uit de gevangenschap te bevrijden.</p>
<p>Op een avond kwam Sidin-ben-Hamet bij ons en kondigde ons aan, dat hij voor een tijdlang afscheid van ons moest nemen. Op onze verbaasde vragen vernamen wij, dat de zeeroovers eene groote expeditie naar het eiland Luzon voorhadden, waaraan bijna de gansche mannelijke bevolking van Soloo en de radjah deelnemen zouden. Wij gevangenen moesten den anderen morgen naar twee kleine geheel onbewoonde eilanden tusschen Soloo en de eilanden Bassilan en Belawn gebracht, worden, om daar te blijven, totdat de roovers van hunnen tocht waren teruggekeerd. Wij moesten door dezen maatregel verhinderd worden, om de afwezigheid der mannen van Soloo tot eene poging tot vluchten te gebruiken.</p>
<pb n="75"/>
<p>Wij zouden op die eilandjes dagelijks van het slechts een paar mijlen verwijderde <hi rend="i">Belawn</hi> door den kapala (hoofdman) aldaar van versche levensmiddelen voorzien worden en na eenige weken, op zijn hoogst eene maand, naar Soloo terugkeeren. De radjah schonk ons nog eenig vischtuig, om ons den tijd met visschen te korten, en nam daarop afscheid. Wij waren zeer ingenomen met het ontvangen bericht, dat ons althans toch eenige afwisseling in ons eentonig leven beloofde.</p>
<p>Den volgenden morgen werden wij door een uit des radjahs gevolg opgeroepen, om hem naar het strand te volgen, terwijl eenige dienaren onze matten en waterkruiken droegen. Eene kleine prauw nam ons op en zeilde in zuidelijke richting naar een donker punt, dat het eerste der beide eilandjes was en ongeveer vier mijlen van Soloo kon verwijderd zijn. Na eene vaart van vijf of zes uren - er was bijna geen wind - bereikten wij ons doel.</p>
<p>'t Was een klein, binnen het uur om te wandelen, dicht begroeid, liefelijk eiland. Kapitein B., Hendriks, de bootsman en twee matrozen werden hier afgezet. Het tweede eiland, voor de predikant en zijne vrouw, onzen dokter, luitenant E. en de drie overige matrozen bestemd, lag in noordoostelijke richting eene kleine mijl van ons af, terwijl het grooter eiland Belawn ongeveer dubbel zoo ver van ons vlak oostelijk lag.</p>
<p>Wij hadden niet lang tijd om afscheid van onze lotgenooten te nemen, daar onze geleider, nadat hij onze matten en voor eenige dagen levensmiddelen aan land had doen brengen, tot spoed aandreef. Wij bleven aan het strand staan, totdat wij na ongeveer een half uur de prauw bij het tweede eiland zagen aanleggen en onze vrienden daar aan wal stappen.</p>
<p>Toen de prauw weer afstiet en, gelijk wij bemerkten, naar Belawn onder zeil ging, verlieten wij het strand en begonnen gemeenschappelijk de kleine wereld op te nemen, die nu den eersten tijd ons verblijf zou zijn. Het was een klein paradijs. Een dozijn kokospalmen verhieven hunne slanke kruinen boven een zoo dichten, weelderigen plantengroei, dat het moeite kostte, op vele plaatselijk in het bosch in te dringen, dat het midden van het eiland innam.</p>
<p>Eenige bananen en een reusachtige tamarinde gaven op de oostkust zulk een kostelijken lommer, dat wij besloten, op deze plaats ons leger op te slaan, te meer daar in de nabijheid er van eene kleine beek haar helder water de zee toezond. Terwijl de beide matrozen onze matten van de landingsplaats gingen halen, waren B., Hendriks en ik bezig, eene menigte bananenbladeren af te snijden, die met eenige staken het eenige materiaal tot zes kleine hutten waren, die wij nog in den loop van den namiddag opsloegen. Deze hutjes waren niets, dan een op de aarde rustend dak van die bladen, doch toereikend, om ons tegen den zwaren nachtdauw en de thans reeds voorkomende regenvlagen te beschutten.</p>
<pb n="76"/>
<p>Na het avondeten werd een goed vuur aan het strand voor onze legerplaats aangelegd, en na het aansteken onzer sigaren begon al spoedig een vroolijk gesprek. - ‘Ik wou, dat wij hier bleven en niet naar dat verwenschte Soloo terug moesten,’ zeide Hendriks ‘Wij zijn hier onder ons, en als men ons toereikend van levensmiddelen voorziet, ben ik tevreden, als men ons hier laat totdat op eenige manier onze gevangenschap een einde neemt.’</p>
<p>‘Wij kunnen ons overdag den tijd met visschen korten,’ merkte ik aan, ‘en als de tijd ons te lang wordt, kunnen wij immers den predikant en zijn gezelschap een bezoek brengen. Hun eiland is voor een goed zwemmer in een half uur te bereiken.’ - ‘Maar zeker niet, als wij zulk gezelschap hebben,’ voegde de bootsman er bij, op het water voor ons wijzende, in welks door het vuur glanzend verlichte golven twee groote haaien op en neer zwommen: ‘met zulke kameraads zouden wij het zeker niet ver brengen.’ - ‘Dat hebben die schurken op Soloo heel goed geweten, dat wij hier zulke vreeselijke wachters zouden hebben,’ zei Hendriks: ‘want anders hadden zij ons hier niet zoo zonder bedekking achtergelaten.</p>
<p>‘Kunt gij zoo ongeveer nagaan, hoe ver ons eiland van een der grootere eilanden van den archipel verwijderd kan zijn?’ vroeg B., die nog geen woord gesproken had, op eens den scheepskapitein. - ‘Als ik het wel heb, liggen de Soloo-eilanden tusschen 118 en 125 graad O.L. bij 5 graad Nr. Br.,’ antwoordde Hendriks. ‘De noordkust van Celebes ligt precies onder 1 graad N. Br., dus ongeveer zestig mijlen van ons af. De oostkust van Borneo zal wel nagenoeg op denzelfden afstand liggen.’</p>
<p>‘Dank je,’ antwoordde B. ‘En nu nog eene vraag, kapitein. Houdt gij het voor mogelijk, in eene kleine boot die zestig mijlen tot de kust van Celebes gelukkig af te leggen?’ - ‘Ik merk al, kameraad,’ zei Hendriks lachend ‘gij hebt weer een nieuw plan tot vluchten in 't hoofd. Nu ja: men zou het in zoo'n boot bij kalme zee wel tot de kust van Celebes of Borneo kunnen brengen, maar, zooals ik zei, bij kalme zee.’</p>
<p>‘Waar willen wij echter eene boot van daan halen, kapitein?’ vroeg ik. - ‘Ja, dat weet ik nog niet recht,’ antwoordde hij glimlachend: ‘maar ik zal er wel een middel op vinden. Als 't niet anders kan, maken wij er zelven eene, al was het maar van tamarindebast.’ - ‘Dien we dan eerst met onze kleine messen in stukken moesten snijden?’ vroeg Hendriks lachend. - ‘Heb maar geduld: als de schurken ons niet weer naar Soloo terughalen, zal het ontsnappen ons mettertijd wel gelukken; daar ben ik stellig van overtuigd.’ - ‘Kijk, heeren!’ riep nu Jan Van Wijk, een van de matrozen, de heeren op het andere eiland hebben ook een vuur aangelegd.</p>
<p>Wij zagen uit en konden in de richting van dat eiland duidelijk het schijn-<pb n="77"/>sel van een vuur waarnemen. Eenigen van ons grepen een vlammend hout, zwaaiden dat hoog boven het hoofd heen en weer, en weldra hadden wij de voldoening, dien groet op dezelfde wijze beantwoord te zien, ofschoon de brandende houten zich slechts als gloeiende stippen in de donkerheid vertoonden.</p>
<p>Eindelijk ging ons vuur uit en legden wij ons ieder in zijne hut te slapen. Daar op een zoo klein, alleen door vogels bewoond eiland aan geene wilde dieren te denken was, ging de nacht zonder stoornis voorbij en werden wij eerst met de opgaande zon wakker. Na het ontbijt, dat Jan Van Wijk, dien wij tot onzen kok benoemd hadden, klaar maakte, brachten wij ons vischtuig in orde en gingen druk aan het hengelen.</p>
<p>Eenige groote steenen, die een honderd passen van den oeverlagen en waar wij licht heen waden konden, dienden ons daarbij tot zitplaats en zoo konden wij op ons gemak dit werk bij de hand nemen, dat niet alleen eene aangename tijd-korting was, maar ons ook zeer welkome bijdragen tot onze middagtafel leverde.</p>
<p>Toen de stralen der zon te gloeiend werden, gingen wij weer aan den oever en legerden ons in de schaduw, totdat onze kok ons aan den maaltijd riep. In den loop van den namiddag kwam de kapala van Belawn in eene prauw tot ons over, bracht ons rijst, eenige hoenders en vruchten, en zei ons, dat wij, zoo lang wij hier waren, tweemaal in de week zulk een voorraad van hem bekomen zouden. De man was vrij norsch en barsch, sprak geen woord meer dan noodig was, en voer terstond weer weg, om ook de gevangenen op het andere eiland te bezoeken.</p>
<p>Veertien dagen waren zoo zonder iets bijzonders verstreken. Overdag vischten wij of bezochten het binnenste van ons kleine rijk, om vogelnesten te zoeken, 's avonds legerden wij ons aan het strand en wuifden den bewoners van het buureiland onzen vurigen groet toe. Van Soloo hadden wij bezoek noch tijding ontvangen; de roovers schenen dus nog niet van hun tocht teruggekeerd. De man van Belawn had ons geregeld van levensmiddelen voorzien. Wij waren in het midden van November en hadden reeds eenige buien als voorloopsters van den regentijd gehad, die onder die breedten tegen het einde van December in valt en tot het begin van April duurt.</p>
<p>Toen eens op een middag ons maaltje was afgeloopen, verzocht kapitein B. ons, hem oplettend aan te hooren. ‘Ik geloof nu het eenige middel gevonden te hebben, dat ons uit de handen onzer tegenwoordige heeren en meesters redden kan,’ begon hij, ‘Gij weet, dat de kapala van Belawn nu doorgaans slechts vier man in zijne prauw heeft, in plaats van, gelijk in het begin, tien of twaalf, die denkelijk alleen meekwamen uit nieuwsgierigheid, om ons te zien.</p>
<p>Op die geringe bemanning van de prauw steunt nu mijn plan. Als de kapala de volgende maal, dus over drie dagen, weer met zoo'n klein geleide over-<pb n="78"/>komt, dan overvallen wij hem en rijn volk, binden of desnoods dooden hen, maken ons meester van de prauw, halen onze vrienden van het ander eiland af en zien Celebes of een ander met het gouvernement bevriend eiland te bereiken. Ik verbeeld mij, dat dit plan eenvoudig en licht uitvoerbaar is, mits kapitein Hendriks slechts kans ziet, om ons zonder kompas zoo ver over zee te brengen.</p>
<p>‘Dat heeft geen bezwaar!’ riep de zeeman vroolijk, ‘en uw idee is zoo kostelijk dat ik mij schaam, er al niet lang op gekomen te zijn’ - ‘Het ei van Columbus, vriend Hendriks,’ zei B. lachend. - ‘Ook ik ben zeer ingenomen met uw plan,’ zeide ik, ‘maar dan moeten wij het zeer spoedig uitvoeren, want vooreerst kunnen wij iederen dag weer naar Soloo teruggehaald worden, en dan hebben wij ook gauw den westmoesson met zijne stormen te wachten.</p>
<p>‘O, wat het laatste aangaat, daar heb ik geen zorg voor, als ik maar eene goede prauw en het uitzicht op bevrijding voor mij heb,’ zeide Hendriks: ‘overdag zullen ons de zon en 's nachts de sterren tot kompas dienen. Bij maar wat gunstigen wind, hoop ik het in uiterlijk drie dagen tot de noordkust van Celebes te brengen. Wij hebben levensmiddelen genoeg voor dien tijd en Jan Van Wijk moet morgen aan den dag beginnen met heel onzen voorraad rijst te koken en zoo veel visch te bakken, als wij vangen kunnen. Onze waterkruiken kunnen wij voor de afvaart nog eens versch vullen en dan zijn wij met wat onze kameraden van het andere eiland meebrengen voldoende van proviand voorzien.’</p>
<p>Kapitein B. werd door ons allen met lof en dank voor zijn goeden inval overladen en vervolgens bespraken wij de tot het overweldigen der Maleiers vereischte maatregelen, waarbij onze reusachtige bootsman de hoofdrol spelen moet.</p>
<p>Rustig en geduldig hadden wij ons bijna zes maanden in onze gevangenschap geschikt, doch met koortsige onrust en klimmend ongeduld zagen wij nu den derden dag en de aankomst van de prauw te gemoet.</p>
<p>Wij konden moeielijk vijf minuten stil zitten, zonder op te springen en naar den kant van Soloo uit te zien, in gestadige vrees, dat van daar een vaartuig opdagen mocht, om ons van ons eiland af te halen. - Eindelijk was de middag van den lang gewenschten dag gekomen, en wij konden de komst van den kapala van Belawn thans ieder oogenblik te gemoet zien. Ieder had zich van een stevigen knuppel voorzien, het eenig wapen buiten onze messen, dat wij ons hadden kunnen verschaffen.</p>
<p>‘Daar komt de prauw!’ riep eindelijk Hendriks uit. ‘Bedaard nu en laat ons niet zoo dicht bij elkaar aan het strand blijven. Dat kon erg wekken. Een ieder weet toch, wat hij te doen heeft.’ - Wij volgden zijn wenk en lieten de prauw, die alleen met de kapala en vier inboorlingen bemand was, rustig aanleggen. De eerste met twee Maleiers stapte met zijn voorraad aan land. Dit was voor ons het meest geschikte oogenblik.</p>
<pb n="79"/>
<p>Kapitein Hendriks en de bootsman waren met een sprong in de prauw en zochten de beide daar achtergeblevenen te overweldigen, terwijl wij vier overigen ons op de gelande drie wierpen en die gemakkelijk meester werden, daar zij op geen kwaad bedacht waren.</p>
<p>In een ommezien waren zij op den grond geworpen en met onze en hunne eigen hoofddoeken gekneveld. Hendriks had den man aan het roer ook zoo vlug bij zijn keel gepakt en half verworgd, dat hij slechts flauwen weerstand bood, totdat een van ons toesprong en den Maleier hielp binden.</p>
<p>Niet zoo gemakkelijk had het de bootsman, die door de geheele lengte der prauw van den man voorin gescheiden was. Toen deze den bootsman toespringen en het tumult aan strand zag, trok hij zijne lange kris en viel moedig op zijn bespringer aan, doch deze weerde al zijne stooten behendig af, totdat hij eindelijk de gelegenheid waarnam en den Maleier een slag op het hoofd gaf, dat hij tuimelde. Terstond werd deze aan wal gebracht en bij de overige gebondenen gelegd, die ons stom en verbaasd aankeken en nog niet schenen te vatten, wat hun overkomen was.</p>
<p>Vlug gingen wij nu aan het werk, om al onzen voorraad, ouden en versch aangevoerden, in de prauw te brengen, en toen ook de kruiken met frisch water, zorgvuldig toegebonden, achterin weggestuwd waren, gingen wij welgemoed aan boord. Kapitein B. zeide nog aan den kapala, dat hij anders niets voor zich en zijn volk te duchten had, dan een nacht op het eiland te moeten doorbrengen, daar zijne landslieden, als hij niet terugkwam, hem den volgenden ochtend zeker wel zouden komen opzoeken.</p>
<p>Hierop stieten wij af van het eiland, van welks liefelijkheden wij nogtans met een licht hart scheidden, en hielden dadelijk koers op het eilandje van onze vrienden, om alle kwaad vermoeden te weren, als misschien eenig visschersvaartuig ons zien mocht en het dan misschien bevreemden kon, als de prauw van Belawn zich buitengewoon lang bij ons eiland ophield - Ons scheepje was, naar de verzekering van Kapitein Hendriks, een wel oud, maar nog zeer bruikbaar vaartuig, dat zeer goed een dozijn personen bergen kon.</p>
<p>Ik zwijg van de blijde verbazing van onze vrienden op het tweede eiland, toen zij ons zagen en kennis kregen van onze voorgenomen of liever reeds begonnen vlucht. De predikantsvrouw schreide tranen van blijdschap, knielde aan het strand neer en gaf haar hart in het gebed lucht.</p>
<p>Spoedig was al het benoodigde aan boord gebracht en daar wij niet wagen durfden, voor den donker dit eiland te verlaten, zoo gebruikten wij den korten tijd, die ons bleef, om het schip nog beter tot de lange vaart in te richten. Terwijl wij, landkrabben, achter in de prauw met behulp van eenige matten een klein slaapkamertje voor onze dame afschoten, voorzag Janmaat het voordeel
<pb n="80"/>van eene soort van schans- af halfdek, waartoe dubbele matten over eenige stokken werden uitgespannen. Dit halfdek moest het indringen van water keeren, dat bij eene zoo lage boot, als onze prauw, moeielijk te beletten en niet alleen lastig, maar ook soms zeer gevaarlijk kan worden.</p>
<p>Een uur na zonsondergang waren wij allen, dertien koppen, aan boord en zeilden met een lichten noordoostenwind in zuidelijke richting, doch waren gedwongen, wat westwaarts af te houden, om niet te dicht bij Belawn voorbij te komen.</p>
<p>Hierdoor kwam het, dat wij geen geweerschot ver van ons kleine eiland voorbij zeilden en daar duidelijk de gedaanten der vijf Maleiers in den maneschijn op het strand konden onderscheiden, die zich dus waarschijnlijk zelven van hunne banden moesten hebben ontdaan. Weldra waren wij in volle zee en stuurden nu weder naar het zuiden. Kapitein B. had ons in twee wachten afgedeeld; hij zelf met den bootsman belastte zich met het roer, om naar de sterren te sturen. Wij tien anderen moesten, telkens bij vijven, het groote driekante zeil regeeren en desnoods de drie riemen, welke wij aan boord vonden, bemannen. Elke wacht duurde vier uur, even als aan boord van een schip.</p>
<p>In dezen eersten nacht van onze vlucht sliep intusschen niemand van ons. Wij waren veel te gelukkig in het gevoel van onze aanvankelijke vrijheid, en niemand dacht aan de gevaren, die met eene zoo verre zeereis op zulk een wrak vaartuig noodzakelijk moesten verbonden zijn.</p>
<p>Tegen den morgen ging de wind geheel liggen en moesten wij naar de riemen grijpen, - een vreeselijk vermoeiend werk in de gestadig drukkender wordende zonnehitte. Wij waren door dezen, vooral niet-zeelui geheel ongewonen arbeid dan ook spoedig zoo uitgeput, dat wij elkaar om het kwartier aflossen moesten. Intusschen waren wij allen blij en welgemoed en lieten ons de rijst en gebakken visch, welke mevrouw S. als gastvrouw ons neerzette kostelijk smaken.</p>
<p>Tegen den avond frischte de wind wat op en konden wij ons zeil weer gebruiken. Volgens des kapiteins raming hadden wij in deze vier en twintig uren om de twintig mijlen afgelegd.</p>
<p>In den tweeden nacht kregen wij eenige regenvlagen, die ons wel zeer verfrischten, maar ons ook dwongen te hoozen, d.i. het ingedrongen water uitscheppen, wat zeer langzaam in zijn werk ging, daar wij ons slechts van drie leege waterkruiken konden bedienen. De volgende dag verstreek zonder iets bijzonders behalve dat wij niet behoefden te roeien, daar de wind wakker blies en wel soms zoo, dat wij het zeil beslaan moesten.</p>
<p>Tegen den avond volgde volslagen windstilte en de kapitein zei met eenigszins bedenkelijk gezicht, dat dit geen goed teeken was, dat de wind omslaan zou en dat wij waarschijnlijk eene zware bui, zoo niet storm zouden krijgen. Wij gre-<pb n="81"/>pen intusschen naar de riemen en deden ons uiterste best, om vooruit te komen.</p>
<p>Eenige uren na zonsondergang kwam dan ook werkelijk eene zoo geweldige bui uit het westen opzetten dat de zee in een oogenblik met wit schuim bedekt was en daarop zoo hol werd, dat wij vreesden, om te slaan. Aan roeien was geen denken meer, de mast werd uitgelicht en de bootsman moest al zijne kracht inspannen, om met het roer de prauw tegen de geweldige baren in te houden, waarvan eene enkele, was zij over het kleine vaartuig heen gerold, voldoende zou geweest zijn, om het te doen zinken.</p>
<p>Het was een vreeselijke nacht, de vreeselijkste dien ik ooit beleefde. Na middernacht nam de storm nog in woede toe, zoodat zelfs kapitein Hendriks, een ervaren zeeman, alle hoop op redding had opgegeven. Bij het aanbreken van den dag hoorden wij dicht in onze nabijheid het brullen eener branding, en de kapitein verklaarde ons zeer spoedig, dat een kwartier voor ons uit, in oostelijke richting, een klein eiland lag, en dat de eenige mogelijkheid, om ons te redden in de poging bestond, om de prauw door de branding te brengen en op strand te zetten. Een vreeselijke uitweg!</p>
<p>Wij verbleekten bij het zien der geduchte branding en bij de gedachte, dat wij die door moesten. De bootsman wierp het vaartuig behendig om, doch niet zonder dat dit half met water gevuld raakte en het zinken nabij was. Met razende snelheid werden wij nu op de branding toegedreven. De kapitein schreeuwde ons toe, ons vast te houden; de bootsman stond rechtop aan het roer en zocht een zoo veel mogelijk gunstig punt, om door het witte schuim voor ons te dringen. Toen wij in de kokende maling kwamen, bevalen wij Gode onze ziel en sloten de oogen. Een geduchte stoot wierp ons op den bodem van het vaartuig neer, een tweede, niet minder heftige, slingerde ons op het strand, waar wij bedwelmd bleven liggen.</p>
<p>Gelukkig was het geweld van dezen tweeden stoot zoo groot geweest, dat wij ver genoeg op strand werden geworpen, om niet weer door de terugrollende baren in zee te worden gespoeld. Wij waren met eenige zware kneuzingen vrij gekomen maar ons vaartuig was verbrijzeld en de planken er van werden door de woedende baren meegesleept.</p>
<p>Uitgeput door den angst en de inspanning van dezen akeligen nacht legerden wij ons onder de eerste boomen aan het strand en lagen weldra in diepen slaap, waaruit de heete stralen der middagzon ons eerst wekten. Wij maakten eene treurige vertooning. Onze kleeren waren gescheurd, onze gezichten erg geschonden en eenigen onzer konden zich ten gevolge der bekomen kneuzingen nauwelijks bewegen.</p>
<p>Kapitein Hendriks spoorde ons evenwel aan, onze krachten in te spannen om, langs het strand voortgaande, te beproeven, een kampong op te sporen, waar
<pb n="82"/>men ons voeding en hulp verleenen kon. Het was ons ten volle onbewust, waar wij ons wel bevinden konden, daar Hendriks verklaarde, dat het niet op Celebes was, wijl dit te ver lag, dan dat wij het in zoo korten tijd hadden kunnen bereiken.</p>
<p>Na eene uiterst vermoeiende wandeling van twee uren bereikten wij werkelijk een klein visschersdorp, welks bewoners ons met veel verbazing, maar toch zeer vriendelijk opnamen. Daar wij niet weten konden, of die menschen ook met de Soloosche roovers nauw bevriend waren, wat niet zoo onwaarschijnlijk was, verklaarden wij onze onvrijwillige landing op hun eiland door de omstandigheid, dut wij van Menado eene pleiziervaart ondernomen, door den storm verrast en 's morgens op het eiland gestrand waren. Het was het kleine eiland Sangir, gelijk wij vernamen, ongeveer vijf en twintig mijlen ten noordoosten van Celebes gelegen.</p>
<p>Wij werden door de inboorlingen, die vaak met de bezetting van Menado verkeerden, rijkelijk van het noodigste voorzien en door hen op den tweeden dag toen de storm bedaard en de zee rustiger geworden was, in eene sterke, snel zeilende prauw naar Menado gebracht, dat wij op den avond van dienzelfden dag gelukkig bereikten.</p>
<p>De hoofdambtenaar daar nam ons met hartelijkheid op, stak ons geheel nieuw in de kleeren en was zeer verheugd, te vernemen, dat wij tot de bemanning en de passagiers van ‘De schoone Amalia’ behoord hadden, wijl hij omtrent het lot van dien bodem slechts enkele verwarde berichten door inlandsche visschers had ontvangen. Hij stelde nu dadelijk een uitvoerig bericht aangaande den ondergang van het schip en onze gevangenschap op, om dat met de eerste stoomboot naar Batavia op te zenden.</p>
<p>Na eenige dagen zeer aangenaam in Menado gesleten te hebben zeilden wij met een kleinen regeeringskotter naar Ternate en Dschilolo af, en bereikten gelukkig deze onze eigenlijke bestemmingsplaatsen, schoon zes maanden later, dan wij ons bij ons vertrek van Soerabaya voorgesteld hadden, en na het doorstaan van vrij wat leed en beproeving.</p>
<p>Kapitein B. was zeer gelukkig, dat het hem toch gelukt was, een middel tot onze ontvluchting te vinden, en zei bij herhaling, zich vergenoegd de handen wrijvende: ‘Ik wou, 'k weet niet wat geven, om nu het booze gezicht van dien verwenschten Sidin-ben-Hamet eens te zien, als hij naar Soloo terugkomt en de vogels gevlogen vindt!’</p>
</div>
<div type="chapter">
<pb n="83"/>
<head rend="h3">Leila.
<lb/>
Eene geschiedenis van het eiland Timor.</head>
<p>‘Heeft niemand van u Leila gezien?’ vroeg kapitein Hartsteen aan de schildwachten, die om 't groote Hollandsche fort op het eiland Timor de ronde deden. - ‘Neen, kapitein! Leila is al vóór vijf uren naar den kampong van hare familie gegaan en nog niet terug.</p>
<p>Dit lang uitblijven zijner Timoreesche huishoudster maakte den kapitein ongerust en gaf hem stof tot nadenken, want nu eenigen tijd reeds ging Leila in ééne week vaker naar den kampong van haar volk, dan vroeger in maanden, en hoewel Hartsteen zich van hare gehechtheid aan de Hollanders verzekerd kon houden, zoo was toch bij den ingekankerden haat der inboorlingen tegen de blanke indringers een te vast steunen op de onverzettelijke trouw dier eersten niet raadzaam. Door zulke gedachten verontrust, wandelde Hartsteen naar zijn in een bastion gelegen woonhuis, waar ook de twee andere officieren der onder zijn kommando staande bezetting van het fort hun kwartier hadden.</p>
<p>‘Hoe kijkt ge zoo donker, kapitein? Is 't, omdat juffer Leila weer naar haar kampong is?’ riep luitenant Bieleveld den binnenkomende toe, gij behoeft niet te vreezen dat zij ons eenig nadeel zal berokkenen. Nadat de kapitein 't zich met Indische bedaardheid in kabaai, sarong en pantoffels gemakkelijk gemaakt, een glas grog gemengd en eene manilla aangestoken had, antwoordde hij: ‘Hoort, heeren, ge ziet mij zeker niet voor een achterdochtige aan, maar toch - ja! 'k moet zeggen, dat dat gedurig wegloopen van Leila nu in den laatsten tijd mij ongerust maakt. Daar heb ik wel eenigszins reden voor. Ge weet zelven wel, dat we hier al weken gebrek aan versche groenten en vruchten hebben, omdat er bijna geen inwoner meer op onzen bazar komt. Ik ben dan ook vast besloten, eerstdaags eens fouragiers uit te zenden, om aan onze kranken de noodige verfrissching te verschaffen en te zorgen, dat de gezondheidstoestand van het overige volk niet lijdt.’</p>
<p>‘Dat zou hoogst wenschelijk zijn, kapitein,’ zei dokter Engels, de officier van gezondheid der bezetting, ‘want van de honderd en twintig man heb ik er tegenwoordig wel vier en vijftig onder mijne behandeling, meest koorts en loop, ten gevolge van den harden kost. En als ons proviandschip niet spoedig van Java met verschen voorraad komt, dan vrees ik, dat we twee derden van de manschap kunnen doorstrijken.’ - ‘Vier en vijftig man onbekwaam tot dienst!’ riep de kapitein. ‘Ik geloof, dokter, dat je de kerels in watten pakt en hen al te veel vertroetelt! Hoe kan ik in geval van nood met de overige zeven en zestig man vier bastions van het fort en de beide lunetten verdedigen?
<pb n="84"/>Dokter, hoe gij het gedaan krijgt is mij hetzelfde, maar gij moet mij in de eerste vier en twintig uur de kerels weer gezond maken! En hoe is 't in uwe pelotons gesteld, heeren?’ - ‘Van mijne veertig Europeërs liggen er zes; de twintig Javanen van mijn peloton houden zich goed,’ antwoordde luitenant Bieleveld. - ‘Ongelukkig zijn van mijne zestig Madureezen pas nog vijf en twintig op de been,’ rapporteerde luitenant Van Straat. ‘De kerels kunnen zich aan 't water hier niet wennen.’ - ‘Dat ziet er treurig voor ons uit, als de inboorlingen eens een aanval mochten wagen!’ bromde Hartsteen. ‘Twee maanden duurt het stellig nog, voordat het proviandschip van Java met aflossing komt. - Intusschen willen we niet zorgen voor den tijd, maar ons gewone partijtje maken en 't overige aan <hi rend="i">Toewan Allah</hi> (den goeden God) overlaten.’</p>
<p>De heeren waren nog ijverig in hun spel verdiept, toen tegen tien uur de schildwachten aanriepen en korten tijd daarna een inlandsch meisje in de verandah van 't officiershuis verscheen, haar <hi rend="i">Tabe toewan</hi> (goedendag, heer)!’ zeide en zich zwijgend op eene mat neerzette. Het was Leila, de huishoudster.</p>
<p>De kapitein, boos over haar lang uitblijven, verwaardigde haar aanvankelijk met geen blik, doch toen hij later als toevallig naar Leila omkeek, bejegende hem een zoo onuitsprekelijk angstige blik uit hare oogen, dat hij medelijden met het arme meisje kreeg, zijne plaats verliet en bij haar ging. ‘Leila is heel lang uitgebleven en nu bang voor knorren?’ sprak hij haar aan. - ‘O, heer, vergeef uwe dienares! Ik heb mij opgehouden in den kampong mijner ouders; daar was een groot <hi rend="i">slamat</hi> (feestmaal), en ik kon niet vroeger weg.’ - ‘Ik ben niet boos op Leila,’ stelde Hartsteen haar gerust; ‘ik was maar bezorgd voor ongeluk, als zij zoo laat alleen door het bosch gaat, vooral omdat zich nu den laatsten tijd in de omliggende kampongs volk ophoudt, dat men vroeger niet op dit deel van het eiland gezien heeft.’</p>
<p>Bij die laatste woorden zag Hartsteen het meisje ernstig aan en was verbaasd, in hare anders zoo regelmatige en rustige trekken wederom de onmiskenbare uitdrukking van innerlijken zwaren angst te bespeuren. ‘Is Leila een van die menschen ontmoet of heeft een wild dier haar verschrikt, dat zij zoo angstig en onrustig is?’ vroeg hij. - ‘Neen, neen, heer! 't Is niets, ik heb enkel hard geloopen en was bang voor knorren; dat heeft mij zoo angstig gemaakt.’ - ‘Ga te bed, ge zuit moe zijn,’ antwoordde Hartsteen en nam bij die woorden zijne plaats aan de speeltafel weder in. Het meisje ging langzaam en blijkbaar met tegenzin in huis.</p>
<p>Na nog een lijd lang gespeeld te hebben, trokken de heeren ieder naar zijne kamer, om eene korte nachtrust te genieten. Hartsteen vond Leila slapende en ging dus insgelijks te bed.</p>
<p>Na een half uur ongeveer stond Leila voorzichtig van haar leger op en</p>
<pb n="85"/>
<figure>
<p><xptr to="goev001nede01ill0009.gif"/></p>
</figure>
<pb rend="blank" n="86"/>
<pb n="87"/><p>sloop het huis uit. Het was tegen twee uur in den morgen en een heerlijke, heldere nacht, gelijk men slechts onder de keerkringen kent. Het Timoreesche meisje ging stil naar de poort van het fort, beklom den aarden wal en trad op den schildwacht toe, wiens taak het was, het terrein aan gene zijde der opgehaalde brug in het oog te houden. Het was een Europeër. Overweldigd door de uitwasemingen van een tropischen plantengroei, was de soldaat, op zijn geweer leunende, vast ingeslapen, misschien van 't verre, verre vaderland en van zijne familie droomende. Behoedzaam legde Leila hem de hand op den mond, om hem 't roepen te beletten, en met de andere het geweer grijpende en schuddende, wekte zij den slaapdronken man.</p>
<p>‘Word wakker, blanke man, en wees gerust,’ fluisterde Leila den verschrikten soldaat toe; ‘Leila is het.’ - ‘Ik heb niet geslapen, wis en waarachtig niet, maar enkel een oogenblik op mijn geweer geleund, omdat ik nog zwak ben van de koorts. Niet waar, meisje, niemand kan zeggen, dat ik op post heb geslapen?’ - ‘Neen, noen, vreemdeling, gij sliept niet, en ik bid u ook, slaap toch niet, dezen nacht! Ik heb zoo akelig van een aanval op het fort gedroomd, dat ik opsprong en hier kwam, om te zien, of er ook gevaar is. Wees waakzaam, heer. - Hier, neem wat tot hartsterking.’ Met deze woorden hield zij hem een veldfleschje met jenever toe en liet hem een duchtigen slok nemen.</p>
<p>Nadat Leila op deze wijze de ronde ook bij de drie overige, in de uitspringende hoeken der bastions geposteerde schildwachten gedaan en hunne waakzaamheid opgefrischt had, ging zij zelve in een schietgat bezijden de poort zitten en keek gespannen in de verte uit. Daar vond haar tusschen vier en vijf 's morgens Van Straat, die de ronde deed en de posten inspecteerde, vast ingeslapen en in gevaar van in de gracht neer te storten. Voorzichtig wekte hij haar en zond het verschrikte meisje naar huis. Na volbrachte ronde keerde hij zelf daar heen terug en vond Leila nog in de verandah.</p>
<p>‘Hoe komt het, Leila, dat gij 's nachts buiten huis gaat? Weet de kapitein daarvan?’ vroeg hij. - ‘Neen, heer; maar booze droomen lieten mij geen rust. Toen ben ik op den wal gegaan, ging daar zitten en ben ingeslapen,’ antwoordde Leila. ‘Zal ik het ontbijt al klaar zetten of wilt gij nog wat rusten, heer?’ - ‘Ik wil nog een uurtje dutten en dan met de andere heeren ontbijten,’ zei Van Straat en ging in zijne kamer.</p>
<p>'s Morgens had het meisje een streng verhoor van den kapitein door te staan, die haar dergelijke kuren voor het vervolg ernstig verbood. Tegen al het verder gekijf van den kapitein, wist Leila alleen in te brengen, dat binnen weinige dagen de reden van haar bevreemdend nochtwandelen aan 't licht komen en hare gehechtheid aan de Hollanders zonneklaar daaruit blijken zou.
<pb n="88"/>Op alle nog zoo dringend tot haar gerichte vragen, had zij verder geen antwoord.</p>
<p>Den tweeden nacht na dit voorval vermiste Hartsteen, toevallig wakker wordende Leila op haar leger. Haastig wierp hij een mantel om en ijlde naar den schildwacht in de naaste bastionspits, die hem op zijne navraag berichtte, dat Leila voor ongeveer anderhalf uur bij hem was geweest en hem tot waakzaamheid had aangespoord, wat het meisje, naar 't zeggen zijner kameraads, nu al eenige nachten regelmatig gedaan had. Ditzelfde vernam de kapitein tot zijne groote verbazing van de overige posten en, behoedzaam de poort naderende, zag hij daar Leila in het gras zitten en ijverig uitkijken. Toen zij een voetstap hoorde en Hartsteen herkende, kwam zij recht op hem toe en verzocht hem, met haar een weinigje van den schildwacht bij de poort weg te gaan en op een stuk geschut te gaan zitten. Zij wilde hem dan nu haar zonderling gedrag verklaren. Toen de kapitein aan haar verlangen voldaan had, begon zij: ‘Allah moge het arme bruine meisje vergeven, als zij het leven van de blanke vreemdelingen boven het geluk van haar volk stelt! Mijn hart, heer, wist zich niet te raden tusschen gehechtheid aan uwe landgenooten en plicht jegens de mijne en ik weet, dat mijn leven van dit uur af aan het wrekend staal van mijn stam is prijs gegeven.’</p>
<p>‘Ik begrijp u niet, Leila,’ viel Hartsteen het hevig ontroerde meisje in de rede. - ‘Luister hier! Sinds den aftocht van uw volk uit Bali zijn in de hoofddessa's (dorpen) afgezanten van den vorst van Beliling op Bali verschenen, die mijn volk tot opstand tegen de blanken willen bewegen, het de hulp der Balineesche vorsten beloofden, vuurwapens en kruit meebrachten en beweerden, dat op de eilanden, die onder de heerschappij der Hollanders staan, gelijktijdig een opstand der bevolking tegen de vreemdelingen zou uitbreken en de gezamenlijke forten overvallen worden. Ongelukkig vonden deze gezanten bij mijn volk maar al te veel gehoor: want hoe weinig gij, heer, ook van de kampongs verlangt, zoo is het toch altijd een dwang, die op hen rust en die zij van blanken niet dulden kunnen. De bruine man laat zich door zijne eigen heerschers gruwzaam behandelen; maar alle, zelfs het zachtste geweld der blanken vervult hem met haat. - Ongemerkt heb ik eene samenkomst, van de Balineezen en de kapala-kampongs (hoofden) van twaalf dorpen kunnen bespieden en vernomen, dat men in een der nu spoedig komende donkere nachten het fort overvallen en de bezetting van kant maken wil. Dit, heer, is de reden van mijn lang uitblijven in den kampong en van de vreeselijke onrust, die mij geen duur liet en mij 's nachts naar den wal dreef, daar ik vreesde, dat de aanval vroeger kon geschieden. Allah vergeve mij dit verraad tegen mijn volk!’ Hijgend zweeg het meisje en leunde zich tegen den verbaasd ophoorenden kapitein aan.</p>
<pb n="89"/>
<p>‘Hebt gij gedroomd, Leila, droom ik, of is alles waar, wat gij daar zegt?’ sprak eindelijk Hartsteen, van zijne eerste verbazing bekomen. - ‘<hi rend="i">Toewan Allah lihat</hi> (God ziet het)!’ betuigde het meisje. - ‘Maar waarom hebt gij mij dat niet vroeger ontdekt, Leila?’ vroeg de Europeër. ‘Eene overrompeling had bij den slechten gezondheidstoestand van het garnizoen het fort onvermijdelijk in de handen der inboorlingen moeten brengen.’ - Zoudt gij, heer, zonder innerlijken strijd uw volk verraden?’ hernam Leila. - ‘Gij hebt gelijk, brave meid! vergeef en heb dank voor uwe waarschuwing! Zonder die waren ik en de bezetting verloren geweest.’ Met deze woorden stond Hartsteen op en ging met het uitgeputte meisje naar zijne woning, waar hij liefderijk zorg droeg, dat zij de lang ontbeerde rust vond.</p>
<p>Haastig wekte hij nu de beide officieren, deelde hun het daareven gehoorde mede en ging met beiden op den wal, om het noodige te bespreken. ‘Ik ben van oordeel,’ zeide hij, ‘dat wij de manschappen rustig laten slapen en in 't geheel de gansche historie zoo lang mogelijk geheim houden, opdat de inboorlingen niet op eenige wijze gewaar worden, dat wij hun opzet in den neus hebben.’ - ‘'k Ben 't volmaakt daarmee eens, kapitein,’ antwoordde Van Straat; ‘doch 't zou goed zijn, dat wij dan van nacht zelven nog goed uitkijk bielden. Het is drie uur en nog drie uren voor zonsopgang. Ik wou wel met een deel van de postwacht eene patrouille doen, als gij het goed vindt, kapitein.’ - ‘Ik acht dat geen zaak omdat het bij 't volk opzien zou verwekken,’ antwoordde Hartsteen. ‘Wie kommandeert de wacht?’ - ‘'t Is de moedige sergeant Smit,’ zeide Bieleveld, ‘die al lang dient en zich op Sumatra heeft onderscheiden. Ik bid u, dat gij mij toestaat, kapitein, met den ouden Smit over de gracht te zwemmen en mij in 't glacis van de lunet op den loer te leggen. Ik zal mijne pistolen halen en zoodra ik onraad merk, u door een schot waarschuwen, zoodat gij tijd hebt om de wallen te bezetten.’ - ‘Onder voorwaarde, dat gij voorzichtig zijt, stem ik dat toe,’ antwoordde Hartsteen. ‘Terwijl gij uwe pistolen haalt, willen wij Smit roepen en hem het noodige zeggen.’</p>
<p>De oude sergeant, die reeds de bloedige expedities op Sumatra onder De Kock en Cochius meegemaakt had, was recht in zijn schik, toen hij van eene gevaarvolle onderneming hoorde, waaraan hij deelnemen mocht. ‘Heb maar geen zorg, kapitein, om dat bruine canaille,’ zeide hij. ‘Zoo lang er nog munitie, proviand en vooral oude jenever in den kelder van de redoute is, hebben wij al de naaktvoetige kerels van het gansche eiland niet te vreezen.’ Met deze woorden ontdeed de oude soldaat zich van zijn leergoed, nam een der pistolen van luitenant Bieleveld, die inmiddels was toegekomen, stopte een versch pruimpje in den mond en liet zich met den officier stilletjes in de gracht neerzakken, die ook zonder het minste gerucht gepasseerd werd. Even ongehinderd brachten de
<pb n="90"/>beide waaghalzen, op handen en voeten kruipend, het tot den uitspringenden hoek van het glacis.</p>
<p>De nacht verliep zonder stoornis, en kort voor de reveille, te vijf uur, keerden Bieleveld en de sergeant langs denzelfden weg naar het fort terug, waarna de officieren in hunne woning terugkeerden, waar Leila reeds het ontbijt had laten klaar zetten. De dokter werd met weinig woorden van het voorgevallene verwittigd, en Leila hoorde nu van allen de vurigste lofspraken op haar gedrag, die nogtans niet in staat waren, de beschuldigingen haars gewetens over het tegen haar volk gepleegde verraad geheel tot zwijgen te brengen.</p>
<p>‘Te zeven uur, heeren,’ zeide de kapitein tot de beide officieren, ‘zal ik nauwkeurige monstering over den toestand der gezonde manschappen houden. Ik verzoek u, vooral op de wapening en de patronen toe te zien. Te acht uur zult gij, Van Straat, met al de manschappen eene kleine promenade doen, wat geen erg kan wekken, daar dat geregeld eens 's weeks geschiedt. Gij zult het zoo aanleggen, dat gij de naaste kampongs op marsch aandoet, om zoo mogelijk een van die Balineezen op te vangen. De Javanen zullen bij hun haat tegen dien volkstam u wel helpen, om hen te herkennen. Luitenant Bieleveld gaat met u en moet van zijn peloton slechts eene versterking aan de poortwacht laten. Gij, dokter, zult zoo goed zijn, om uwe kranken nauwkeurig te onderzoeken en degenen, die aan de beterhand zijn, die 't geweer kunnen dragen, mij op te geven. Ik zelf zal nog in den loop van den voormiddag met sergeant Venhuis van de artillerie het kruitmagazijn en al den proviand nazien. En nu adieu, heeren!’</p>
<p>‘Ik wou wel eenige buffelkarren meenemen, kapitein, en versche vruchten en groenten uit de kampongs opeischen, daar de bruine heeren en dames onzen bazar zoo heel niet meer met hun bezoek vereeren,’ zeide Van Straat. - ‘Ja, ja, maar geen geweld, als 't eenigszins te vermijden is,’ antwoordde Hartsteen.</p>
<p>Onder de gezegde werkzaamheden verliep het grootste gedeelte van den voormiddag, en het werd elf uur, zonder dat Van Straat van zijne kleine expeditie was teruggekeerd. Weerstand kon hij niet gevonden hebben, want dan had men het schieten moeten hooren. Eindelijk tegen den middag kwamen de manschappen doodelijk vermoeid aan - want een marsch in de middaghitte is daar te lande geen kleinigheid - en Hartsteen ontdekte tot zijne groote vreugde, dat zij een Maleier gebonden medebrachten. Zoodra Leila den gevangene te zien kreeg - zij stond naast Hartsteen onder de verandah van het woonhuis - fluisterde zij den kapitein in het oor, dat hij een van de Balineesche zendelingen was.</p>
<p>‘Vier karren vol groenten en vruchten breng ik mee, kapitein, en dan een gevangene, gelijk gij ziet,’ meldde Van Straat. ‘Wij hebben de eerste zelven van
<pb n="91"/>veld en boom gehaald, daar de inwoners voorgaven, niets in hunne kelders te hebben, en dien sinjeur daar snapten wij in den kampong van Leila's ouders. Mijne Javanen herkenden hem dadelijk voor een Balinees, waarom ik zoo vrij was, hem mee te nemen en hierheen te brengen.’ - De kapitein liet de manschappen in hunne kazematten inrukken en begon met den gevangene, die door twee man van de wacht naar het woonhuis gebracht was, een verhoor. Met de grootste bedaardheid zei de Balinees zijn; ‘<hi rend="i">Tabéh toewan!</hi>’ alsof hij een vriendschappelijk bezoek was komen brengen.</p>
<p>‘Hoe kunt gij het wagen, dit eiland te bezoeken, Balinees?’ begon Hartsteen. - ‘<hi rend="i">Akoe tida ada orang Bali.</hi> (Ik ben geen man van Bali)’ antwoordde de gevangene. - ‘<hi rend="i">Baai.</hi> (Het is goed)!’ zeide de kapitein, riep een zijner oppassers en beval hem, den sergaant der Javanen te roepen. - ‘Wat is dat voor een mensch, sergeant Sidia?’ vroeg hij den binnentredenden Javaan, die den marsch met Van Straat niet mee gemaakt had. - ‘<hi rend="i">Ada orang Bali</hi>,’ antwoordde Sidia zonder aarzelen en keek den gevangene met van haat tintelende oogen aan, terwijl de Balinees verachtelijk den blik van den Javaan afwendde; want de trotsche, strijdbare Balineezen verachten den zachten, gedweeën Javaan in den hoogsten graad.</p>
<p>‘Gij kunt weer gaan, sergeant,’ begon Hartsteen opnieuw, ‘en gij, Balinees, die gewaagd hebt, in eene Hollandsche kolonie te komen, om daar oproer te stichten, terwijl uw volk in krijg met de Hollanders is, - gij moet sterven. Morgen vroeg zult gij uw leven aan de galg eindigen.’ - Fier richtte de gevangene zich op en met de woorden: ‘Ik ben een santri (aan den dood gewijde; ook priester)!’ keerde hij zich van den kapitein af en trad met zijne beide wachters op de kazemat bij de poort toe, om daar met Oostersche rust en waardigheid zijn onvermijdelijk lot af te wachten.</p>
<p>‘Wat zult gij met den gevangene doen, kapitein?’ was de eenstemmige vraag der drie heeren, toen Hartsteen bij hen in de eetkamer kwam. - ‘Hij zal morgen vroeg te zeven uur aan een der boomen op het glacis hangen,’ was het antwoord. - ‘Dat is billijk en recht,’ oordeelde Van Straat; ‘maar wij kunnen er wel stellig op rekenen, dat de inboorlingen ons dezen nacht met een bezoek vereeren zullen, om den gevangene te bevrijden, en daarom zou ik voorstellen, hem nog in den loop van dezen dag op te hangen.’ - ‘Gij kunt licht gelijk hebben, beste Van Straat,’ antwoordde Hartsteen, ‘maar toch strijdt het tegen mijn gevoel, een mensch, al is hij ook geen Christen, niet den noodigen tijd te laten, om zich op den dood voor te bereiden; en verder wensch ik zelf, dat de aanval nog dezen nacht geschiede. Op dit oogenblik zijn de nachten nog niet zoo pikdonker en laten althans op korten afstand de voorwerpen onderscheiden, terwijl zij over driemaal vier en twintig uren zwart als pik zijn. Ten slotte
<pb n="92"/>tast die gespannen verwachting de krachten meer aan, dan 't hardste gevecht.’ ‘Ik stem volmaakt met u in, kapitein,’ meende Bieleveld; ‘en er zit niets op dan onzen aanvallers een behoorlijk onthaal te bereiden.’</p>
<p>‘Dan luistert, hoe ik mijne disposities zou willen nemen, heeren,’ zeide de kapitein. ‘De vijand zal, naar ik verwacht, in grooten getale tot dicht bij de gracht sluipen, die in alle stilte overzwemmen, zich vervolgens in massa op den wal en het binnenplein van het fort werpen, terwijl een tweede troep zijn best zal doen, om zich in 't bezit der beide lunetten en vooral van de twee daar geposteerde drieponders te stellen; te meer, daar de inboorlingen onmogelijk vermoeden kunnen, dat wij met hun plan bekend zijn. - Daar onze dokter nog dertig weerbare manschappen tot mijne dispositie heeft gesteld, kan ik over ongeveer honderd man beschikken. Van die neemt gij veertig man, Van Straat, waarmee gij de redouten der beide lunetten bezet, in welke gij tegen den donker ook de drieponders haalt. Bij 't naderen van den vijand mag zich geen man laten zien, wijl de lunetten gewoonlijk onbezet zijn en de vertooning van een schildwacht de inboorlingen lont zou doen ruiken. Gij, luitenant Bieleveld, neemt met twintig man bezit van de kazemat aan de poort, waar twee zesponders staan, en bestrijkt van dat punt de wapenplaats; ik zal u eenige artilleristen tot bediening van 't geschut meegeven. Ik zelf bezet met de rest van de manschap de groote redoute, waarin zich ook alle zieken, de vrouwen en de kinderen bergen en onze meubels en goederen uit huis gebracht worden moeten, dat ik bij de geringe manschap onmogelijk houden kan. Ik had gaarne den vijand buiten op den wal man tegen man ontvangen; doch bij ons klein, door ziekte verzwakt garnizoen mag ik dat niet wagen. Buitendien hoop ik de inboorlingen met de vier zesponders zóó te ontvangen, dat de lust om weerom te komen hun vooreerst benomen wordt. Zoodra door het vuur der redoute de vijand in verwarring geraakt is, zal ik een uitval doen - datzelfde doet gij dan ook, Bieleveld - en jaag met u vereenigd den vijand over de borstwering in de gracht, waar Van Straat hem dan wel de rest zal 
geven, want zoodra gij, Van Straat, het begin van het gevecht in het fort hoort, bezet ge met uw volk de conterescarpe en schiet de kerels in de gracht neer. Ik hoop dat bruine volkje zoo doende voor eeuwig den lust tot zulke aanvallen te benemen.’</p>
<p>‘Heerlijk, kapitein, prachtig!’ riepen de beide officieren, toen Hartsteen hun zijn plan had uiteengezet. - ‘Met het vallen van den donker, te zes uur, wordt de brug naar gewoonte opgehaald en 't garnizoen met het te wachten bezoek bekend gemaakt,’ ging de kapitein voort. ‘Munitie, waarvan nog overvloed voorhanden is, wordt rijkelijk uitgedeeld, en gij, Van Straat, trekt dan door de geheime poort met de boot van het fort over de gracht naar de lunetten. De eene lunet kunt gij aan den ouden Smit toevertrouwen en de andere zelf overnemen; maar de
<pb n="93"/>boot zendt gij weer terug. Neem in alle gevallen een vaatje jenever, water en beschuit mee, voor de mogelijkheid, dat de grap wat langer duurde. En nu, heeren, gebruiken wij, dunkt mij, den tijd tot zes uur nog tot een versterkend slaapje.’ - Met deze woorden stond Hartsteen op en ging in zijne slaapkamer; de anderen deden hetzelfde, nadat zij het transport der meubels, kleeren en voorraad uit het huis naar de redoute eerst nog aan hunne oppassers hadden opgedragen, zonder hun van den grond van dezen bevreemdenden maatregel nogtans iets te zeggen.</p>
<p>Met zonsondergang werd het garnizoen verzameld, met de bedoelingen der inboorlingen bekend gemaakt en aan de schikkingen van den kapitein gevolg gegeven. Te zeven uur was alles in orde en bereid, om den vijand te ontvangen. Van Straat had met vijf Europeërs en vijftien Javanen de lunet aan den weg naar het binnenste des eilands bezet; de oude Smit lag met twintig Madureezen in de redoute der lunet aan het strand en had de boot, waarin hij de gracht was overgestoken, weer teruggezonden. Bieleveld lag met twintig man en eenige artilleristen in de poortkazemat, terwijl de rest der bezetting, omtrent veertig man, onder de bevelen van den kapitein in de redoute geposteerd was.</p>
<p>Daar men vóór middernacht geen aanval te wachten had, zoo moesten de lieden, tot op weinige schildwachten bij de schietgaten na, rust nemen en met spijs en drank zich tot den op handen zijnden strijd sterken. Te elf uur was nogtans iedereen op zijn post.</p>
<p>Van Straat was in persoon met een Javaan op de borstwering der lunet gekropen om de aankomst des vijands te bespieden. Slechts korten tijd lag hij in het hooge gras, toen de Javaan hem door eene zachte aanraking op twee groote donkere plekken aan beide zijden van den weg opmerkzaam maakte, welke de officier ook spoedig voor twee talrijke scharen inboorlingen erkende, die, op den buik voortkruipend, langzaam het fort naderden. Zonder eenig gerucht trok de officier zich met den Javaan naar de kleine redoute terug, wier zware poort stevig werd gegrendeld. De diepste stilte werd den soldaten op het hart gedrukt.</p>
<p>Weinige minuten verliepen slechts, en men zag tegen den donkeren nachthemel eenige gedaanten over de borstwering zich bewegen en neerspringen in de lunet, op wie spoedig een groot aantal volgde. De kleine bezetting kon duidelijk zien, hoe het niet vinden van den drieponder, die anders altijd in den uitspringenden hoek gestaan had, de inboorlingen verraste. Zonder zich echter op te houden, begaven deze zich nu naar de keel van het werk en lieten zich hier behoedzaam in de hoofdgracht neer, die letterlijk zwart was van onhoorbaar zwemmende vijanden, die zich, zoodra zij de gracht overwaren, op de berm van den hoofdwal verzamelden en vervolgens, zeker vierhonderd sterk, met speer en kris gewapend, op de borstwering wierpen en in een ommezien geheel de binnenste ruimte van het fort vulden. Zij hadden deze echter nauwelijks betreden, toen
<pb n="94"/>een vreeselijke kartetsenhagel uit de zesponders der redoute en van de poortkazemat in hunne rijen begon te woeden. Dadelijk wierpen de inboorlingen zich op den grond waarvan zij bij de donkerheid van den nacht niet te onderscheiden waren, zoodat het geschut van het fort zwijgen moest, totdat het den sergeant der artillerie gelukte, eene granaat in het woonhuis der offiicieren te werpen en dit in brand te steken. Voordat nogtans de vlammen opsloegen, klonk uit de kazemat, waarin de gevangene opgesloten was, een gillende kreet, en te gelijk sprong de vijand op en richtte zich in waarzinnige woede tegen de poort. Zonder zich aan 't vuur van Bieleveld's manschappen en de vernielende salvo's uit de groote redoute te storen, stormden de inboorlingen op de poort der kazemat aan, die voor hunne vereende inspanningen dreigde te bezwijken, in welk geval Bieleveld met zijn volk verloren ware geweest.</p>
<p>Op dit kritieke oogenblik trad Hartsteen, slechts weinig soldaten tot bewaring der ophaalbrug teruglatende, met zijn volk te voorschijn en viel met gevelde bajonet den vijand in den rug, op wien nu ook Bieleveld met zijn kleinen troep indrong. Er ontstond een vreeselijk gevecht tusschen de vijftig man van het garnizoen en ettelijke fanatieke inwoners, die zich in blinde woede met speer en kris op de kleine schaar wierpen, wier aanvoerder 't reeds berouwde, den uitval gewaagd te hebben, daar hij zich den vijand niet zoo talrijk had voorgesteld. Reeds waren verscheiden soldaten gevallen; velen, daaronder Hartsteen en Bieleveld, bloedden uit enkele wonden; reeds dreigden de beide hoopjes door den woedenden aandrang der vijanden uiteengedreven en dan een zekeren dood prijs gegeven te worden, toen plotseling in 't laaie licht van het brandende huis ongewachte hulp opdaagde.</p>
<p>Van Straat en evenzoo de oude Smit, had bij het begin van den strijd in het binnenste des forts zijne manschap langs de gracht geschaard, om den over den hoofdwal teruggeworpen vijand te ontvangen. Toen hij nogtans de vlammen van het woonhuis zag en het geschut der redoute zweeg, vermoedde hij, wat geschied was, verstond zich haastig met den sergeant en zwom met zijne manschap over de gracht, terwijl de oude krijgsman dat van zijne lunet ook deed. Nu vielen beiden gelijktijdig, van verschillende zijden over den hoofdwal klimmende, met luid hoezee den inboorlingen in flank en rug, en richtten met de bajonet eene gruwelijke slachting onder hen aan. Hierdoor aangemoedigd, rukten ook Hartsteen en Bieleveld weder vooruit, en 't gelukte, den in verwarring en door het plotselinge van den aanval der versche manschap verbijsterd geraakten vijand in rassen aanloop tot over den hoofdwal terug te werpen en in de gracht te jagen. Hem verder te vervolgen, liet de uitgeputte toestand van het kleine garnizoen niet toe, en Van Straat vergenoegde zich, met zijn en Smit's volk den wal te bezetten en den vluchtenden vijand eenige kogels na te zenden. In aller ijl
<pb n="95"/>werd voor fakkels en lantarens gezorgd en 't gansche binnenste van het fort doorzocht, maar geen vijand meer gevonden, buiten de dooden en zwaar gekwetsten, welker getal tusschen de vijftig en zestig moest beloopen. Van het garnizoen waren twaalf man gebleven, een groote twintig gekwetst. Tot de geblesseerden behoorden, gelijk gezegd is, ook Hartsteen en Bieleveld, die uit verscheidene steekwonden bloedden. Zelfs de dokter had een steek door den arm gekregen, toen hij bij 't zien van den benarden toestand der uitvallers zich met de weinige in de redoute achtergebleven soldaten moedig op den vijand had geworpen.</p>
<p>Nadat de hoofdwal behoorlijk verlicht en bezet was, werden de gewonden in de redoute gebracht en aan de niet op den wal geposteerde soldaten vrijheid gegeven, om zich te slapen te leggen, daar eene hernieuwing van den aanval toch vooreerst niet te vreezen was.</p>
<p>De nacht ging zonder verdere stoornis voorbij. Den volgenden morgen werden de gevallen soldaten onmiddellijk bij den ingang van het fort plechtig begraven, terwijl de lijken der inboorlingen in de gracht werden geworpen, om door de naaste ebbe in zee te worden weggedreven, met welke de hoofdgracht onmiddellijk in verband stond. Men vond onder de inlanders nog vijf zwaar gekwetsten in leven, die in den loop van den morgen met den Balinees aan de boomen van het glacis werden opgeknoopt, tot afschrikkend voorbeeld voor hunne landslieden, van wie intusschen niets te zien of te hooren was.</p>
<p>Voor de officieren was in aller ijl eene groote barak opgeslagen, waarin ook de gekwetsten verpleegd werden, wijl het daar veel luchtiger en aangenamer was dan in de redoute. Hartsteen, Bieleveld en de meeste geblesseerden herstelden zich spoedig weer en waren na drie dagen gaande en staande; drie van de zwaar gekwetsten bezweken echter, zoodat het gezamenlijke verlies van het garnizoen in dien nacht vijftien man bedroeg. Van de honderd vijf overige soldaten konden ongeveer negentig dienst doen.</p>
<p>Op den eersten avond na den nacht van den aanval lagen de beide gekwetste officieren en de dokter op matten voor de barak, terwijl Van Straat onrustig op en neer ging. ‘'t Zou toch ongepermitteerd wezen, kapitein,’ begon hij eindelijk, ‘als de kerels er zoo goedkoop afkwamen, want de vijftig of zestig canailles, die nu de haaien te vreten krijgen, zijn als verlies voor de inlanders van onnoozel weinig belang. Als ge het toestaan woudt, zou ik dollen lust hebben, om met eenige kloeke kerels van 't garnizoen in den donker uit te rukken en een half dozijn van de oproerige kampongs in brand te steken. Wat dunkt u daarvan?’ - ‘Dat zou wraak wezen, maar geen billijke straf. Ik zal u echter twintig Europeërs, en evenveel Javanen en eenige artilleristen met handmortieren en granaten meegeven, met wie gij morgen met zonsopgang uit-<pb n="96"/>rukken en zoo op helder lichten dag naar de kampongs marcheeren kunt, om die in brand te steken. Doe dan tevens ook uw best, om een der oproerige hoofden in uwe handen te krijgen.’ - ‘Patentissimo, kapitein; ik zal doen, wat ik kan,’ zei Van Straat.</p>
<p>‘Och, heer, denk er morgen aan dat Leila's ouders ook in een van de kampongs wonen, en spaar hun leven!’ bad Leila, die in de nabijheid met huiselijken arbeid bezig was en bovenstaand gesprek mede aangehoord had. - ‘Maak daar gerust, staat op, meisje; niet het leven uwer ouders, maar hun ganschen kampong zal ik ongemoeid laten tot dank voor uwe waarschuwing,’ beloofde de officier.</p>
<p>Met zonsopgang trok Van Straat met zijn troep naar de naaste kampongs die verlaten waren en ijlings in brand gestoken werden. Nergens was een bewoner der dorpen te zien, maar ongelukkig vond men ook nergens voorraad van levensmiddelen, waaraan het fort toch dringend behoefte had, zoodat Van Straat verleid werd, om dieper het land in te gaan, dan aanvankelijk zijn voornemen geweest en ook raadzaam was. Met veel moeite was het eindelijk gelukt, twee karren vol rijst en vruchten bijeen te krijgen, en reeds een uur was het kleine corps op den terugmarsch, toen 't in een bamboesbosch plotseling door verscheidene honderd inlanders van alle kanten werd aangevallen. Met veel koelbloedigheid liet Van Straat zijn troepje een quarré vormen, in 't midden de beide karren, de Europeërs in het eerste, de Javanen in het tweede gelid. ‘Bedaard maar, jongens, bedaard! en luistert goed naar 't kommando,’ riep de officier zijn volk toe. ‘Vuurt op de kerels met de witte turbans en de geweren; dat zijn de heeren Balineezen, die 't gansche vuurtje hebben gestookt. - Tweede gelid - vuur! Laadt! - Eerste gelid - vuur! Laadt! - Zoo, kinders! - Nu gezwinde pas en wat lucht gemaakt! Maar blijft gesloten, anders zijn we allen naar de maan.’</p>
<p>Nadat hij zich op deze wijze door herhaald halt houden en goedgemikte salvo's lucht had gemaakt, was het Van Straat eindelijk gelukt, uit het gevaarlijke bosch te komen, waar hij de handen meer vrij en meer ruimte had. Evenwel kon hij er slechts met de grootste voorzichtigheid voet voor voet zijn aftocht voortzetten en moest dikwijls stand houden, om den al te koenen vijand door een paar losbrandingen zich van het lijf te houden. ‘Als onze patronen toereiken,’ zeide bij tot zijnen ouden kameraad, sergeant Smit, dan hoop ik zonder verlies het fort te bereiken of althans binnen bereik van 't gehoor te komen, wanneer de kapitein, hoe zwak ook nog, zeker wel hulp zenden zal. Sergeant Venhuis, gooi eens een paar granaten in dien dichten hoop, die van plan schijnt, om een aanloopje op ons te nemen. Ik heb altijd bevonden, dat de bruine sinjeurs een geweldig respect hebben voor granaten.’</p>
<pb n="97"/>
<p><figure>
<p><xptr to="goev001nede01ill0010.gif"/></p>
</figure></p>
<pb rend="blank" n="98"/>
<pb n="99"/>
<p>Zoo beurtelings hard vechtend en weer gesloten een eind voortmarcheerend, bracht Van Straat het eindelijk tot op een kwartier gaans van het fort. Hier had hij nog een heftigen aanval van den vijand door te staan, die hierop plotseling naar alle richtingen verdween. Op dit oogenblik verschenen ook reeds Hartsteen en Bieleveld aan de spits van het garnizoen, om hunne kameraden te helpen, doch vonden reeds gedaan werk en keerden nu gemeenschappelijk van Straat's welgelukten aftocht naar verdienste roemende, naar het fort terug. Slechts enkelen van den hard bedreigden troep waren door de speerworpen gekwetst; gevallen was niemand.</p>
<p>Gedurende eenige dagen werd door de inlanders niets ondernomen; zelfs enkele patrouilles, deels op verkenning, deels om levensmiddelen uitgezonden keerden onaangevochten terug; doch juist dit geheele verdwijnen der inlanders deed eene of andere krijgslist vermoeden. Hartsteen gaf zich echter ook geenszins aan werkelooze rust over. De lunet aan den weg werd geslecht, wijl hare verdediging de zwakke krachten der bezetting te veel zou verbrokkeld hebben; daarentegen werd de lunet aan het strand, die de kleine haven van het fort beschermde, door verwijding der gracht versterkt; het blokhuis daarop werd vergroot en van een klein magazijn voor proviand en munitie voorzien. Evenzoo werden er slaapsteden voor de bezetting ingericht, en Van Straat nam met vijf en twintig man de verdediging van dit gewichtig werk over. Tot onderhouding der communicatie met het fort diende eene kleine boot.</p>
<p>Onder al deze drukke werkzaamheden waren een tiental dagen na den aanslag op het fort verloopen, toen luitenant Bieleveld, die dagelijks met eenige in de vischvangst uitmuntend bedreven Madureezen in zee stak, om het gedurig merkbaarder wordend gebrek aan versch vleesch door visch eenigermate te verhelpen, tegen den avond in aller ijl met de tijding terugkeerde, dat hij van zee uit eene sterke bende inboorlingen langs het strand naar het fort had zien marcheeren. Terstond begaf zich Van Straat naar de lunet, waar hij beide stukken liet bemannen en den wal bezetten, terwijl de kapitein in het fort dezelfde maatregelen nam, alhoewel, als nog helder dag, een aanval niet te duchten was. Des te meer moest men op een zoodanigen gedurende den nacht bedacht zijn. Tot den ochtend bleef het garnizoen onder de wapens en verwachtte den vijand, die echter geen blijk van leven gaf.</p>
<p>‘Het is mij onverklaarbaar,’ zei de kapitein den volgenden morgen, ‘waarom de inlanders ons in dezen vrij donkeren nacht niet hebben aangevallen, daar zij naar uwe opgave, Bieleveld, toch in zoo grooten getale moeten zijn opgekomen.’ - ‘Ik schat hen ten minste op vijfhonderd man.’ - ‘Dan is onze toestand zeker vrij kritiek,’ oordeelde Harststeen; ‘want met groot zestig man kan ik onmogelijk den wal verdedigen, en de lunet kan ik toch niet opgeven, daar wij
<pb n="100"/>dan de gemeenschap met de zee verliezen. Neem gij tien man en maak eene patrouille, om te zien waar de kerels gebleven zijn, want van den toren der redoute zijn zij niet zichtbaar. Waag u echter niet te ver vooruit.’</p>
<p>Snel liet Bieleveld de poort openen en de brug neerlaten, maar de laatste dadelijk weer ophalen, zoodra hij met zijne tien man er over was. Voorzichtig marcheerde hij over het glacis voort, maar had dat pas eenige honderd treden achter zich, toen hij in een klein bosch een hoop van om de honderd inlanders ondekte, die daar hunne legerplaats hadden opgeslagen. Ook hij werd door den vijand bemerkt, met een hagel van pijlen en zelfs eenige geweerschoten begroet, en keerde hals over kop, door den vijand vervolgd, naar het fort terug, van waar uit den naar hun leger terugkeerenden eilanders eenige kanonschoten werden nagezonden.</p>
<p>Nauwelijks had Bieleveld zijn rapport gedaan, of ook Van Straat kwam in zijne kleine boot over de hoofdgracht, om den kapitein te melden, dat door hem uitgezonden manschappen tijding hadden gebracht, dat de gansche kleine landtong, waarop het fort lag, door den vijand in groote afdeelingen bezet was, zoodat alle gemeenschap met het eiland was afgesneden. Die afdeelingen stonden onder de orders van eenige Balineezen en hunne kapala-kompongs; ook waren velen met geweren gewapend. ‘Ik geloof, kapitein,’ sloot Van Straat zijn bericht, ‘dat de inlanders van plan zijn, om onder aanvoering der Balineezen ons hier in 't fort in te sluiten en uit te hongeren, wat hun ook gelukken zal, daar wij te zwak zijn, om door uitvallen de linie door te breken en ons zoo doende proviand te verschaffen.’</p>
<p>‘Zoo lang gij de lunet houdt, Van Straat, en dus de gemeenschap met de zee vrij blijft, maak ik mij sterk, om hier alle monden open te houden,’ zeide Bieleveld. ‘Ik neem de groote boot en zeil daarmee, behoorlijk bemand, in den donker uit, land op verwijderde punten van het eiland, pak allen voorraad mee, dien ik slechts machtig worden kan, en keer den volgenden avond terug. Buitendien kunnen de Madureezen met de kleine boot op de vischvangst uitgaan, die altijd nog al behoorlijk opbrengt. Op deze wijze hoop ik het garnizoen voor honger te bewaren, totdat over eenige weken het proviandschip met het nieuwe garnizoen komt. Dan zullen wij sterk genoeg zijn, om den vijand terug te slaan en te kastijden.’</p>
<p>Verscheidene dagen waren Bieleveld's tochtjes met het gewenschte gevolg bekroond, totdat de tijding van den toestand der blanken en den opstand van het westelijk deel van Timor zich over het gansche eiland verbreidde. Alstoen vond de officier overal tegenstand bij zijne landing en moest eens zelfs het buitmaken van eenige zakken rijst met de levens van twee van zijn volk betalen. Van nu af bleef alleen de vischvangst over, die nogtans zoo weinig opleverde, dat de
<pb n="101"/>rantsoenen uiterst klein werden en men dagelijks met meer verlangen naar het schip uitzag.</p>
<p>In een nacht, dat Bieleveld afwezig was, om op een klein, weinige mijlen verwijderd eiland te fourageeren, ondernamen de inlanders een algemeenen storm op fort en lunet en dwongen de bezettingen, zich, na dapperen tegenweer en aanzienlijk verlies aan de zijde der Timoreezen, in de redoute terug te trekken. Wel is waar onderhielden zoowel Hartsteen in het fort, als Van Straat uit de lunet een levendig vuur op den vijand en veroorzaakten hem ook eenig verlies, doch konden hem niet beletten, zich op de borstwering en in de traversen zoo in te woelen, dat hij binnen korten tijd buiten bereik van het vuur der redouten was; zelfs de granaten, die men over dag van het platvorm der groote redoute op den vijand slingerde, waren van geringe werking. De toestand der beide bezettingen was door deze tegenspoeden schier hopeloos geworden; zij waren zonder alle verbinding naar buiten en met de vischrijke zee, en slechts nog tot de weinige voorhanden levensmiddelen verwezen. Daarbij kwam, dat vooral in de hoofd-redoute eene menigte menschen ingesloten waren, voor welker onderhoud gezorgd moest worden.</p>
<p>Luitenant Bieleveld, die, gelijk wij weten, op fourageeren uit was, keerde op den morgen van dien ongelukkigen nacht zorgeloos naar het fort terug en ware zeker de buit van den zich schuilhoudenden vijand geworden, indien niet Hartsteen, die hem van den toren der redoute bemerkt had, een heftig vuren van het garnizoen had bevolen, waardoor Bieleveld opmerkzaam gemaakt werd en de oorzaak van dat vuren gemakkelijk kon vermoeden. Terstond keerde hij in open zee terug en was weldra uit de oogen van den kapitein verdwenen, die intusschen duidelijk gezien had, hoe Bieleveld hem met den doek toegewenkt en met de hand naar den horizont gewezen had.</p>
<p>Twee bange dagen en nachten waren na het verdwijnen van den officier voor het garnizoen voorbijgegaan. Hartsteen had zelf een uitval gedaan, om den vijand althans van de borstwering te verjagen, en 't was hem ook aanvankelijk gelukt, de ingedrongenen tot in de gracht te drijven; doch zonder ondersteuning moest hij spoedig, van alle zijden met overmacht aangetast, terugwijken en zich weder in de redoute opsluiten. Ook Van Straat had vergeefsche pogingen gedaan om den lastigen vijand uit de lunet te jagen. Evenwel had hij het tumult van een dezer gevechten te baat genomen, om een geoefenden zwemmer, die in den nacht naar zee uit zwom en op de zeezijde, die minder scherp door den vijand bewaakt werd, landde, aan Hartsteen met de boodschap af te zenden, dat hij zich in de lunet niet meer houden kon, wijl hij eensdeels geen water meer had en andersdeels het blokhuis de pogingen van den vijand, om dat in brand te steken, niet langer kon weerstaan. Bij gebrek aan water toch kon men de wan-<pb n="102"/>den niet meer vochtig houden. Hij wilde dus, ingeval de kapitein nog dezen nacht een uitval op den vijand deed, insgelijks met zijn volk uitbreken, over de gracht zwemmen en zich met hem vereenigen. Terstond viel Hartsteen met een deel zijner manschappen uit en tastte den vijand woedend aan, waardoor diens opmerkzaamheid van de lunet werd afgeleid. Van Straat trok van het oogenblik partij, om met zijn volk over de gracht te zwemmen en zich, met Hartsteen vereenigd, na korte schermutseling in de groote redoute terug te trekken.</p>
<p>Den volgenden morgen nam de vijand bezit van de redoute der lunet en de beide daar staande drieponders, welke zij op een groot vlot over de hoofdgracht op de borstwering brachten. Trotsch op dit voordeel, eischte een Balinees, als parlementair, het garnizoen tot overgave op onder de voorwaarden, dat het fort met alle wapens aan de Timoreezen overgegeven, de bezetting naar het eiland Bali gebracht worden en vrouwen en kinderen, met uitzondering van de verraderes Leila vrij zijn zouden. Van Straat geraakte over de vermetelheid van dien Balinees zoo in woede, dat hij een geweer greep en den parlementair neergeschoten zou hebben, had de kapitein dat nog niet even tijdig belet.</p>
<p>Gedurende deze gebeurtenissen op Timor was luitenant Bieleveld geenszins werkeloos geweest. Toen hij met zijne boot in open zee terugkeerde, was hij voornemens, de twee of drie dagen vorderende overvaart naar het eiland Flores te wagen en daar de hulp van den kommandant van het Hollandsche fort in te roepen. Ook wist hij, dat daar bijna altijd eenige kruisbooten lagen gestationeerd. Twee dagen en nachten waren nogtans reeds verstreken, voordat Bieleveld de hooge bergen van Flores in het oog kreeg, en reeds vreesde hij, zijn koers gemist te hebben, toen hij in den morgen van den derden dag een groot stoomschip aan den horizont zag opduiken en zich nu met riem en zeil moeite gaf, om in het vaarwater daarvan te komen. Van tijd tot tijd schoot hij zijn geweer af, en eindelijk had hij het geluk, door het schip bemerkt en er binnen kort aan boord opgenomen te worden. Het was de ‘Banda,’ eene groote krijgsboot, die troepen voor de garnizoenen op de Molukken aan boord had, maar op het bericht van Bieleveld aangaande den toestand der bezetting bereidwillig haar koers veranderde en op Timor aanhield. In den nacht wierp de ‘Banda’ op de reede van het fort anker en zette dadelijk hare sterk bemande en van geschut voorziene booten uit. Onder Bieleveld's leiding landden zij buiten den rayon van het fort, waar de troepen ontscheept werden en zich tot den aanval op de inlanders toerustten, terwijl de booten in stilte naar de kleine haven roeiden, om bij 't begin van den aanval in de gracht op te varen en met de stukken aan den strijd deel te nemen.</p>
<p>Groot was de schrik der inboorlingen, toen zij zich eensklaps van den kant des eilands zagen aangetast en nu ook, bij de eerste schoten der troepen van
<pb n="103"/>de stoomboot, door het bemoedigd uit de redoute opstormend garnizoen met woede uit het fort gedrongen en in de grachten geworpen werden, waar de stukken in de booten een vreeselijk bloodbad onder hen aanrichtten, terwijl de gelande troepen hen op het glacis met een moorddadig vuur ontvingen. Alleen de donkerheid van den nacht redde hen van volslagen ondergang.</p>
<p>Terstond den morgen na den gelukkigen kamp stelde Hartsteen zich aan de spits der gelande troepen en marcheerde naar de binnenstreken van het eiland, terwijl hij elken inboorling, dien men in handen kreeg, op staanden voet fusilleeren en elken kampong in brand schieten liet, om door deze strenge maatregelen de bevolking tot onderwerping te dwingen. Reeds op den tweeden dag kwamen de hoofden der Timoreezen en smeekten om genade, die hun onder de voorwaarde werd toegestaan, dat zij allereerst de Balineezen uitleveren en dan zes gijzelaars stellen zouden. Deze laatsten werden ook nog dienzelfden dag geleverd; doch de eersten hadden, volgens de betuiging der Timoreezen, in eene groote prauw reeds hun heil gezocht. Toen Hartsteen intusschen den volgenden dag met de troepen en gijzelaars weer in het fort aankwam, vond hij daar acht Balineezen als gevangenen, die door de boot, die hunne prauw bemerkt en na korte jacht genomen had, opgebracht waren. Den volgenden morgen boetten zij hunne zending tot oproer stoken met den dood aan de galg.</p>
<p>De stoomboot met hare troepen had haren tocht naar de Molukken voortgezet, en het garnizoen was bezig, de beschadigde werken te herstellen, toen na eenige weken het reikhalzend verwachte proviandschip met de aflossende troepen opdaagde. Weinige dagen na de geheele herstelling en overgave van het fort was de oude bezetting bezig, hare goederen met behulp van Timoreesche lastdragers in te schepen, toen plotseling een dezer laatsten de aan het strand met Hartsteen en de overige officieren op de boot wachtende Leila naderde, haar met de woorden: ‘Dit tot loon voor het verraad van uw volk!’ de kris in het hart stiet en zich door een sprong in de branding aan de oogen en aan de vervolging der officieren onttrok.</p>
<p>Met de woorden: ‘Het was mijn broeder! Vaarwel, heer!’ blies het arme meisje in de armen van den ontroostbaren Hartsteen den adem uit.</p>
</div>
<div type="chapter">
<head rend="h3">Tusschen de tanden van een kaaiman.</head>
<p>In 't jaar 18.. was ik op de oostkust van Sumatra in de residentie Palembang, en wel op de hoofdplaats, die gebouwd is aan de beide oevers van eene groote, breede, snelvlietende rivier, de Moessie genaamd.</p>
<pb n="104"/>
<p>Behalve aan de oevers, wonen op de rivier zelve ook menschen in houten vlothuizen, die met touwen aan den oever, of wel, aan in den grond geheide lange boomstammen zijn vastgemaakt.</p>
<p>Ook ik woonde in zulk een houten vlothuis op de rivier aan den linker oever, niet ver van het aldaar gebouwde steenen fort, dat de voorbijgangers nog steeds herinnert aan de macht, die vroeger de Palembangsche vorsten hebben bezeten, aan den oorlog, dien de Nederlanders eens met hen voerden, en aan de overwinning, die in 1821 dat fort in ons bezit bracht.</p>
<p>Als ik in de voorgalerij van mijn huisje op de rivier zat en in het water tuurde, dat, vooral in den kwaden of regenmoesson, in vliegende vaart daar voorbij stroomde, dacht ik wel vaak soms: Ik wou, dat ik dat water daar voor mij eens kon scheiden, zoo als eertijds gebeurde, toen de kinderen Israels door de Roode Zee trokken. Mij dunkt, ik zou dan nog al 't een en ander te zien krijgen, ten minste indien al de gedierten, de visschen, de slangen enz., die zich op het oogenblik dier droogwording daar bevonden, er ook inbleven. Ik zou kunnen zien, of de goudzoekers, die dagelijks in de rivier onderduiken, door het vinden van dat edele metaal veel of weinig verdienen; ik zou wellicht één of meer kaaimans (krokodillen) te zien krijgen, die bij die plotselinge, ongevraagde verandering al raar opkijken en er misschien wat minder brutual door worden zouden, dan een dezer dieren kort te voren getoond had, werkelijk te zijn. Deze brutaliteit en de gevolgen daarvan wil ik hier aan mijne jeugdige lezers eens doodeenvoudig vertellen.</p>
<p>De Palembangers zijn Mahomedanen en zij, die op de hoofdplaats wonen, voor het grootste gedeelte zeer godsdienstig. Hunne fraaie, ruime tempel (<hi rend="i">misigiet</hi>) wordt des Vrijdags druk bezocht. Deze dag, zijnde de sabbath of Zondag bij de Mahomedanen, wijdt de Palembanger voor het grootste gedeelte aan zijne godsdienstoefeningen toe; maar ook op andere dagen stijgen zijne gebeden tot God omhoog, ja dagelijks volbrengt hij den wil van diens profeet door des morgens bij zonsopgang, des middags om twaalf uur en 's avond bij zonsondergang de voorgeschreven gebeden uit den Koran naar den oostelijken hemeltrans te doen opstijgen. Deze godsdienstoefening noemen zij <hi rend="i">sembaijang.</hi> Onverschillig, op wat plaats zij zich bevinden, zoodra zij de groote trom (<hi rend="i">doeng doeng</hi>) in den tempel hooren slaan, zoodra zij van den toren op dien tempel het ‘<hi rend="i">Hila</hi>, <hi rend="i">hala Mahomad rassa Allah</hi>’ hooren roepen, dan werpen zij zich, na zich het aangezicht, de handen en de voeten te hebben gewasschen, op de knieën en zeggen hunne gebeden op. Dikwijls ziet men hen deze hunne godsdienstoefening verrichten, terwijl zij zich in hunne schuitjes op de rivier bevinden; ja, niet zelden gebeurt het, dat, als een Palembanger zich alleen in eene schuit bevindt, hij de roeispaan naar binnen haalt, 't bootje laat drijven en bedaard, zich aan niets storende, zijne gebe-</p><pb n="105"/>
<figure>
<p><xptr to="goev001nede01ill0011.gif"/></p>
</figure>
<pb rend="blank" n="106"/>
<pb n="107"/><p>toen, mijn ongeluk te vertellen. Dit deed ik. Men bood mij aan, mij naar mijn huis te brengen, wat ik dankbaar aannam. Reeds op eenigen afstand van mijn huis hoorde ik 't roepen van mijne vrouw en kinderen, die zich natuurlijk niet konden begrijpen, waar ik, met niets aan dan mijne sarong, wel kon zijn heen gegaan, en dus al dadelijk op de gedachte waren gekomen, dat mij een ongeluk moest zijn overkomen. Groot was hunne blijdschap, toen zij mij althans levend terugzagen; al 't mogelijke werd gedaan, om mijne pijn te verzachten en mij mijn ongeluk te doen vertellen. Het voorgevallene ging al gauw als een loopend vuurtje door geheel de hoofdplaats Palembang, en twee dagen daarna kwamen tot mijne niet geringe verwondering de resident met nog een paar heeren en een dokter mij opzoeken. Ik moest alles vertellen; de dokter onderzocht mijne wonden en vroeg mij, of ik van zijne medicijnen verlangde, waarvoor ik echter bedankte.</p>
<p>‘Men gaf mij eenig geld, dat mij heel goed te pas kwam, omdat ik toch in den eersten tijd wel denkelijk niets zou kunnen verdienen. Dit, de goede oppassing van mijne vrouw en de medicijnen van de <hi rend="i">doekoen</hi> (inlandsche doctoresse) hielpen mij al vrij spoedig weer op de been, zoodat het niet lang duurde, of van deze geheele geschiedenis bleef mij niets meer over dan de gedachtenis en een paar litteekens, die mij ook wel nimmer zullen verlaten.’</p>
<p>‘En baadt gij u nu, vóór te gaan bidden, nog op die trap?’ was mijne vraag, toen de man gedaan had met vertellen. Hij antwoordde:</p>
<p>‘Wel ja, mijnheer! want door wat mij op die trap, in de rivier, en daarna aan den oever weervaren is, is mij gebleken, dat zij, die de leer van onzen grooten profeet Mahomed naleven, niet zullen vergaan, maar door God worden behouden.’</p>
</div>
<div type="chapter">
<head rend="h3">Fragment eener reize langs de Kapoeas.
<lb/>
(Borneo's Westkust.)</head>
<p>Ik ben de eerste en zal zeer waarschijnlijk ook wel de laatste zijn, die over Tandjak-ketoedjoe schrijf. Het ligt aan de Kapoeas, negen dagen roeiens boven Pontianak, althans indien ge in een vlugge bidar met een stel niet minder vlugge roeiers naar boven zijt gegaan. Tandjak-ketoedjoe, die plaats van zoo langen naam, telt - drie hutten, niet eene meer. Bovendien kunt ge u die hutten niet naar, niet ongelukkig genoeg denken. Op krom en scheef gegroeide takken als stijlen geplaatst, zijn zij uit boomschors, droog gras, bladeren en gevlochten takken samengesteld. 't Zou halsbrekend werk voor u zijn, om de ladder op te klimmen, die naar het platje voert, van waar ge den hutingang kunt binnenkruipen. Ge vraagt verbaasd, hoe is het mogelijk, dat menschen op den duur -
<pb n="108"/>neen, slechts één dag onder die lage, ruwe, tochtige daken kunnen wonen. En toch is 't waar, dat zij daaronder niet slechts maanden lang, misschien jaar en dag, wonen, maar daaronder ook zoo gerond en gelukkig zijn, als gij dat slechts in uw zoo gezond als aangenaam huis kunt wezen. Ware dit zoo niet, werden zij ziek of gevoelden zij zich er ongelukkig, dan zouden zij zich immers hooger, ruimer, beter huizen of hutten bouwen, 't geen ze zeer goed verstaan, en zoo als ook vele Kapoeas-Maleiers die bezitten en bewonen.</p>
<p>Zoo nu verrijzen die drie hutten van Tandjak aan den Kapoeas-oever te midden van ruigte en wildernis, die eene weelderige natuur daar dicht en rijk deed door elkander groeien, waarin de verwoestende menschenhand heeft gegrepen, gehakt, neergeworpen, om plaats te vinden voor de hutten, met hier en daar nog eenige stoelen suikerriet, djagongstruiken, een pisang en weinig ander plantsoen.</p>
<p>Iets verder het bosch in hebben de bewoners hunne ladangs: in het bosch uitgekapte en afgebrande plekken, waar ze hunne rijst planten. Hoe welig groeit die daar in het gezelschap van allerlei nog weliger tierend onkruid, onder de hoede van doore en half verbrande zwarte stammen, die de bijl en het vuur te machtig waren. Zie die stammen eens aan met hunne afgeknotte en verschroeide hoofdtakken. Wat nare, akelige aanblik! Ze maken op u den indruk, als sloegen zij vol razende droefheid en dolle wanhoop de armen omhoog, dat ze zoo plotseling van hunne schooen kruinen werden beroofd, om daar in al hunne naaktheid en schande voor het omringende bloeiende woud ten toon gesteld te worden.</p>
<p>'t Zal over vijven zijn geweest, toen de bidar te Tandjak-ketoedjoe aanlegde aan de lanteng, een steigervlot, gemaakt van opgevischte boomstammen, die vroeger en later de rivier kwamen afdrijven.</p>
<p>Ge hebt immers wel eens in de boeken der Noord-Amerikanen gelezen van die mannen uit het ‘verre westen,’ wel niet als volslagen Timons, menschenhaters, beschreven, maar toch als een soort daarvan? Nu, zulk een indruk maakten bij de aankomst aan de lanteng twee Maleiers, daar met eenig werk bezig, op mij, als behoorden zij tot hen. Zoo onverschillig lieten zij mij voorbijgaan; zoo schuw en schuchter, ja norsch zagen zij mij na, toen ik tegen de oeverhelling naar boven klauterde. Ik volgde het ruwe smalle slingerpad, balanceerde weldra over een half vermolmden stam, en kwam, van dien op een anderen springende daarna bij de hutten aan. Het is behoefte voor mij, zoodra de bidar aanlegt na weer eenige uren achter elkander aan dezelfde plaats gebonden te zijn geweest, aanstonds aan wal te springen, mij te vertreden en lustig op en neer te loopen. Dat is mij dan een waar genot, waarin ik mij met kinderlijke vreugde kan verheugen, want ik behoor volstrekt niet tot de langzittende menschen. Vervolgens, omdat ik bij zulke gelegenheden ook wel van een praatje houd
<pb n="109"/>klim ik op naar een hut, om met hare bewoners kennis te maken, een weinig te praten of te lachen.</p>
<p>En daarmee meen ik wel en wijs te handelen; of zoudt ge het niet dwaas, ja dom vinden, om u zoo vele dagen lang - want ik ga naar Sintang, nog een dag roeiens boven Tandjak-ketoedjoe - van den morgen tot den avond door een geheel onbekend land met zijne onbekende bewoners een rivier te laten oproeien, zonder dagelijks eens of tweemaal aan wal te stappen, te zien en te hooren? Dat zijt ge volmaakt met mij eens en daarom haspelen we dan ook weer tegen eene ladder op, die eer gemaakt schijnt om iemand naar beneden te laten vallen, dan naar boven te doen klimmen. De deur is dicht. Een roeier is mij gevolgd. Na eenige vragen en antwoorden met eene schorre stem, die door den wand klinkt, alsof ze uit een graf komt, gewisseld te hebben, gaat de deur open en we zien daar binnen in half duister eene oude vrouw zitten, die ons voorkomt geheel op de tooverkollen van Walter Scott te gelijken. De roeier vraagt haar een brandend hout, om vuur te maken onder zijn rijstpot. Haar vuur is uitgedoofd, zij kan hem niet helpen. Hij ziet een paar stokken suikerriet liggen, en vraagt of zij een stok wil verkoopen. Neen, niets kan zij daarvan verkoopen. Ik zie een zwarten vogel bij haar zitten - hoe het beest heet, weet ik niet, maar 't is een watervogel met een breeden snavel, die wel een derde van zijne lengte heeft - en vraag of ze dien verkoopen wil. Ook niet. De vrouw is al te onvriendelijk en we laten haar daarom maar weer alleen met haar vogel, suikerriet, uitgedoofden haard en stug gemoed. Wij klimmen nu op naar het platje van eene andere hut. Een oud man zit daar zijn hakmes op een steen te slijpen. - Wel, bapa, - zeg ik, zoo ijverig aan het slijpen? - Hij ziet op met een gelaat, als wil hij droogweg zeggen: Zoo, vindt je dat. Ik vervolg: En hoe gaat het, ben je gezond? Weer een vragende blik, maar nu als wil hij zeggen: dat zal u vreemdeling toch al heel weinig kunnen schelen. Nu legt hij zijn hakmes neer, ziet rechts en links, naar mij, neemt den roeier op, en schijnt maar 
volstrekt niet te begrijpen, waaraan hij de eer der visite te danken heeft. Ik heb geen lust, hem dat nader te verklaren, en klim weer naar beneden, weldra gevolgd door den roeier met een brandend stuk hout in de hand. Wij hebben het op onze beide visites geenszins getroffen. Maar ge moet nu niet denken, dat het altijd zoo gaat, dat die oude heer en dame de typen zijn van hun volk. Neen, zijn er zoo, er zijn er ook, die na de eerste, gewoonlijk wel een weinig schuchtere ontmoeting - en hoe kan het anders, gij staat daar eensklaps, uit uw bidar gestapt, zoo onverwachts, als uit de lucht gevallen, voor die eenzame oeverbewoners, - u vriendelijk ontvangen, een matje spreiden, den siribak zeer beleefd toeschuiven, van u een en ander nieuws van de hoofdplaats of van elders gaarne vernemen, en u daarvoor, als gij toont er
<pb n="110"/>belang in te stellen, wederkeerig verhalen, hoe zij bestaan en gaan in hun dagelijksch leven, in huis en maatschappij.</p>
<p>Ik ga nog een weinig op en neer, en zet mij ten laatste aan den oever op een boomstam neer, om den dag den nacht in de armen te zien zinken.</p>
<p>Een ruime blik over den breeden stroom tot daar, waar het gewelf der hemelen achter het overliggend bosch wegzinkt.</p>
<p>En die breede stroom? Kalm en statig, gelijk ik dat reeds zoo menigen avond zag, komt hij daar weer aan en gaat voorbij, door niets verstoord in zijne majestueuze rust, in zijn stadigen gang. Strak en stijf spiegelen zich het wit en blauw der wolken, met enkele vale tinten doorweven, in zijne diepte af. Even strak en stijf staart het dichte oeverbosch van de overzijde mij aan, onbewogen, als scheen het in zwijgende bewondering verzonken over zijn beeld, zoo getrouw door den effen waterspiegel teruggegeven. De avond valt neer. Hij werpt een vaal blauwen sluier over den Hemel. Nog enkele flauw gekleurde en witte tinten in het westen. Zij zijn als de afscheidskus van den dag aan den nacht. Ik zie ze allengskens verbleeken, zich eindelijk geheel verliezen. Geen star is nog zichtbaar. Toch is het niet donker, want ik zie de zacht golvende lijn van het oeverbosch der overzijde, dat zich als een zwarte muur vertoont, en de donkere kruin van een hoogen boom, die boven allen verrijst als de machtige heer en heerscher van den omtrek, zich duidelijk tegen den hemel afteekenen.</p>
<p>De krekels zingen hun lied. Overigens is het stil in de natuur, doodstil. Maar niet daar beneden, op de lanteng onder de menschen. De badende roeiers plompen in het water, lachen en stoeien. Anderen zitten pratende om het vlammende vuur, waarop hun rijstpot staat te koken. Mijn jongen is daar ook met zijne komforen bezig, en braadt en kookt, geholpen door een paar gedienstige geesten, die wel weten, waarom zij het doen. De flikkerende vlammen werpen hare rosse tinten op hen. Hare fantastische speling doet hen nu eens in het duister terug zinken, dan weer daaruit te voorschijn komen, doch met een tint als waren ze geen Maleiers van de Kapoeas, maar roodhuiden uit Amerika's bosschen of prairiën.</p>
<p>Hunne maaltijd is gereed, ook de mijne. Laat ons dan gaan soupeeren. Ik neem daartoe plaats achter mijn houten koffer, tot tafel gepromoveerd; wel geen rijke, maar toch ook geen arme tafel. Mijn jongen is een goede kok. Ook straalt geen lampenkroon op mijne tafel neer, slechts een lantaarn, maar een gebreveteerde lantaarn, waarbij ik niet alleen eten, maar ook perfect lazen en schrijven kan. Gij kunt ze te parijs koopen. Ik kocht de mijne in het Chineesche kamp van Pontianak, waarheen zij van Singapora verdwaalde; van Singapora, de groote vrijhaven, die onze havens der westkust van Borneo, Pontianak en Sambas van het nodige voorziet, gelijk ze ook hare produkten ontvangt, om slechts een klein deel aan Batavia over te laten.</p>
<pb n="111"/>
<p><figure>
<p><xptr to="goev001nede01ill0012.gif"/></p>
</figure></p>
<pb rend="blank" n="112"/>
<pb n="113"/>
<p>Ik zit aan mijn dessert, een paar oranjes met picnic-biscuit. De djoeragan begrijpt, en te recht, dat daarbij ook tafelmuziek behoort, en hij grijpt, niet na lepel en vork neergelegd, maar na de vingers, waarmee hij de rijst greep, in de rivier afgespoeld te hebben, zijne fluit. Hij kweelt daarop, o zoo teeder, zoo kwijnend, zoo welslepend, en dat 's avonds, op Borneo's eenzame Kapoeas, te midden van zijne sombere wouden. 't Is om u weemoedig te stemmen. En als hij de fluit neerlegt, valt aanstonds een zanger, nog een tweede, nog een derde in. Ieder zingt op zijne wijze; de een met eene fijne nagemaakte vrouwen, de ander met eene gemaakte grove, de derde met eene natuurlijke maar schreeuwende stem. Nu valt gansch een koor in. Ieder zingt voor zich, niemand stoort zich aan of laat zich door een ander storen, ieder zingt, neuriet, schreeuwt, zooals eene grillige fantasie hem dat ingeeft. Een volmaakt kattengezang. 't Is te treffend, dan dat ik er niet met aandacht, onder het rooken van een manilla, op mijn bank of wilt ge canapé, naar luisteren zou. Mijn jongen, die voor mij op de dispenskast het water voor de koffie zit te koken, is er ook geheel van opgetogen.</p>
<p>Zij liggen daarbij in de bidar op hun rug, soms wiegend met hun hoofd, dan weer stil. Van tijd tot tijd valt een spreker er tusschen in, die ongetwijfeld iets zeer belangrijks heeft te zeggen, wat hem daar juist te binnen valt, of hoort gij het afscheuren met de tanden der dikke splinters van een stuk suikerriet, waar ze met even veel genot op kauwen, als wij dat deden op zoethout, toen wij nog kleine jongens waren. Hoor, hoe ze weer schreeuwen!</p>
<p>Nu zwijgen zij. Maar wat heerlijk lied streelt thans mijn oor, vervult geheel mijne ziel met diep weemoedsgevoel? Het zingen en piepen van mijn waterketeltje. En zou het niet? Juist hetzelfde lied, dat, als ik met de mijnen in het vaderland om de thee of koffietafel was gezeten, de ouderwetsche theestoof of de bouloir boven zijn spirituslampje ook zoo vaak zongen. Toen vond ik het zoo schoon niet, maar thans, o ge begrijpt, ge gevoelt het, de Kapoeas, de bidar, de Maleiers, alles om mij heen vergeten, - ben ik weer daar met al mijn denken, al mijn gevoelen, daar alleen met geheel mijne ziel.</p>
<p>Het was half zes, toen wij den volgenden morgen van Tandjak-ketoedjoe wegroeiden. De djoeragan beloofde mij, dat we met den achtermiddag te Sintang zouden zijn. Te Tandjong Tamponak zouden wij nog een halt hebben en koken. Ten tienden ure hadden wij het bereikt. Op onze vaart daarheen hadden wij nog het voorrecht een kaaiman, onder het gejoel en applaudissement der roeiers, ongetwijfeld uit zoete morgenmijmeringen opgewekt, dood verschrikt in het water te zien springen. Ik hoorde echter meer dan ik zag: een zwart lichaam dat snel als de gedachte in het water plompte, waarboven zich onmiddellijk de kringende wateren sloten. De roeiers hadden hem niet gezien. Anders wenkt, fluistert de een den ander toe. De riemen worden opgehouden, als met ingehou-<pb n="114"/>den adem zien zij naar hem en nog meer de reiziger, voor wien zulk eene aanschouwing niet minder begeerd dan vreemd is. Door de vaart blijft de bidar, maar allengskens langzamer, voortgaan. Wij zijn tegenover het slapend ondier op zeer korten afstand. Doodstil zien allen het nu eenige minuten aan. Een schelle kreet. En onder de algemeene toejuiching heeft het zwarte monster zich in hetzelfde oogenblik met een sprong in de wateren begraven, is het daaronder voorzeker met pijlsnelle vaart, door schrik en angst voortgejaagd, reeds verre, verre heengeschoten. Zoo eergisteren. Boaja, boaja! fluisterde men van mond tot mond, - en een groote! De riemen bleven omhoog; doodelijke stilte. Ik zag het monster, een van de grootste soort, met zekere huivering aan. De staart een weinig omgeslagen, lag het met den vervaarlijken bek half geopend te slapen. Dat doet hij altijd, zeiden ze mij; vliegen en andere insecten, uitgelokt door den warmen en stinkenden adem, komen dan binnen, kleven vast, en dat moet voor hem bij zijn ontwaken een lekker hapje, eene delicieuze versnapering zijn. En nu willen wij hem wakker maken, zei een der roeiers; hij heeft van morgen lang genoeg geslapen, die luiaard. De riemen plasten in het 
water, een luid schreeuwen, en - ontwaken, in het water storten, daaronder verdwijnen, 't was alles het werk van een oogenblik. De controleur van Sangouw had eenige dagen vroeger, van Sekadouw naar Sangouw afzakkend, ook zulk een slapenden vriend ontmoet en hem op korten afstand in den geopenden bek, juist, meende hij door de keel een geweerkogel naar binnen gejaagd. Een mooi schot, maar dat hem toch weinig voldoening gaf. Het dier verdween er mee in de diepte. Men zal het later wel drijvend gevonden hebben, want zulk een pil, hoe sterk eene kaaimansmaag ook moge zijn, zal zeker toch wel te zwaar om te verteren voor haar zijn geweest.</p>
<p>Ook kwamen ons twee groote sampangs, vol Dajaks, voorbijdrijven. Zij hielden het midden van den stroom. Die naakte zonen van Borneo's bergen en bosschen schenen een pleiziertochtje op de rivier te maken. Zoo rustig en kalm tevreden zagen zij, met de handen in den schoot, ons van onder hunne lage afdaken aan en lieten al het stuwwerk over aan den stroom, die dan ook trouwens geen hulp der roeispanen behoeft, om den reiziger, die juist niet heel veel haast heeft, te brengen waar hij wezen moet of wil.</p>
<p>Wij zijn te Tandjong Tamponak. Mijn jongen is reeds bezig een kip te plukken. Sommige roeiers baden, anderen liggen op hun rug in de bidar te neuriën, en ik zit met twee drie hunner in de eenige hut van Tandjong Tamponak. Een goed en vriendelijk man is de bewoner dier hut. Ook zijne vrouw is eene goede ziel, als moesten zij eene beschaming zijn voor die twee oude luidjes van Tandjak-ketoedjoe. Hij, die met een knijpbril op den neus bezig was een vischnet te maken, kwam aanstonds met vriendelijk tabeh en handgebaar naar
<pb n="115"/>mij toe, en zij ruimde dadelijk haar haard op, om er ons op te laten koken. De man heeft niet alleen een goed hart, maar weet ook te ontvangen. Hij is geheel thuis in de door het gebruik zoo geijkte formules bij ontmoeting. En nadat wij die, hoe ook bespot door velen, toch zoo onmisbaar om het gesprek te openen, hebben gewisseld, vertelt hij mij, dat de roeiers steeds bij hem aanleggen en hij dus met zijne vrouw daar niet zoo eenzaam woont als wel schijnt. Er liggen ook nog een paar opgeschoten jongens op den vloer, van wie de een met een kat speelt en de ander, in zijne zoete rust gestoord, mij met half opgeheven hoofd en droomige oogen aanziet. Maar wat meer mijne aandacht trekt, is een bamboekorf, door wier tralies een viervoetig moedertje met hare twee jongen de snuffelende spitse snoeten steken, als wilden zij ook graag weten, wie de vreemdeling is met zijn breed geranden hoed, wijden broek en geruit jasje. Het zijn pilandoks. O die zijn hier zeer veel, zegt de Maleier. We laten ze door onze honden in de rivier jagen en dan zetten wij hen in kleine sampangs na. Op het land zijn ze ons de baas af, dan kunnen wij hen wel nakijken, maar niet vangen. In het water echter kunnen ze met hunne korte fijne pootjes niet gauw vooruit, grijpen we hen bij de achterpooten, binden en brengen ze thuis. - Om er de kinderen mee te laten spelen - o neen; wij eten ze, hun vleesch smaakt even als van de herten, maar nog veel fijner. Zie daar hangen de kaakbeentjes van zoovelen, die we reeds opaten. - Ik zie ook eene heele rij daarvan, reeds gebruind door den rook, over een stokje bij den haard hangen.</p>
<p>Hij haalt een der kleinen uit de korf en biedt mij het spartelend beestje bij voor- en achterpootjes gegrepen ter bezichtiging aan.</p>
<p>Het heeft pootjes en kop, maar niet gehoornd, als die van het hert, het lichaam als van een rot. De pootjes, vooral de kop, zijn naar proportie van het naar achteren zeer dik en rond uitloopend lichaan kort en klein.</p>
<p>Het is veel grooter dan een rot; zulke rotten, o, ze zouden voorzeker alle katten in een oogenblik, door doodschrik bevangen, van rottenvangers in rottenvlieders doen veranderen.</p>
<p>Hij biedt mij ook een rotting, dien hij mooi noemt, maar ik heel leelijk vind, als wandelstok tot gedachtenis aan. Het eene souvenir is het andere waard, maar daaraan denkt hij voorzeker niet, die goede, vriendelijke man.</p>
<p>Zijne vrouw hoort ons intusschen met een genoeglijk gelaat aan en ziet dan weer naar de ijverige kokers op den haard. Zulk een haard, ge hebt dien misschien nooit gezien, is zoo patriarchaal eenvoudig gemaakt, als veilig tegen brand in die hutten van boomschors en takken, uit bouwstoffen samengesteld, die de minste vonk weldra in vlammen kan doen opgaan. Ze bestaat uit een langwerpig vierkant houten raam met zand en klei gevuld, waarop ze, als een ruime haard, tusschen steenen dagelijks hun potje koken. Daarboven hebben ze een
<pb n="116"/>rek, gewoonlijk van twee verhoogingen, waarop brandhout, pannen, potten en eetwaren geborgen worden en waardoor de rook optrekt, om vervolgens door het dak zoo goed mogelijk zijn weg te vinden, als hij niet in de hut verdwaald raakt, zoodat er u de oogen vaak van overloopen en ge maar niet weet, hoe gauw naar buiten te komen. Maar dat is thans volstrekt het geval niet. Hoe welig groeit ook hier het suikerriet, en hoe goed staat de djagong. Ja, het Kapoeasgebied is een recht vruchtbaar land en daarbij nog geheel maagdelijke grond. Hoe betreurt ge het daarom, dat ge slechts enkele suikerriet- en djagongstokken ziet, geene uitgestrekte suikerriet- en djagong- of rijstvelden zoo ver het oog reikt; maar altijd en overal die dichte bosschen, door struiken en lianen samengesteld, daarmee doorweven. Of onze kinderen en kindskinderen het beter hier zullen zien? Ach, ik betwijfel het, ik wanhoop er aan, als de stand van zaken blijft gelijk ze thans is.</p>
<p>Wij zijn reeds weder met forschen riemslag - de paarden ruiken den stal - verscheidene uren verder gekomen.</p>
<p>Nu vestig ik uw oog op de hutten en huizen van Sintang, die daar ginder schemeren in het verschiet.</p>
<p>Men had mij gezegd: Nog een tandjonghoek, dan een Koempaibaai, en daar voorbij kunt ge Sintang verre voor u uit zien liggen. Zoo was het ook. Ja daar zag ik het doel en einde mijner reize, van mijn langen riviertocht, liggen: eene schemerende grijs-witte streep, die zich flauw afteekende tegen het daarachter verrijzend groen van boomen en bosch, allengskens breeder en scherper uitkomend, en waaruit zich eindelijk eene rij van hutten ontwikkelde. Ook een vlaggestok met de wapperende geliefde kleuren werd zichtbaar. Zou de ‘Madura’ er ook liggen? Neen, zegt mijn djoeragan, zij is naar boven. - En daar ginder ligt zij, herneemt een roeier. - Ik tuur en ontdek haar ook weldra. Brilah brilah! geeft, geeft er hem van! roept dezelfde roeier en met versnelde slagen jagen de riemen door het water.</p>
<p>Rechts roei ik voorbij het Chineesche kamp, wel armoedig van voorkomen, maar nog al uitgebreid voor eene plaats als Sintang. Het bestaat uit afzonderlijke rijen van huizen onder een dak, die evenwijdig met den oever voortloopen of daarmee hier een scherpen, daar een stompen hoek vormen, zoo iets van Molkwerum. De roode papieren met hunne zwarte karakters, buiten op deuren en stijlen geplakt, schitteren mij vroolijk tegen, als zoovele welkomstgroeten van Sintang's langstaartige burgers. Links strekken zich de vaalgrijze hutten der inlanders uit, voor mij zie ik het fort en verspreide woningen. Wij roeien langs het fort, aan welks wallen koeien loopen te grazen, en waarvan de kanonnen heel barsch op mij neerzien, op de ‘Madura’ aan.</p>
<p>Wat meent ge, of het mij trof, toen ik na zooveel dagen die eenzame ka-<pb n="117"/>den opzegt. Dit doet hij knielende en zich buigende, met het aangezicht naar het oosten gekeerd.</p>
<p>De Palembanger, dien ik thans op 't oog heb en die Mahomad Taijp heette, een man, die met handenwerk zijn brood verdiende, woonde in een huisje op den rechter oever der rivier in den kampong Achttien Oeloe, zijnde een der meest verwijderde gehuchten, die onder de hoofdplaats Palembang behooren.</p>
<p>Hij had voor zijn huis aan den rivierkant eene houten trap, die hij gebruikte om in zijn schuitje te stappen, als hij 't water wilde oversteken, en die hem tevens diende om zich daarop te baden en te reinigen, als hij des morgens, middags en avonds zijne gebeden tot Allah wilde doen opstijgen.</p>
<p>Eens op een morgen tegen vijf uur - en dus nog vóór het aanbreken van den dag - gaat hij naar die trap, om zich te baden en tot het gebed voor te bereiden. Daar gekomen, laat hij zijne sandalen boven bij de trap staan en daalt op bloote voeten treê voor treê naar beneden. Op de plank gekomen, die onder water is, gevoelt hij door de koude wel eene kleine rilling, maar, daaraan gewoon, daalt hij nog een paar treden naar beneden, haalt zich de <hi rend="i">sarong</hi> (soort van vrouwenrok) over het hoofd en hurkt neer. Nu baadt en wascht hij zich en, na dit gedaan te hebben, volbrengt hij de door den Koran voorgeschreven reiniging aan handen, voeten en het aangezicht, onder 't opzeggen der voor die omstandigheid bepaalde gebeden. Hiermede gereed, wil hij overeind gaan staan en zich de sarong over het hoofd schieten; doch op hetzelfde oogenblik wordt hij in het dikke van de dij even beneden de heup vastgepakt door een kaaiman, en wel zoo stevig, dat het monster hem van de trap naar de diepte sleurt en met hem voortzwemt. Door deze beweging verloor hij de nog niet vastgemaakte sarong, zoodat hij geheel naakt was.</p>
<p>Hetgeen hem sedert dat oogenblik tot aan zijne redding is wedervaren, komt volgens zijne eigene verklaring hierop neder:</p>
<p>‘Ik had het geluk, dat ik mijne tegenwoordigheid van geest behield. De kaaiman had mij vast in het dikste gedeelte van mijn dij, tusschen de heup en de knie van mijn rechter been. Ik voelde zijne tanden al dieper in mijn vleesch indringen en vreesde, dat hij ze tot op het been zoude inhakken; doch gelukkig was ik daartoe te gezet. Onder water hield ik zoo veel mogelijk mijn adem in, hetgeen ik vrij lang kon volhouden, daar ik vóór mijn trouwen duiker van beroep was geweest. Niet lang was ik zoo gevangen, of ik voelde, dat de kaaiman naar de bovenvlakte van het water steeg, en weldra stak hij zijn kop, met mij daarin, geheel naar boven. Ik schepte adem en schreeuwde om hulp; maar zonder gevolg. Opnieuw dook de kaaiman met mij naar de diepte. Ik had mijn volle besef, maar vreesde, dat het monster mij te lang onder water zou houden. Niet ver voorbij het fort bracht hij zijn kop weder boven; ik schreeuwde opnieuw
<pb n="118"/>en zag, dat voor het fort reeds menschen in de rivier waren. Evenwel kwam er geen hulp. Ik leed veel door bloedverlies, maar had betrekkelijk weinig pijn en hoopte nog steeds op uitkomst. Lang achtereen bleef de kaaiman toen niet meer onder water hij scheen vermoeid te worden en dikwijls bracht hij zijn kop en daardoor ook mij geheel of gedeeltelijk weer boven.</p>
<p>‘Eindelijk, toen wij de hoofdplaats, alsook de laatste aan den linker kant gelegen kampong Palembang lama (oud Palembang) al voorbij waren, zwom hij naar dien oever. Daar gekomen, stak hij zijn kop zoo ver mogelijk in de hoogte en scheen de plaats eens op te willen nemen. De uitslag daarvan was gunstig, want hij ging, mij met moeite door den modder slepende, naar den oever en aan land Nadat hij, zonder mij los te laten, een oogenblik had uitgerust, sleurde hij mij verder het bosch in. - Eindelijk legde hij zich neer, opende den bek zoodat ik op den grond viel, scheen een oogenblik nog uit te willen rusten, alvorens mij te verscheuren, en - dat oogenblik maakte ik mij ten nutte. Ik greep een gelukkig daar neergesmeten boomtak, sprong als een razende overeind en viel toen als dol en bezeten op mijn vijand aan, mijn uiterste best doende, om hem met dat stuk hout de oogen uit zijn kop te boren. Onze strijd duurde zeker wel een paar minuten. Ten laatste scheen ik het geluk te hebben gehad van het monster ter deeg te raken; want na noch een paar flauwere aanvallen maakte 't rechtsomkeert en ging te water.</p>
<p>‘Dat was ook hoog tijd. Door bloedverlies was ik zoo zwak geworden, dat ik 't onmogelijk lang meer had kunnen uithouden. Van mijn vijand vooreerst ten minste ontslagen, kroop ik op handen en voeten het bosch verder in, bedekte mij daar zoo veel mogelijk met struiken en bladeren, stopte mijne wonden met gekauwde bladeren dicht, viel toen uitgeput neer, en lag weldra heel buiten kennis.</p>
<p>‘Toen ik weer bijkwam, had ik een brandenden dorst en leed gloeiende pijn aan mijne wonden. Ik kroop echter met inspanning van al mijne krachten op handen en voeten weer naar den oever en waagde 't om, na mijn dorst te hebben gelescht, mijne wonden te wasschen en te verkoelen. Dit verlichtte mij zeer.</p>
<p>‘In de verte aan den overkant bespeurde ik nu eene prauw. Ik schreeuwde en wenkte om hulp. In den beginne scheen men geen acht op mij te slaan; doch eindelijk roeide nen naar mij toe. Dichterbij gekomen, schenen de opvarenden, zeker omdat ik naakt was, wantrouwend te worden; doch ik riep hun toe, dat ik door een kaaiman aangevallen en daar heen gesleept was.</p>
<p>‘Het scheen, dat men eerst twijfelde; maar Goddank! 't medelijden kreeg de overhand en men roeide op mij toe. Dichtbij gekomen sprong een der opvarenden aan den wal, gaf mij een sarong en hielp mij in de prauw. Hierin bevonden zich, behalve mijn helper, zijne vrouw en twee kinderen. Men verbond mijne wonden zoo goed mogelijk, gaf mij te eten en te drinken en verzocht mij
<pb n="119"/>poeas, tusschen de bosschen van een woest en nog geheel onontgonnen land, opgeroeid te hebben, daar eensklaps, in de binnenlanden van Borneo, een oorlogsstoomer zag met de geliefde driekleur en langen wimpel in top; ook Janmaat met zijn blauw buisje, witten broek en glimmenden hoed, waarop in groote koperen letters ‘Madura’ stond te lezen, en daar op den wal een modern en ruim gebouwd Europeesch-Indisch huis met zijne galerijen en hoog en deftig front.</p>
<p>En nu liggen wij aan de lanteng en stap ik uit en ga den oever op, op het huis aan, de woning van den adsistent-resident te Sintang; een man, die in het vaderland, een eenvoudig burger zou zijn, maar hier heerscher is over een gebied, grooter dan Nederland, en heer over zooveel vorsten, dat ik met hunne namen wel eene gansche bladzijde zou kunnen vullen.</p>
</div>
<div type="chapter">
<head rend="h3">Brief van een soldaat op Java.</head>
<p>Samarang, Januari 18..</p>
<p>Lieve Pauline,</p>
<p>Uw lieven brief heb ik hier in de Oost ontvangen, ofschoon in een niet bijzonder pleizierigen tijd. Ik was niet meer in Soerabaya, maar mijn bataljon kreeg den 17 Januari van het vorige jaar weer marschorder, om met nog vijf andere bataljons van Batavia naar het eiland Celebes tot eene expeditie zich in te schepen. Wij gingen dus den 19 aan boord. Den 26 Februari kwamen wij met eene vloot van 32 schepen, nadat wij allen vereenigd waren, op de reede van Badjoea aan, en tegen tien uur 's morgens ging het op kleiner kanonneerbooten aan het ontschepen, omdat men op de groote schepen niet aan land kon komen. Het strand was overal dicht met Inlanders bezet. Zij schoten wel hunne stukken op ons af, maar konden ons toch weinig schade doen, want hunne wapens bestaan hier nog in pijlen, lansen, werpspiesen en zoogenaamde krissen. Wij kwamen onder aanhoudend kanonvuur evenwel toch aan den oever, waar toen 't vechten eerst recht begon.</p>
<p>Maar lieve Pauline, welk een onderscheid het is, tegen beschaafde menschen of zoo tegen wilden te kloppen, kan eerst iemand begrijpen, die al meermalen bij zulke aanvallen is te enwoordig geweest. Met een duivelsch moordgehuil, zooals ik van mijn leven nog niet gehoord had, kwamen honderden uit hunne dichte bosschen op ons instormen, zoodat de voorsten tot vlak voor onze bajonetten kwamen en zoodoende zelven hun dood zochten; want velen werden op die wijze doodgestoken of met kolven doodgeslagen, zonder dat wij veel kruit behoefden
<pb n="120"/>te verschieten. En gedurig kwamen weer nieuwe versterkingen opzetten; 't was of zij uit den grond opschoten. Maar de meesten hadden hetzelfde lot, een bewijs, hoe weinig dat volk en hunne radja's in deze streken met de geweren en bajonetten en met de kracht daarvan bekend zijn. En zoo duurde het gevecht voort tot tegen zes uur in den avond, toen de donkerheid er vooreerst een einde aan maakte. Toen moest de legerplaats nog worden opgeslagen, waarmeê wij evenwel nog al gauw klaar waren.</p>
<p>Van onze tweebeenige vijanden hadden wij geen bijzonder groot verlies, van de vierbeenigen ook niet, ofschoon ons eenigen kameraden 's nachts op de uiterste voorposten door de tijgers weggesleept werden. En dat is ook zoo'n wonder niet want als toevallig de maan niet schijnt, heb ik in Europa nooit nog zulke nachten beleefd, als hier te lande. Men kon vaak op vier of vijf passen niet eens een boom zien of ander groot voorwerp onderscheiden, veel minder zulke dieren, die 's nachts overal rondsluipen, waar wat valt weg te pakken, wat dan met zulk eene razende gauwigheid gebeurt, dat aan tegenweer niet te denken is.</p>
<p>Daarentegen hadden wij met andere vijanden meer te stellen, vooral met twee vernielende ziekten, persloop en eene zoogenaamde gele koorst. Daar vielen de manschappen van, als bij u de vliegen in den herfst. Daarbij kwam nog, dat overal, waar gevochten werd, eene menigte doode paarden en menschen in eene gloeiende zon liggen bleven, wat een lucht gaf, dat velen van ons er bijna flauw van vielen. Verder is ook het water, waar men nog een weinigje vindt, erg met salpeterstof vermengd. Dat is overigens de grootste klacht hier, weinig of menigmaal in het geheel geen water. En dan nog altijd gezouten eten, spek of vleesch met rijst, van de schepen geleverd. Daaruit bestaat onze voeding te velde, en dan driemaal op een dag een fiksch glas arak en ook driemaal goede sterke koffie met scheepsbeschuit. Verder sterven weer vele jonge menschen, die pas uit Europa komen, doorgaans nooit gediend hebben en dus zoo'n brigantenleven niet gewoon zijn; deze gaan dan natuurlijk meest allen vroegtijdig den hoek om.</p>
<p>In de maand November was de expeditie zoo goed als afgeloopen, en wij scheepten ons naar Macassar in - dat is: zoo velen van de bataljons nog in leven waren - om weer een weinigje op ons verhaal te komen, want de meesten van ons waren in den laatsten tijd in een miserabelen staat en liggen nu nog in al de hospitalen op het ziekbed.</p>
<p>Te Macassar kwam van den gouverneur-generaal order, dat het overschot van het veertiende bataljon - Europeërs en zwarten samen niet volle vierhonderd man - naar Kedong Kebo marcheeren moest, om het achste bataljon aan te vullen, dat ook op eene expeditie tegen Jambi op Sumatra's westkust bijna geheel te niet is gegaan; en zoo komt het, dat ik tegenwoordig hier ben.</p>
<p>Het klimaat is hier veel pleizieriger, dan in de meeste andere streken van
<pb n="121"/>Oostinje. Ik ben hier zoo gezond als een visch, en toch kunt gij er op aan, lieve Pauline, dat ik mijne behoorlijke portie heb doorgestaan. Gij schrijft mij, dat ik u spoedig weerom moet schrijven, en ja, zoo kunt gij licht praten, maar gij moet bedenken, dat ik hier niet in zoo'n geciviliseerd land ben, als Europa is. Dat is goed en wel, als wij in groote plaatsen zijn, maar als wij ons in onbewoonde streken onder de wilden ophouden en waar honderde uren in 't rond geen Europeër te bekennen is, dan ontbreekt het ons meestal aan nog wel noodiger dingen, dan schrijfgereedschap is, en waar zijn hier posten?</p>
<p>Soms zijn wij in kleine troepenafdeelingen op marsch, om zoogenaamde sluippatrouilles te maken, om het doel van de Indianen in de binnenlanden waar te nemen en de goede order te houden; soms worden wij op transport gekommandeerd, 't zij met gelden naar alle richtingen en meest op andere ver verwijderde eilanden - dan gaat het natuurlijk per stoom; of op transport met gevangen Idianen, doorgaans roovers en moordenaars, die aan de verschillende rechtbanken moeten worden afgeleverd, om hun vonnis te ontvangen. En dat gebeurt heel dikwijls, want er zijn geheele stammen hier, die enkel leven van roof, deels ter zee, deels te lande, en als zij dan door de patrouilles worden opgevangen, is hun vonnis òf de galg, òf naar omstandigheden levenslang in de steenkolenmijnen, naar de Moluksche Eilanden of naar Borneo.</p>
<p>Wij zijn hier alles, niet alleen militair, maar ook gensdarmerie. Op die manier ben ik dan naar mijn wensch altijd een beetje onderweg, deels te water, deels te land, deels te paard, deels te voet. Want als wij te land op transport zijn, heeft ieder Europeër een paard en een koeli (inlandsche lastdrager), die de bagage moeten dragen; maar zijn wij in grooter afdeelingen van tien of twaalf man, dan moeten wij natuurlijk te voet gaan, en zulke marschen bevallen mij doorgaans het best, als ik daarbij mijne pijp maar goed in brand kan houden en op zijn tijd mijne veldflesch vullen, al is het maar met helder rivierwater.</p>
<p>Voor het eten zorgt de goede natuur. Wij schieten b.v. allerlei wild en maken dat ons zelven klaar; dan houden wij 't geld, dat ons daarvoor betaald wordt, t.w. de menage, in den zak en hebben 't nog beter, dan als wij het eten betalen moeten. En betaald worden wij buitendien zeer goed, vooral als wij op transport zijn of we nog gevangenen maken.</p>
<p>Natuurlijk kon ik u nog veel schrijven, ik kon u wel een vol boek schrijven, voordat gij alles goed begrepen hadt, vooral over de zeldzaamheden dezer landen en van hunne bewoners, hunne zeden en gebruiken, b.v. bij buitengewone feesten, hunne religiegebruiken, hunne manier van oorlogvoeren en de dansen, die zij voor hunne goden opvoeren, voordat zij een slag beginnen, met andere gekheden meer, zonder daarbij van mijne eigene ontmoetingen met deze volken nog eens te spreken; maar een van de grootste bezwaren voor een Euro-<pb n="122"/>peër zijn de vele verschillende talen. Ieder bijzondere volksstam heeft ook weer zijne eigene taal. Zoo hebt ge b.v. de Chineezen, die zich hier overal ingedrongen hebben, en de Arabieren, insgelijks bijna meer dan Inlanders; dan de verschillende Inlandsche rassen zelve, b.v. de Javanen van allerlei ras, Amboneezen van de Molukken, Boegineezen van het eiland Boni, Macassaren, Negers uit Afrika, vooral onder het militair. Verder heeft men op Sumatra de Bamboks en op Borneo de Dajakkers. Beiden zijn roofvolken en geven den militair veel te doen, als zij eens in het gebied der Europeërs invallen; vooral in de eigendom-doen, als zij eens in het gebied der Europeërs invallen; vooral in de eigendommen van plantagebezitters en andere rijke kooplieden moorden, rooven en plunderen zij op beestachtige manier. Alsdan komen natuurlijk weer klachten aan het gouvernement en moeten de eerste de beste bataljons, die in de buurt zijn, op de been komen. Of zoo er toevallig niet genoeg troepen in die streken liggen, dan moeten op andere groote plaatsen nog meer mobiel worden gemaakt, om zich met de anderen te vereenigen en dan met die honden om te bakeleien en hen weer op hun voorman te zetten.</p>
<p>Dit moet ik evenwel ook roemen, dat de Europeërs den militair hunne erkentelijkheid en dankbaarheid op alle bedenkelijke manier te kennen geven, b.v. door gedurige leveringen van versche levensmiddelen, of bij de terugkomst door 't liefderijk onthaal in hunne huizen van de gekwetsten en zieken, als de hospitalen vol zijn, of door aanzienlijke collecten voor de zieke manschappen; kortom zij doen alles, om den toestand van den soldaat zoo veel mogelijk te verbeteren. Er komen echter ongelukkig nog altijd gevallen genoeg voor, dat vele corpsen niet weer voltallig zijn te maken. De pijlen en andere wapens van dat canaillepak zijn meest allemaal vergiftigd, en dus moeten de daardoor getroffenen een pijnlijken dood sterven of, als daar nog tijd toe is, armen en beenen laten afzetten en dan zoo lang zij nog leven hinkepoot blijven. Nu in Gods naam, dat is eens zoo het lot van het soldaat, niet alleen hier, maar overaal in de wereld.</p>
<p>Gij vraagt mij ook om eenig bericht over de zendelingen, lieve Pauline, en daarvan zou ik nog gaarne een treurig geval vertellen, dat ook gedurende mijn hierzijn met hen gebeurd is, maar moet dat tot eene volgende gelegenheid uitstellen, daar mijn eenvoudige brief anders een heel pak worden zou.</p>
</div>
</body>
</text>

</TEI.2>