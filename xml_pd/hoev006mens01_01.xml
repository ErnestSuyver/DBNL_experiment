<?xml version="1.0" encoding="UTF-8"?>
<!DOCTYPE TEI.2 PUBLIC "-//DBNL//DTD TEI.2 XML//NL" "https://www.dbnl.org/xml/dtd/teixlite.dtd">
<TEI.2>
    <teiHeader>
        <fileDesc>
            <titleStmt>
                <title type="main">Menschenwaan en Christendom (2 delen)</title>
                <author>Adriaan Hendrik van der Hoeve</author>
            </titleStmt>
            <editionStmt>
                <edition>
                    Dit bestand biedt, behoudens een aantal hierna te noemen ingrepen, een diplomatische weergave van <hi rend="i">Menschenwaan en Christendom</hi> van Adriaan Hendrik van der Hoeve in twee delen in de eerste druk uit 1861.
                </edition>
                <respStmt>
                    <resp>
                        <corr>deel 1, p. *2: de kop ‘Eerste deel’ is tussen vierkante haken toegevoegd.</corr>
                        <corr>deel 1, p. 67: het foutieve paginanummer 71 is verbeterd in 67.</corr>
                        <corr>deel 2, p. IV: de kop ‘Tweede deel’ is tussen vierkante haken toegevoegd.</corr>
                    </resp>
                </respStmt>
            </editionStmt>
            <extent><!-- aantal pagina's --></extent>
            <scandetails>
                <scan section="1" type="I">
                    <extent-detail><!-- pagina range van een sectie --></extent-detail>
                    <empty-page>2, 4</empty-page>
                    <!-- <insert after="na deze pagina begint de insert"> aantal insert pagina's </insert> -->
                    <insert after=""></insert>
                </scan>
                <scan section="2" type="I">
                    <extent-detail><!-- pagina range van een sectie --></extent-detail>
                    <empty-page>2, 3, 6</empty-page>
                    <!-- <insert after="na deze pagina begint de insert"> aantal insert pagina's </insert> -->
                    <insert after=""></insert>
                </scan>
            </scandetails>
            <publicationStmt>
                <idno type="titelcode">hoev006mens01_01</idno>
                <idno type="format">DBNL-TEI 1</idno>
                <availability>
                    <p>2011 dbnl</p>
                </availability>
            </publicationStmt>
            <notesStmt>
                <note></note>
            </notesStmt>
            <sourceDesc>
                <bibl>
                    <idno type="isbn"></idno>
                    <idno type="usedcopy">exemplaar universiteitsbibliotheek Leiden, signatuur: 1212 D 11 en 1212 D 12</idno>
                </bibl>
                <p>Adriaan Hendrik van der Hoeve, <hi rend="i">Menschenwaan en Christendom</hi>. J.H. Gebhard &amp; Co., Amsterdam 1861</p>
                <p>&nbsp;</p>
            </sourceDesc>
        </fileDesc>
        <encodingDesc>
            <projectDesc>
                <p>Wijze van coderen: standaard</p>
                <p></p>
            </projectDesc>
        </encodingDesc>
        <profileDesc>
            <langUsage>
                <language id="nl">Nederlands</language>
            </langUsage>
        </profileDesc>
        <ebook>
            <bibl>
                <title type="main">Menschenwaan en Christendom</title>
                <author>Adriaan Hendrik van der Hoeve</author>
                <idno></idno>
                <imprint>
                    <publisher></publisher>
                    <pubPlace></pubPlace>
                </imprint>
            </bibl>
            <idno type="isbn"></idno>
            <order>
                <price curr="euro"></price>
                <link></link>
            </order>
            <blurb><p></p></blurb>
            <titlepage><p></p></titlepage>
            <colofon><p></p></colofon>
        </ebook>
        <pod>
            <bibl>
                <title type="main">Menschenwaan en Christendom</title>
                <author>Adriaan Hendrik van der Hoeve</author>
                <idno></idno>
                <imprint>
                    <publisher></publisher>
                    <pubPlace></pubPlace>
                </imprint>
            </bibl>
            <idno type="isbn"></idno>
            <order>
                <price curr="euro"></price>
                <link></link>
            </order>
            <blurb><p></p></blurb>
            <titlepage><p></p></titlepage>
            <colofon><p></p></colofon>
        </pod>
        <revisionDesc>
            <change>
                <date>2010-11-30</date>
                <respStmt>
                    <name type="person">CB</name>
                </respStmt>
                <item>colofon toegevoegd</item>
            </change>
        </revisionDesc>
    </teiHeader>
   <text>
<body>
<div type="chapter">
<cf><pb n="I"/>
<p>MENSCHENWAAN EN CHRISTENDOM.</p></cf>

<cf><pb n="III"/>
<p>MENSCHENWAAN</p>
<p>EN</p>
<p>CHRISTENDOM.</p>
<p>EEN ROMAN EN GEEN ROMAN,</p>
<p>DOOR</p>
<p>A.H. VAN DER HOEVE,</p>
<p>Predikant te Keppel.</p>
<p>Eerste Deel.</p>
<p>AMSTERDAM,</p>
<p>J.H. GEBHARD &amp; C<hi rend="sup">o</hi>.</p>
    <p>1861.</p></cf><div type="section">
    <pb n="*2"/>
    <head rend="h2">[Eerste deel]</head>
    <p><figure>
        <p><xptr to="hoev006mens01ill01.gif"/></p>
        <figDesc>Gelooft gij aan God en de onsterfelijkheid uwer ziel?</figDesc>
    </figure></p></div>
<div type="section">
    <pb n="V"/>
<head rend="h3">Een woord vooraf.</head>
<p><hi rend="i">Een der beoordeelaars van mijn vroeger uitgegeven werk: ‘de Wereld in 't klein’ sprak, toen hij den tweeden druk van dat boek aankondigde, den wensch uit, dat de auteur ‘in het gunstig onthaal, aan deze vrucht van zijnen geest te beurt gevallen, eene aansporing wogt vinden om voort te zetten wat hij begon en een tafereel te ontwerpen van den tegenwoordigen stand van zaken, om ook aan wie nu strijden en geslingerd worden, te verkondigen, dat het Christendom eene waarheid is, en dat het vrije, levende Christendom het ware is</hi><note n="1)" place="foot">Zie Tijdspiegel, Junij 1853.</note>.’</p>
<p><hi rend="i">Hoe welkom mij dat verlangen ook was, hoe het met mijne wenschen overeen stemde, lang aarzelde ik toch, of ik wel mogt ondernemen, wat aan bekwamer hand zooveel beter zou zijn toevertrouwd. Ik raadpleegde inzonderheid met mijnen vriend J.P. de Keijser, en door hem aangemoedigd en na van hem menigen wenk en hoogst belangrijke mededeelingen ontvangen te hebben, ondernam ik wat ik in deze bladen mijnen landgenooten aanbied, door den met mij bijzonder bevrienden Uitgever daartoe in staat gesteld.</hi></p>
<p><hi rend="i">Het kwam mij voor, dat een boek, van inhoud en strek</hi>-<pb n="VI"/><hi rend="i">king als ik thans waag in het licht te geven, niet geheel ontijdig kan worden geacht.</hi></p>
<p><hi rend="i">Wij leven in een tijd van overgang en woeling op godsdienstig gebied. Zullen we ons daarover beklagen? Integendeel: vooruitgang moet er zijn. Doch vooruitgang pleeg op elk gebied met schokken en strijd gepaard te gaan.</hi></p>
<p><hi rend="i">De rust op godsdienstig gebied brengt niet zelden onverschilligheid te weeg. Leven moet er zijn. Reeds zien wij het gelukkig verschijnsel, dat de Christelijke gemeente er deel aan neemt, en daardoor op weg is om zelfstandig te worden.</hi></p>
<p><hi rend="i">Ik heb getracht de onderscheidene rigtingen in de gemeente te schetsen, zoo als zij heerschende zijn, haar consequenties aan te wijzen en denkende gemeenteleden te doen zien: deze rigting gaat hier-, de andere daarheen, en hen op te wekken om uit eigen oogen te zien, zelve te onderzoeken wat het ware is, om zelfstandig voor zich te kiezen.</hi></p>
<p><hi rend="i">Om het eenigzins aanschouwelijk te maken, heb ik den romantischen vorm gekozen, maar dien vorm geheel ondergeschikt gemaakt aan den inhoud van het boek. Gaarne had ik het aanschouwelijker gewenscht, meer plasticiteit gewild, maar dan moest het boek, zou de eigenlijke inhoud er niet onder lijden, van veel grooter omvang geworden zijn.</hi></p>
<p><hi rend="i">In hoever ik in een en ander geslaagd ben, mogen anderen beoordeelen. Dat ik niet geheel vruchteloos moge gewerkt hebben, wensch ik van harte</hi></p>
<p><hi rend="i">Keppel</hi>,</p>
<p>Junij 1861.</p>
<p>A.H. VAN DER HOEVE.</p>
<cf><pb n="VII"/>
<p>INHOUD.</p>
<p><table>
<row>
<cell cols="2">EERSTE HOOFDSTUK.</cell>
</row>
<row>
<cell/>
<cell>Bladz.</cell>
</row>
<row>
<cell>Verkenning</cell>
<cell>1.</cell>
</row>
<row>
<cell cols="2"/>
</row>
<row>
<cell cols="2">TWEEDE HOOFDSTUK.</cell>
</row>
<row>
<cell cols="2"/>
</row>
<row>
<cell>In de praktijk</cell>
<cell>17.</cell>
</row>
<row>
<cell cols="2"/>
</row>
<row>
<cell cols="2">DERDE HOOFDSTUK.</cell>
</row>
<row>
<cell cols="2"/>
</row>
<row>
<cell>Het gezag ziet zijn gezag niet erkend</cell>
<cell>41.</cell>
</row>
<row>
<cell cols="2"/>
</row>
<row>
<cell cols="2">VIERDE HOOFDSTUK.</cell>
</row>
<row>
<cell cols="2"/>
</row>
<row>
<cell>Vromen en vromen</cell>
<cell>66.</cell>
</row>
<row>
<cell cols="2"/>
</row>
<row>
<cell cols="2">VIJFDE HOOFDSTUK.</cell>
</row>
<row>
<cell cols="2"/>
</row>
<row>
<cell>Onfeilbare middelen falen; zullen wij het eens met feilbare beproeven?</cell>
<cell>81.</cell>
</row>
<row>
<cell cols="2"/>
</row>
<row>
<cell cols="2">ZESDE HOOFDSTUK.</cell>
</row>
<row>
<cell cols="2"/>
</row>
<row>
<cell>De partijen houden stand</cell>
<cell>95.</cell>
</row>
<row>
<cell cols="2"/>
</row>
<row>
<cell cols="2">ZEVENDE HOOFDSTUK.</cell>
</row>
<row>
<cell cols="2"/>
</row>
<row>
<cell>Daniel van Deurne</cell>
<cell>112.</cell>
</row>
<row>
<cell cols="2"/>
</row>
<row>
<cell cols="2">ACHTSTE HOOFDSTUK.</cell>
</row>
<row>
<cell cols="2"/>
</row>
<row>
<cell>Hoe er geëvangeliseerd wordt</cell>
<cell>131.</cell>
</row>
</table></p>
<pb n="VIII"/>
<p><table>
<row>
<cell cols="2">NEGENDE HOOFDSTUK.</cell>
</row>
<row>
<cell/>
<cell>Blad.</cell>
</row>
<row>
<cell>De strijd duurt voort</cell>
<cell>148.</cell>
</row>
<row>
<cell cols="2"/>
</row>
<row>
<cell cols="2">TIENDE HOOFDSTUK.</cell>
</row>
<row>
<cell cols="2"/>
</row>
<row>
<cell>Een doopmaal, dat wel wat ernstig is</cell>
<cell>185.</cell>
</row>
<row>
<cell cols="2"/>
</row>
<row>
<cell>Van der Hulst en zijn geloof</cell>
<cell>227.</cell>
</row>
<row>
<cell cols="2"/>
</row>
<row>
<cell cols="2">TWAALFDE HOOFDSTUK.</cell>
</row>
<row>
<cell cols="2"/>
</row>
<row>
<cell>Kruijers-materialismus</cell>
<cell>240.</cell>
</row>
<row>
<cell cols="2"/>
</row>
<row>
<cell cols="2">DERTIENDE HOOFDSTUK.</cell>
</row>
<row>
<cell cols="2"/>
</row>
<row>
<cell>Ongeloof, groot geloof</cell>
<cell>264.</cell>
</row>
<row>
<cell cols="2"/>
</row>
<row>
<cell cols="2">VEERTIENDE HOOFDSTUK.</cell>
</row>
<row>
<cell cols="2"/>
</row>
<row>
<cell>Materialismus <hi rend="i">en frac</hi></cell>
<cell>289.</cell>
</row>
<row>
<cell cols="2"/>
</row>
<row>
<cell cols="2">VIJFTIENDE HOOFDSTUK.</cell>
</row>
<row>
<cell cols="2"/>
</row>
<row>
<cell>Storm geoogst</cell>
<cell>313.</cell>
</row>
</table></p></cf>
</div></div>
<div type="chapter">
<pb n="1"/>
<head rend="h3">Eerste hoofdstuk.
<lb/>
Verkenning.</head>
<p>In een dier stille avonduren, waarin de rust zoo welkom is, maar die daarbij zoo eigenaardig zich leenen voor stille overpeinzingen over ons zelven en voor heilige gemeenschapsoefening met God, treffen we mevrouw van Stralen aan, van de eenzaamheid, naar hare gewoonte, tot zelfbeproeving en zelfoefening gebruik makende.</p>
<p>Sedert eenige jaren weduwe, leidt zij een meer stil en afgezonderd leven, dan haar rang in het maatschappelijk leven vroeger gedoogde.</p>
<p>Toch getuigt nog al wat haar omringt van een' uiterlijken welstand en een' trap van beschaving als men slechts bij de hoogere standen der maatschappij pleegt aan te treffen. Ernst en deftigheid, toch zonder eenige somberheid, spreekt uit dat geheel: een tapijt, mollig en zacht, maar van niet sterk sprekende kleuren, in harmonie met die massief mahoniehouten tafel en die sofa, stevig en keurig bewerkt, maar niet in de grillige vormen van den jongsten tijd; geen verzameling van brooze kleinigheden, zoo eigenaardig <hi rend="spat">petits riens</hi> genaamd, bedekt den breeden marmeren schoorsteenmantel, maar een stapeltje
<pb n="2"/>boeken, zoo pas uit de hand gelegd, keert ons juist de titels toe van <hi rend="spat">Beets</hi>' <hi rend="spat">Stichtelijke uren</hi>, <hi rend="spat">Vinet</hi>'s <hi rend="spat">Evangeliebeschouwing</hi>, <hi rend="spat">Oosterzee</hi>'s <hi rend="spat">Stemmen van Patmos</hi>, en, nog onopengesneden, de eerste aflevering van <hi rend="spat">Van der Loeff</hi>'s <hi rend="spat">Katechisatieboek</hi>.</p>
<p>Toch niet door deze, en 't allerminst door 't laatste, had de vrouw des huizes zich thans aangetrokken gevoeld.</p>
<p>Zij peinst op eene bladzijde uit het ‘Laatst vaarwel’ van Adolphe Monod. Bij wijle ontglipt een zucht aan hare borst, haar oog is vochtig, terwijl zij half luide de woorden herleest: ‘Het is waar, Heere, want ik wil opregt voor U zijn, dat ik veel lijd, en dat mijne blijdschap en mijne dankzeggingen merkelijk beneveld zijn door dat gedurige lijden en die aanhoudende uitputting. Maar Gij hebt mij tot hiertoe ondersteund, en ik vertrouw dit zeker, dat ik op mijne gebeden, en op die van mijn gezin en mijne vrienden, de volmaakte lijdzaamheid bekomen zal. En nu, Heere, ik neem hen allen, deze vrienden, en leg ze in uwen Vaderschoot, in den naam van Jezus door den Heiligen Geest. O mijn God, heilig ons volkomen, en dat het overschot van ons leven geheel en onverdeeld aan uwe dienst gewijd zij. Uw Heilige Geest wone in ons, en zij de ziel, het leven en de blijdschap van allen, van de betrekkingen van allen, en van hunne bedroefden. O Heer, verscheidene onzer hebben kranken, dierbare kranken; wij bevelen ze u aan. Ik draag ze allen op mijn hart voor U. Ik wil hen niet noemen uit vrees, dat ik in mijne zwakheid iemand vergeten, en sommigen der hier tegenwoordige pijnlijk kwetsen mogt; maar ik neem ze allen en leg hen aan den voet van het kruis van Jezus, opdat Gij hen vertroostet en heiliget. Uwe genade en uw vrede zij met ons allen, van nu aan tot in eeuwigheid! Amen.’ Arme lijder, sprak zij, mijn hart gevoelt uwe smarten. Ach, kon ik bidden
<pb n="3"/>als gij, kon ik mijn lijden dragen als gij, geloofde ik als gij, maar helaas!....</p>
<p>‘Goeden avond, Mama!’ met deze woorden wordt zij op eenmaal in hare ernstige overpeinzingen gestoord, door het binnentreden van haren zoon Karel.</p>
<p>‘Deert u iets, lieve Karel?’ vroeg Mevrouw van Stralen vriendelijk. ‘Kom, bij uwe moeder, moet gij dat strenge regters-gezigt afleggen. Reeds ben ik droevig gestemd door 't peinzen over 't lijden van dien vromen Monod en....’</p>
<p>‘Over uw eigen kruis, Mama? Ik hoop dat gij onzen Hendrik in uwe gebeden gedachtig blijft, schoon ik wel vreeze, dat het met hem reeds te ver gekomen is.’</p>
<p>‘God is magtig, lieve Karel! antwoordde Mevrouw van Stralen, om 't hem nog in 't harte te geven, dat hij zich bekeere. Uwe vrees zou mij anders als een tweesnijdend zwaard door het moederhart gaan.’</p>
<p>‘Mijne vrees wordt maar al te veel gewettigd, door de toenemende ligtzinnigheid en ongeloovigheid van mijn' hardnekkigen broeder.’</p>
<p>‘Beste Karel, laat ons de hoop niet laten varen. Zij is het éénige waaruit ik nog kracht put, om in den gebede te volharden.’</p>
<p>‘Hopen voor wie verloren gaan!’</p>
<p>‘Spreek zoo niet, Karel: Hendrik is mijn zoon, en hij is uw broeder.’</p>
<p>‘Maar in den geloove, moeder, kent men geen bloedverwantschap. Kan ik liefhebben wie mijnen God haten?’</p>
<p>Mevrouw van Stralen zweeg eenige oogenblikken, terwijl zij een bangen zucht slaakte, diep door dit laatste woord van haren zoon ter neêr geslagen. Wij willen dat oogenblik van stilte waarnemen, om ons vlugtig bekend te maken met den persoon, die het onderwerp is van het gesprek, Hendrik van Stralen.</p>
<pb n="4"/>
<p>Wat verschil tusschen die beide broeders! Karel, ernstig, naauwgezet, maar streng tot hardheid toe, regtsgeleerde - geheel en alléén regtsgeleerde, in 't dagelijksch verkeer, tegenover zijne moeder; tegenover zijn' God.</p>
<p>Hendrik, koopman als zijn vader, maar zonder de vaderlijke soliditeit, die door arbeid schatten verzamelde, niet in beursspel schatten won, weelderig en ligtzinnig, aangenaam van vormen, maar zonder diepte van karakter, wuft en spotziek: spotziek vooral tegenover zijn' broeder, wiens godsdienst in zijne oogen erbarmelijke bekrompenheid is. Godsdienst - was dat nog iets anders dan een band om het volk in toom te houden? Geloof - welk denkend mensch kan gelooven? Was er wel iets anders, dan 't geen men voelen en tasten kan; was al dat gefemel niet door priesters en dominé's uitgedacht om zich van de heerschappij over den dommen hoop te verzekeren? De klove tusschen de beide broeders, reeds breed genoeg, werd nog wijder gemaakt door de schoonzusters. Adèle, Hendriks gade, een kind van de wereld, afgerigt van der jeugd aan om te behagen, elke bloem plukkend, die daar ontlook op haar pad, om haar straks ontbladerd weg te werpen; Sara, de echtgenoot van Karel, dochter van adellijken huize, die, verre van vader en moeder, op eene strenge kostschool, eene hoogst ‘gesoigneerde educatie’ had genoten, maar daarbij den indruk, dat met het geloof der vaderen, deugd, eerbied voor stand en geboorte moest staan of vallen, en dat de vrijzinnigheid slechts wortelde in de aanmatiging der <hi rend="spat">bourgeoisie</hi>.</p>
<p>‘Stelt gij het u ook te erg voor?’ vroeg Mevrouw van Stralen, terwijl zij het hoofd ophief en een' schuchteren blik sloeg op haren zoon. ‘Hendrik toch toonde zich vroeger niet onvatbaar voor goede indrukken, ofschoon ze niet zoo blijvend waren als ik had gewenscht.’</p>
<pb n="5"/>
<p>‘Te erg, Mama? uw jongste zoon spot met het heilige, baadt zich in zingenot, is vijand van Gods kinderen. Kan men zich den toestand te erg voorstellen, van hem, op wien de toorn Gods rust?’</p>
<p>De moeder rilde.</p>
<p>‘Maar, Karel,’ hernam zij, ‘wij mogen hem toch niet aan zich zelven overlaten, zoo lang er eenige hoop op zijne bekeering en behoudenis bestaat. Wat dunkt er u van; als wij dominé Bergsman eens verzochten met Hendrik te spreken en zijn invloed op hem te beproeven?’</p>
<p>‘Waar denkt ge aan, mama?’</p>
<p>‘Ik weet het wel: tegen al wat predikant heet is hij ingenomen. In zijn oog zijn de meesten hunner huichelaars, die om den broode het volk hunne predikatiën voordragen, maar onze Bergsman is immers een zeer kundig predikant, zoo als men zegt, en daarenboven, hij is hoogst bezadigd. Hij heeft ook den naam van liberaal te zijn, en ik verbeeld mij, dat het Hendrik aangenamer zal zijn, met hem dan wel met een' ander te spreken. Als wij hem eerst met melk voeden, welligt verdraagt hij later de vaste spijze.’</p>
<p>Aan Karels gefronste wenkbraauwen was 't wel te zien, hoe weinig hem dit voorstel beviel. Op levendigen toon zeide hij dan ook: ‘Ik weet niet, mama, of het door u voorgestelde middel niet erger zou zijn dan de kwaal. Het door alle ongeloovigen en onverschilligen zoo hoog geroemde liberalismus van dien man, leidt niet minder tot volslagen ongeloof, dan de ligtzinnigheid en het indifferentismus van mijn' broeder. Laat mij liever zeggen: ze zijn ééns geestes kinderen. Hendrik is maar wat meer consequent dan Bergsman, en - Hendrik heeft er ook niet zooveel belang bij om nog een schijn van godsdienst te bewaren,’ liet hij er bitter op volgen.</p>
<p>Mevrouw van Stralen, op nieuw ontmoedigd door het
<pb n="6"/>strenge oordeel van haar zoon, en daarbij gevoelende, dat een' brave onregt werd aangedaan, wilde een woord van verschooning althans spreken, toen dominé Bergsman zelf werd aangediend.</p>
<p>Hoewel thans onverwacht, was een bezoek van den heer Bergsman haar niet zoo geheel vreemd. Zij had het genoegen hem van tijd tot tijd eens te zien, hoewel zij dat woord ‘genoegen’ in tegenwoordigheid van Karel liefst vermeed, en niet ongaarne sprak zij met hem over hare hoogere belangen, hoe weinig zij met hem in menig opzigt overeenstemde.</p>
<p>Ofschoon Bergsman toch veel, haars inziens te veel, had overgenomen van de denkbeelden van latere godgeleerden, en wel met regt een liberaal werd genoemd, al verklaarde hij zelf geen' partijnaam te begeeren, had zij hem toch leeren kennen, als een' man, wien de zaak van godsdienst en menschenheil na aan het hart ging, die daarbij - en 't scheen wel vreemd bij iemand, die zelf zoo vast stond in zijne overtuiging, zacht en toegevend in zijn oordeel en humaan genoeg was, om anderer gevoelens, waar hij maar vromen zin en gemoedelijke overtuiging aantrof, te eerbiedigen.</p>
<p>Welkom was hij daarom aan het huis, waar hij thans weder verscheen, en wie de blijken van achting had opgemerkt, hem door de vrouw des huizes meermalen gegeven, had weinig vermoed, dat die gemoedelijke Christin vaak zuchtte over de afwijking van de ware leer, die zij telkens op nieuw bij hem bespeurde.</p>
<p>Ook nu weder behaalde het gevoelige vrouwenhart de overwinning op bekrompenheid van geest. Geheel vervuld met den ongelukkigen toestand, waarin haar jongste zoon verkeerde, haastte de moeder zich dominé Bergsman op de hoogte te brengen van het gesprek, zoo pas met haren zoon Karel gevoerd.</p>
<pb n="7"/>
<p>‘Inderdaad, lieve Mevrouw,’ sprak Bergsman, ‘niet zonder grond zijt gij bezorgd. De toestand van uwen zoon verdient ernstige overweging, hij deelt in het lot van zoovelen onder het jongere geslacht: in een tijd van materiëlen vooruitgang, nu de zoogenaamde positieve wetenschappen den boventoon voeren, vervalt menigeen op de klip van miskenning van het geestelijke, verzaking van het Christendom, dat ze vaak naauwelijks kennen, en dat hun, 't moet toegestemd worden, dan ook dikwijls verkeerd is voorgesteld. Wanhopen moogt gij echter niet: een kind van een echt Christelijke moeder gaat niet zoo ligt verloren.’</p>
<p>‘Dominé, zoudt gij niet eens eene poging willen aanwenden, om mijn' zoon tot andere gedachten te brengen?’ vroeg Mevrouw van Stralen met eene flaauwe hoop, maar tevens met al dien aandrang, dien moederlijke bezorgdheid in den toon leggen kon.</p>
<p>Eer Bergsman hierop antwoorden kon, zeî Karel van Stralen op eenigzins sarcastischen toon, terwijl zijn strak gelaat zich niet ontplooide: ‘Mama, gij vergt ongetwijfeld van den heer Bergsman te veel’, terwijl hij op die laatste woorden een bijzonderen nadruk legde.</p>
<p>‘Te veel, mijnheer van Stralen?’ hernam Bergsman; ‘te veel, waar men misschien met Gods hulp, een' ongelukkige van den dwaalweg zou kunnen afbrengen?’</p>
<p>Minder tot Bergsman dan wel tot zijne moeder het woord rigtende, antwoordde van Stralen: ‘de heer Bergsman zal, meen ik, zelf wel gevoelen, dat het moeijelijk is van het standpunt, waarop hij staat, een' ongeloovige tot inkeer te brengen. Een liberalisme, als hij is toegedaan, is niet zoo ver verwijderd van de grenzen des ongeloofs, al kan dit ook door de zoogenoemde liberalen moeijelijk worden toegegeven.’</p>
<p>Zonder op die scherpe aanmerking regtstreeks te ant-<pb n="8"/>woorden, wendde Bergsman zich tot mevrouw van Stralen met de verklaring, dat hij van zijn' kant gaarne zou willen beproeven, wat hij op haren zoon vermogt uit te werken, maar dat hij, - terwijl hij zich nu tot van Stralen wendde, - hem uitnoodigde om eerst zelf, of door iemand van zijne rigting te laten beproeven, wat men tot redding van zijn' broeder kon te weeg brengen.</p>
<p>Op het woord ‘rigting’ vatte Karel vuur. ‘Rigting, mijnheer? er was een meer gepast woord te kiezen. Ik weet van geen rigting; met dat modewoord wil men de ware geloovigen in het oog van het publiek declinéren. Ik ken in de godsdienst slechts waarheid of logen, voor de waarheid alleen strijd ik. De waarheid is slechts ééne; haar vind ik in den Bijbel, en uitgedrukt, volkomen uitgedrukt, mijnheer, in de schriften onzer vaderen, waar de Gereformeerde Kerk op gefundeerd is. Die waarheid wil ik behouden, trots al den tegenstand, dien zij van de wijzen dezer wereld moet ondervinden; ja, trots al de leugentaal, die gesproken wordt door wie wijs willen zijn boven 'tgeen geschreven is.’</p>
<p>‘Lieve Karel, zoudt ge zoo gewigtige punten nu wel en op dien geanimeerden toon behandelen?’ vroeg mevrouw van Stralen, maar Bergsman hoorde dien uitval ten einde toe aan en antwoordde toen kalm: ‘'t Bevreemdt mij waarlijk, mijnheer, dat gij u aan het woord <hi rend="spat">rigting</hi> stoot: ik wilde u niet krenken: dan had ik het woord <hi rend="spat">partij</hi> gebruikt; 't lag ook geenszins in mijn plan, een gesprek over ons verschillend standpunt uit te lokken, maar nu ik onwillekeurig het woord <hi rend="spat">rigting</hi> gebruikt heb, kan ik het waarlijk niet terugnemen; gij hebt eene bepaalde rigting, en die is geene andere dan de dogmatisch-piëtistische, die wel niet nieuw, maar in den tegenwoordigen tijd nog al gemoderniseerd is.’</p>
<p>‘Mijne overtuiging, mijnheer, is inderdaad eene oude
<pb n="9"/>en beproefde, eene onwankelbare, omdat zij op Gods Woord gegrond is. Ik begrijp niet, wat ge met dat <hi rend="spat">gemoderniseerd</hi> bedoelt.’</p>
<p>‘Veroorloof mij, mijnheer van Stralen, u eene vraag te doen: kent gij de geschiedenis van wat gij uwe overtuiging noemt, doch die, naar mijn inzien, geene andere dan de door mij genoemde rigting is?’</p>
<p>‘Die geschiedenis is zeer beknopt. Ik heb u haar reeds genoemd. Zij vindt haren oorsprong en voortgang in 'tgeen regtens bestaat en kan daar niet van afwijken, zonder zich zelve te verloochenen.’</p>
<p>‘Men heeft in den laatsten tijd nog al eenige onderzoekingen in het werk gesteld, die tot het resultaat leiden, dat de rigting, die gij zijt toegedaan, aan verschillende oorzaken haar oorsprong verschuldigd is.’</p>
<p>‘Als ge dan toch van <hi rend="spat">rigting</hi> gelieft te spreken, mijnheer Bergsman, dan verzoek ik u de mijne de oudorthodoxe te noemen.’</p>
<p>‘Gaarne zou ik haar dien naam gunnen, wanneer 't de ware naam was. Maar zie hier ons weder terstond op het geschiedkundig terrein terug gebragt. De dusgenaamde dogmatisch-piëtistische rigting is eigenlijk eene nieuwe orthodoxie, wier oorsprong - om dien niet te ver op te sporen - wij in het laatst der vorige eeuw vinden.</p>
<p>Gij kent den godsdienstigen en politieken toestand van dien tijd. Gij weet in welk eene gisting beide Kerk en Staat verkeerden; hoe de scheiding van beiden een geheel ander karakter aan de Kerk gaf, en er een meer vrij element in bragt....’</p>
<p>‘Ja, mijnheer, een vrijheid, die, als op politiek gebied, beter losbandigheid werd genoemd; die de deur der kerk open zette voor de verderfelijke Duitsche philosophie en later voor het rationalismus, waarop de noodlottige periode
<pb n="10"/>van ontbinding en omverwerping volgde, die het noodzakelijk maakte, wilde men de kerkelijke leer behouden, de oude beproefde grondslagen der zeventiende eeuw op te zoeken, om daarop het gebouw der Kerk weêr te stichten.’</p>
<p>‘Dit was voorzeker gemakkelijker dan de grondslagen door den Heer zelven gelegd, weder op te delven: toch, deze waren meer bestand tegen de aanvallen der tot ons overgewaaide philosophie en het afbrekend en koud rationalisme waarmede, wat ik u gaarne toestem, vaak een treurig gemis aan godsdienstzin en Christelijken geest gepaard ging, en dat zeker niet het minst aan oppervlakkigheid leed.</p>
<p>Doch dit daargelaten: gij erkent dus reeds, dat er eene ontwikkeling ontstond, waaruit de eene of andere rigting kon geboren worden. Toen wij in den aanvang dezer eeuw onder de Fransche overheersching zuchtten, ontstond er wel een gemeenschappelijk gevoel van behoefte aan godsdienst, den éénigen troost onder den zwaren druk, maar juist deze was oorzaak, dat bij de heerschappij dier gemoedelijke rigting, het onderzoek naar de waarheid op den achtergrond geschoven werd. Behoefte gevoelende aan het geloof der vaderen, begon men tot de begrippen der vaderen - en die niet altijd regt verstaan - terug te keeren; in den terugkeer tot die begrippen zag men nu alle heil; het dogmatismus kreeg de overhand.’</p>
<p>‘Zoo even heette het, dat de gemoedelijke, de mystieke rigting de overhand nam, nu het dogmatismus. 't Een sluit het andere uit, mijnheer.’</p>
<p>‘Uwe opmerking schijnt volkomen juist. Hier zag men echter het verschijnsel, dat twee rigtingen, die aanvankelijk vijandig tegenover elkander hadden gestaan, de dogmatische en de piëtistische, een verbond sloten tegen de nieuwe ontwikkeling der godgeleerdheid. Hetzelfde
<pb n="11"/>verschijnsel had zich reeds vroeger in Duitschland vertoond: de vrome Spener had het geloof des harten gehandhaafd tegen de koude, bekrompen orthodoxie zijner tijdgenooten, en de edele heeft niet te vergeefs geleefd, al had hij slechts dat ééne woord gesproken: “God moest wel een arm Koning zijn, wanneer Hij geene andere onderdanen had dan die paar Lutheranen.” Spener stelde den hoogsten prijs op de individuele, innige toeëigening van het Christendom, en toch stond hij op gemeenschappelijken grondslag met de partij die hij bestreed: als deze ging hij uit van de onderstelling, dat 's menschen wedergeboorte en zaligheid afhankelijk is van de aanneming der kerkelijke leerstellingen. Zijne volgelingen konden naauwelijks anders dan even als de orthodoxen, blinde onderwerping eischen aan het gezag der kerkleer, en ongeloof moesten zij zien, waar die onderwerping geweigerd werd. Nog geen twintig jaren was Spener dood, of zijne volgelingen deden wat de orthodoxen, de dogmatisten hunnen vromen voorgangers hadden gedaan: zij vervolgden, zij kerkerden andersdenkenden. Zoo ging het ook hier: de piëtistische en de dogmatische rigtingen, die onder andere omstandigheden tegenover elkander zouden staan, erkenden, beseften voor het minst haren gemeenschappelijken grondslag, haar gemeenschappelijk beginsel des gezags, tegenover de individuele vrijheid, en zoo ontstond ook in ons vaderland de gemengde, de orthodox-pietistischepartij, zou ik haast zeggen.’</p>
<p>‘Die partij, Mijnheer, was een waar geluk voor de tijden die volgen zouden. Want wekte onze bevrijding van het juk der slavernij ook voor eenigen tijd het godsdienstig gevoel onder de menigte op, weldra dreigde het door de toenemende materiele welvaart te verstompen en tot volkomen onverschilligheid over te slaan. Waren er toen niet geweest, die voor het oud-orthodoxe geloof in
<pb n="12"/>de bres sprongen, met de zuiverheid der leer zou het gedaan zijn geweest en de ware Gereformeerde kerk van hare grondslagen beroofd zijn.’</p>
<p>‘Ik erken, mijnheer van Stralen, dat er bij de snel toenemende verlichting en de vorderingen in de industrie gevaar bestond, om minder godsdienstig te worden. Doch vergis ik mij niet, dan werd daarvan gebruik gemaakt, om het orthodoxismus ten troon te verheffen. En er waren omstandigheden die dit begunstigden. De wetenschap ontwaakte met nieuwe kracht; het veld der kritiek werd hoe langer hoe ruimer ontsloten. Eene nieuwe theologie, om 't zoo eens te noemen, werd geboren. Het volk, niet op de hoogte om met haar op te wassen, had behoefte aan vaste begrippen. De nieuwe theologie, krachtig ook in zich zelf, was, omdat zij de volksgodsdienst wilde verheffen tot eene hoogte, waardoor zij meer op het innerlijke gerigt en meer geestelijk werd, niet aanstonds in staat om aan de volksbehoefte zoo te voldoen, als dit door theologische bekrompenheid beproefd werd. Van daar de voortgang der orthodoxie onder hen die met minder scherp orgaan voor de diepere opvatting der waarheid zijn toegerust, - die orthodoxie die weldra eene partij vormde, wie het aan drijvers niet ontbrak. Voeg daarbij den invloed van het Engelsche methodisme dat zich hier gelijk elders op het vaste land voortplantte, en het is geen wonder, dat een deel van het volk....’ -</p>
<p>‘'t Volk zou ook wel te beklagen geweest zijn, als die vrome en dikwerf miskende ijveraars, voor het ware geloof geene pogingen in het werk gesteld hadden om het vastheid in de leer te geven. 't Volk, mijnheer, behoeft vaste en zekere, geen zwevende, elkaar weêrsprekende resultaten. Aan het volk moest krachtige, tastbare waar heid verkondigd worden.’</p>
<p>‘Ik laat de ware vrome ijveraars in hunne waarde,
<pb n="13"/>maar ik betreur het, dat zoo velen, wien het aan heldere inzigten niet kon ontbreken, om den wille van het volk, zoo het heet, maar misschien ook wel uit andere oorzazaken, naar geene hoogere kennis der waarheid, naar geene meer geestelijke, min tastbare waarheid, naar geen meer innerlijken en diepen zamenhang dier kennis streefden. Daarbij zou de waarheid gewonnen, en het volk een hoogeren trap van ontwikkeling bereikt hebben. Doch ik meen genoeg gezegd te hebben, om u te overtuigen, dat uwe rigting, of wilt ge liever uwe orthodoxie, hare geschiedenis heeft, die in politieke en godsdienstige toestanden hare verklaring vindt.’</p>
<p>‘Stemde ik dit ook al toe, mijnheer, wat bewijst dat?’</p>
<p>‘Dat bewijst dat uwe orthodoxie, zoo oud niet is als zij in uwe schatting was. En natuurlijk is zij met den voortgang des tijds gemoderniseerd.’</p>
<p>‘Alweder een woord, mijnheer, waartegen ik protest indien.’</p>
<p>‘Hoe, mijnheer van Stralen, zoudt gij het kunnen ontkennen, dat de toenemende beschaving en ontwikkeling grooten invloed op de door mij dusgenoemde nieuwe orthodoxie gehad hebben? Dat zij, wilde zij zich niet buiten haren tijd stellen, met den voortgang der tijden is medegegaan? Dat zij, hoe afkeerig ook van de philosophie, van haar in zich opnam, om haar dat pikante waas van het moderne te geven? Hebben wij niet in onze dagen een begrip van de drieëenheid als regtzinnig zien aangeprezen, dat toch aan de philosophie van Hegel was ontleend?’</p>
<p>‘Dat verhoogt juist hare waarde, en levert het bewijs, dat zij voor alle tijden geschikt is, omdat wij in haar vele elementen der moderne beschaving konden opnemen.</p>
<p>Wij, zegt ge; ik had meer het oog op de dilettanten die de vormen der moderne beschaving op godsdienstig
<pb n="14"/>gebied aannamen, om die daardoor te zekerder te vernietigen. Want is hunne partij gezind, de vorderingen in kunsten en wetenschappen blinkende zonden te noemen, dan laat het zich wel gissen, waarom aan de orthodoxie een bijsmaak van den modernen tijd moet gegeven worden.</p>
<p>Gij wordt scherp, mijnheer!</p>
<p>Dat zou mij leed doen, ik wensch alleen waar te zijn, en spreek slechts in ronde woorden mijn gevoelen uit. Sedert de theologische juristerij op het Christelijk gebied zulk eene groote rol speelt, zie ik daarin niets anders dan eene poging om met terugdringing van de wetenschappelijke ontwikkeling, het oude symbolische gebouw, welks grondvesten staan te waggelen, te herstellen: eene poging door de gunst van bijzondere personen, de aristocratie en de mode krachtig ondersteund.’</p>
<p>‘Wij kunnen geen ander oogmerk hebben dan de Kerk op de oude historische regtsgrondslagen te handhaven, en verwerpen daarbij evenmin de philosophie als de kritiek.</p>
<p>Wat het laatste betreft, dat is in zóóver waar, als er eene philosophie gedacht kan worden, die wat het geloof eerst bepaald heeft, onderzoekt, maar zich reeds vooraf aan een gegeven gezag onderwerpt, en er een kritiek denkbaar zou zijn, die vooraf hare resultaten heeft vastgesteld. En wat de oogmerken dier partij betreft waarvan ge spreekt, zie, die komen nergens anders op neêr, dan om van de Kerk eene bindende regtsinstelling te maken.’</p>
<p>‘Er is geen ander middel om het ware geloof en de zuiverheid der leer in die Kerk te bewaren en de kerkelijke symbolen in stand te houden. Gods Woord is dan de toetssteen, en de symbolische schriften zijn dan de grondslagen waarop de Kerk gebouwd blijft.’</p>
<p>‘Wij verschillen te veel in begrip van Kerk, mijnheer,
<pb n="15"/>dan dat wij 't op dit punt spoedig eens zouden worden. Volgens u heeft de Kerk veel van een vennootschap, ik voor mij houd ze voor eene vrije, zich ontwikkelende gemeenschap des geestes. Volgens u is zij eene wetkerk, ik houd ze voor eene Evangelische, wier uitwendige regelen aan haren inwendigen geest moeten onderworpen zijn, en die, juist omdat zij Christelijk is, in hare ontwikkeling niet mag stilstaan.’</p>
<p>‘Ja, mijnheer Bergsman, wij verschillen in zoovéél, in geloof niet het minst....’</p>
<p>‘In geloofsbegrippen zeker veel, maar dat verschil sluit gemeenschap des geloofs niet uit. Wanneer Christus leeft in u en in mij, zullen wij, bij alle verscheidenheid één zijn in Hem. En wat mij betreft, op het bezit der waarheid maak ik geene aanspraak: ernstig zoek ik de waarheid in Hem in wien alle schatten der kennis verborgen zijn. Ik poog daartoe dieper in te dringen in zijnen Geest, dieper af te dalen in mijn eigen hart, en mijne voorstellingen en begrippen onderwerp ik gaarne aan den strengsten toets. Ja - ging hij voort, toen van Stralen een' ongeloovigen blik op hem sloeg - twistredenen vermijd ik, maar ik ben bereid, ook met u de voornaamste waarheden des Evangelies in vriendelijke zamenspreking te behandelen. Bij ons verschillend standpunt zal het aan levendigheid in de discussie niet ontbreken. Toch zullen wij beide de waarheid wel in liefde weten te betrachten.</p>
<p>Van Stralen, eerst eenigzins aarzelend, nam op herhaalden aandrang van Bergsman het voorstel aan, en de tijd voor de eerstvolgende zamenspraak werd door beide bepaald. Toen zij zich weder alleen bevond, verzonk mevrouw van Stralen in diep gepeins; nu eens bedekte zij het voorhoofd met de vlakke hand, dan schudde zij weemoedig het hoofd, om straks weder een blik naar bo-<pb n="16"/>ven te slaan, terwijl een diepe zucht haar geprangden boezem verligtte.</p>
<p>Toen stond zij op, ontsloot eene eenvoudig nette cassette, nam er een boek uit en schreef: ‘Hoe zal ik u naar waarheid schetsen, dag van strijd en slingering! Mijn zoon, mijn Hendrik, moest gij zóó ver afdwalen van uwen God. Toch, ook gij hebt Hem aan mijne knieën leeren kennen als den Heilige, van der jeugd zijt gij gevoed met het zielevoedsel van Gods Woord. Het geloof, dat ik van mijne moeder had geërfd, heb ik het u niet overgeleverd? Karel is de levende getuige, hoe ik mijne kinderen heb opgevoed. Karel, die zoo trouw ijvert voor.... Och, ware hij soms minder hard! Een geloovig Christen, kan die zoo hard zijn? Maar hij is immers slechts streng tegen de dwaling? Hoe verleidelijk is die dwaling.... Wijk, twijfeling, ik wil niet wankelen, ik wil niet twijfelen, met mijn geloof is mijne moeder zalig ontslapen, in mijn geloof heb ik kracht gevonden bij allen strijd.</p>
<p>Ik wil bidden voor den dwalenden herder en bidden voor het dwalende schaap, voor mijn' zoon.</p>
<p>Toch, die dwaling van Hendrik, is die niet eene andere dan die van Bergsman? Waarin zijn zij dan onderscheiden, waarin komen zij overeen.</p>
<p>Zou Bergsman's dwaling niet ook haar oorsprong hebben in.... O, God, ik wil niet oordeelen opdat ik niet geoordeeld worde.</p>
<p>Ik wil bidden, bidden voor mij, dat ik niet in verzoeking val, bidden voor de dwalenden, bidden voor mijn arm, arm verloren kind.’</p>
</div>
<div type="chapter">
<pb n="17"/>
<head rend="h3">Tweede hoofdstuk.
<lb/>
In de praktijk.</head>
<p>‘Heb je 't gehoord, Wouter? 't zal met onzen buurman Wolsink niet best afloopen. Hij heeft de zaak nog willen schikken; maar 't was mis. Hij is tot twee malen toe bij den advokaat van Stralen geweest; maar 't is mis, man.... Zoo als ik je zeg, 't is mis. “'t Regt,” zeî hij, “moet zijn loop hebben.” De tweede keer was ik op verzoek van Wolsink meêgegaan, om ook nog een woordje meê te spreken, maar 't bestierf me wel op de lippen, toen hij dat zoo ernstig zeî en met zulk een strak gezigt dat wij er beiden van schrikten. Hij is een regtvaardig man, die mijnheer van Stralen, dat moet van hem gezegd worden.’</p>
<p>‘Dat 's wel mogelijk, maar ik mag hem toch niet best zetten. Altijd is hij stroef en koud. Geen lach komt er op zijn gelaat. Regtvaardig mag hij zijn, maar hard is hij als een kei, niet minder.’</p>
<p>‘Zeg dat niet, Wouter; hij zeî dat het hem wel speet, maar hij kon aan het regt niet veranderen.’</p>
<p>‘Dat zou hij misschien ook niet willen; want als de zaak geschikt was geworden, had hij er niet aan verdiend.’</p>
<p>‘Neen, nu beoordeel je hem toch glad verkeerd. Ik verzeker je, dat hij heel naauwgezet is. En dat zal ik je bewijzen. Wolsink, die net zoo dacht als gij, gaf te ken-<pb n="18"/>nen dat hij 't niet onder zich zou laten, als hij in de schikking bewilligde; maar toen hadt je den man eens moeten hooren.</p>
<p>‘Ik zeg met Petrus,’ zeî hij; ‘uw geld zij met u ten verderve, omdat gij meent daarmede het regt te verdraaijen. ‘Weet ge niet,’ ging hij voort, ‘dat er geschreven staat: want de schepter der goddeloosheid zal niet rusten op het lot der regtvaardigen, opdat de regtvaardigen hunne handen niet uitstrekken tot onregt. Die zich neigen tot kromme wegen, die zal de Heere wegdoen met de werkers der ongeregtigheid.’ Zoo sprak hij, en ik kan je zeggen dat ik er van grieselde.</p>
<p>Ge hadt liever moeten zeggen: Weet ge niet, dat er ook geschreven staat: ‘Wees niet al te regtvaardig,’ 't Spijt me, als ik den man verkeerd beoordeeld heb; maar ik zou hem toch nog iets anders gezegd hebben. God is ook regtvaardig, zou ik gezegd hebben, maar Hij is liefderijk tevens. Die van zijn dwaling terug komt, dien verwerpt Hij niet. Van dien vordert Hij het uiterste regt niet, maar dien schenkt Hij genade voor regt.</p>
<p>Zoo iets zeî Wolsink ook; maar toen zeî hij, dat God genadig was voor Zijne gunstgenooten, maar dat eerst aan het regt voldaan moest zijn; want er staat geschreven: ‘God laat zich niet bespotten, - die onregt zaaijen zullen moeite maaijen.’ Zoo bragt hij alles uit den Bijbel bij, en kijk Wouter, wij gingen beiden geroerd heen, met vreeze in het hart.... doch st... Wouter, daar is hij zelf! Hij gaat de steeg in; zeker, om weêr de armen daar te bezoeken. Och, hij is zoo weldadig.</p>
<p>'t Was waar wat de laatste spreker, die van zijn makker scheidde en een andere straat in sloeg, zeide: van Stralen wàs weldadig. Weldadigheid te bewijzen, dat was immers een pligt die van ons geeischt wordt, en dien wij moeten betrachten? Heeft de Heer het niet bevolen?
<pb n="19"/>Heeft Hij het wee niet uitgesproken over de onbarmhartigen, en niet gezegd: ‘Maakt u zelven vrienden uit den onregtvaardigen Mammon, opdat wanneer er ontbreken zal, zij u mogen ontvangen in de eeuwige tabernakelen?’ - Weldadigheid een pligt.... O ja! maar wie geen hooger beginsel voor het weldoen kent, we vreezen dat hij op een laag, - althans geen hoog Christelijk standpunt staat. Weldadigheid te bewijzen omdat het bevolen is en beloond zal worden.... we vreezen, dat daar ligt zelfzucht een Christelijk masker aanneemt, en wij weten dat de vijandin van ons geslacht dan het gevaarlijkst is, wanneer zij zich vertoont in de gedaante van een engel des lichts.</p>
<p>&nbsp;</p>
<p>‘Stil, rekels, houdt op met elkaêr zoo te havenen. Stil, zeg ik je, daar komt de rijke mijnheer aan. Griet, je haren onder de muts en je schort wat ter deeg. Kees, als je dat schreeuwen niet dadelijk laat, dan sla ik je.... Hou op, Toon, met dat gelamenteer en zet je smeerige pet af.’ Na deze niet malsche moederlijke toespraak, op ruwen toon tot haar drietal gerigt, knapte vrouw Polders haar eigen slordige plunje wat op, kreeg in de haast een half schoone muts uit een lade, sloeg haar boezelaar schuins op om een grooten winkelhaak te verbergen, en riep toen door een kier van de deur, die tot een klein achtervertrekje den toegang verleende: ‘Gerrit, kom gaauw hier, daar komt mijnheer van Stralen aan, en help me om die bengels van kinderen wat stil te houden.’</p>
<p>‘Is die potkijker daar alweêr? Hij moest maar liever wat geld sturen en zelf te huis blijven. Ik ben er niet, hoor. Doe jij 't maar alleen met 'm af en hou je maar flink aan den fijnen kant, dan krijg je weêr wat los.</p>
<pb n="20"/>
<p>Ja, maar kom eerst hier en help me wat. Hij is nou bij de ouwe buurvrouw, en daar zal hij nog wel een beetje praten. Waar zijn die boekjes, die we laatst hebben gekregen? Zoek jij die vast; daar moeten de kinderen in zitten kijken, als hij komt, en leg dan den grooten Bijbel op tafel.’</p>
<p>‘Zoek ze zelf maar in je prullenla, daar zal je ze wel vinden. Ik poets'm, anders trekt hij tegen mijn ook allerlei gezigten en overrompelt hij me met al zijn vragen. Jongens, als je laat merken dat vader t' huis is, dan zul je 't weten, als hij weg is.</p>
<p>Vrouw Polders had nog even den tijd, om ieder van hare kinderen een der ontvangen geschriftjes in de handen te duwen en ze te vermanen, daar stipt in te kijken, toen de heer van Stralen binnentrad.</p>
<p>‘Goeden dag, vrouw Polders, hoe gaat het je en je man en kinderkens?’</p>
<p>‘Met God, nog al wel, mijnheer.’</p>
<p>‘Met God, zegt ge; daar behoort nog al wat toe.’</p>
<p>‘Ja, zoo als mijnheer laatst zeî: voor ons onmagtigen, maar ik wensch het toch.’</p>
<p>‘Ik wensch het met je, vrouw Polders. Wat lezen je kinderen daar?’</p>
<p>‘Uit die boekjes, die u ons laatst gegeven hebt.’</p>
<p>‘Dat is braaf; maar waarom zijn ze niet naar school?’</p>
<p>‘Mijn man moest van daag den heelen dag op zijn werk blijven. Ik had 't druk met wasschen en potkoken, daar moest ons Grietje me een handje aan helpen, weet u, en Toontje kon op zen klompen niet meer voort; kijk, mijnheer, er is geen heel meer aan, en dan moest er eten gebragt worden voor mijn man naar den winkel, dat moest Keesje doen, en zoo doende heb ik de kinderen van daag maar t' huis gehouden. 't Gebeurt anders zelden of nooit.’ Kees stootte Griet aan, en Toon begon te lagchen.</p>
<pb n="21"/>
<p>Doch de strenge blik dien van Stralen op de kinderen wierp, en de ernstige vermaning daarbij om niet blijde te zijn als zij genoodzaakt werden uit de school te blijven was een redmiddel voor den angst, die vrouw Polders op dit oogenblik aangreep.</p>
<p>‘Ik zie daar den Bijbel op uw tafel liggen, vrouw Polders,’ sprak van Stralen; ‘dat is goed, zoo is hij bij de hand; maar maakt gij er ook een trouw gebruik van?’</p>
<p>‘Zoo veel als we kunnen, mijnheer; maar, och er moet tegenwoordig zoo veel gedaan worden om een stukje brood te verdienen, en die arme bloedjes moeten toch ook wat aan en om hebben, en de tijden zijn duur.’</p>
<p>‘Vrouw, vrouw, bekommert gij u ook te veel over het aardsche, terwijl gij het ééne noodige vergeet?’</p>
<p>‘Net zoo als onze lieve Heer zeî, zoo als ik laatst nog in de oefening gehoord heb.’</p>
<p>‘Kom je dáár trouw en komt je man er ook?’</p>
<p>‘Zoo dikwijls als ik kan en hij ook; maar de tobberd moet hard werken en ik ook voor 't dagelijksch brood, waar we tegenwoordig alle dagen, zoo als mijnheer ons aanraadde, om bidden.’</p>
<p>‘Zoek eerst het Koningrijk Gods en zijne geregtigheid, en alle deze dingen zullen u toegeworpen worden.’</p>
<p>‘Wat kan mijnheer toch alles mooi bijbrengen; ja, 't is wel zoo, maar och mijnheer, de zondige zwakke mensch, die in zonde ontvangen en geboren is....’</p>
<p>‘Moet zich aan Gods genade overgeven en de booze begeerlijkheden bestrijden, opdat hij niet valle in de handen des satans. Daar beware God u voor, vrouw Polders. Als ik terug kom, dan zou ik 't gaarne hier wat zindelijker zien. Bij vrouw Peters ziet het er doorgaans heel anders uit, en die heeft toch ook een druk huishouden.’</p>
<p>Vrouw Polders, wie die vergelijking in geenen deele
<pb n="22"/>aanstond, was op het punt een scherp woord te zeggen, toen het blinkend metaal, dat haar in de hand gleed, haar den mond snoerde, en zij met de belofte van beterschap den rijken heer uitliet.</p>
<p>Naauwelijks was van Stralen vertrokken, of de kinderen vlogen, als waren zij uit de gevangenis losgebroken, van hunne plaatsen en Gerrit kwam uit zijn schuilhoek te voorschijn. ‘Wat heb je gekregen, Griet?’ was zijn eerste woord, terwijl hij naauwlettend toezag of zijn wederhelft ook iets voor zich achterhield.</p>
<p>De gift scheen hem nog al te bevallen; want op vrolijken toon zeî hij: ‘Je hebt je cordaat gehouden, wijf! Voor zoo'n stuk kan je best wat meê zeuren: nou, de jongens hebben ook wel een paar centen verdiend, ze hebben zich ook goed gehouden. Komt, jongens, haalt eens voor eens dubbeltje, 't kan nu lijden, en je zult eens meêproeven, hoor!’</p>
<p>Niet lang nog had van Stralen de buurt verlaten of vrouw Peters kwam bij Polders inloopen, en haar buurvrouw ziende, zeide zij:</p>
<p>‘'t Is mij weêr goed gegaan, buurvrouw, jou ook?’</p>
<p>‘Waarom zou je denken, dat 't je beter zou zijn gegaan als mij, buurvrouw?’</p>
<p>‘Nu, ik zeî 't maar zoo. Je vat alles ook dadelijk zoo erg op. 't Doet me pleisier, dat we het beiden goed gehad hebben. Kijk, 't is toch maar een best man, die mijnheer van Stralen, ze mogen dan zeggen wat ze willen, dat hij streng en stijf is, dat hij wil, zoo als Kees uit den gang laatst zeide, dat men tegen hem op zal zien als tegen een toren - Kees buigt voor hem as een knipmes, en ik zou door een vuur voor hem loopen.’</p>
<p>‘Hij geeft goed,’ zeî Gerrit - ‘en dat maakt goed. 't Is anders een bemoeial, een femelaar, al watje maar wilt.’</p>
<p>‘Neen Polders,’ hernam vrouw Peters, ‘nu maakt
<pb n="23"/>je 't te erg. 't Is bij hem: waar het hart vol van is, daar loopt de mond van over en daarom spreekt hij altijd over het goede. Dat doen alle rijkelui niet; hun hart is meer vol van 't aardsche. Veel rijken bemoeijen zich in het geheel niet met het gemeene volk, zoo als ze ons noemen. Zoo noemt mijnheer van Stralen ons nooit, als hij van ons spreekt. Hij zeit dat rijken en armen maar één naam kunnen dragen, dien van zondaren. Zoo stelt hij zich met ons gelijk.’</p>
<p>‘Nederige hoogmoed, anders niet. Zeg hem eens, als je durft, dat hij ook maar een ellendige zondaar is.’</p>
<p>‘Neen man, dat heb je al weêr mis. Want toen ik hem straks zeî, dat ik 't zoo mooi vond, als zulke groote heeren, zoo as hij, zich met gemeene lui bemoeiden en de armen opzochten en weldeden, zeî hij, dat we nooit den nietigen mensch, maar wel God moesten roemen, die den mensch, dien Hij daartoe heeft uitverkoren, als zijn werktuig gebruikt. En 't was of je een dominé hoorde spreken, toen hij er op liet volgen: “die zich zelven vernedert zal verhoogd worden, maar die zich zelven verhoogt zal vernederd worden,” en toen nog een heelen boel over de nederigheid sprak.’</p>
<p>Gerrit zeide dat hij er 't zijne van dacht, maar dat het toch niet kwaad was, den grooten mijnheer, die zoo mild was, te ontzien en naar de oogen te kijken. Hij meende, dat dit nog wel het beste middel was, om hem de beurs te laten openen.</p>
<p>&nbsp;</p>
<p>‘Johan, gij hebt mij weêr reden tot ontevredenheid gegeven, terwijl papa uit den Bijbel las. Gij hebt gelagchen, en dat onder het hooren van Gods Woord...’ sprak de jonge mevrouw van Stralen tot haren twaalfjarigen
<pb n="24"/>zoon, terwijl zij een diepen zucht slaakte. ‘Kind,’ ging zij voort: ‘gij hebt u zwaar bezondigd. 't Is haast een zonde tegen den Heiligen Geest, waarvoor, - eene rilling gaat mij door de leden - de Heere zegt, dat geen vergeving is, noch in de tegenwoordige, noch in de toekomende eeuw. Ik bid dagelijks, dat ge een wedergeborene moogt worden uit den Geest; maar als ge zoo voortgaat, dan... ik vreeze, ik vreeze! Gelukkig dat de dienstboden het niet gezien hebben; want dan zoudt gij die menschen mede geërgerd hebben, en er staat geschreven: ‘wee der wereld van wege de ergernissen!’</p>
<p>‘Wat hoor ik daar van uw mama, Johan: gelagchen, terwijl het dierbaar Evangelie ons werd verkondigd in die treffende voorspelling van den Profeet!’ vroeg van Stralen, den Bijbel toeslaande, waaruit hij het 37<hi rend="sup">ste</hi> hoofdstuk van Ezechiël bij de morgengodsdienstoefening met zijne huisgenooten had voorgelezen.</p>
<p>‘Neen, papa....’ maar toen Johan den bestraffenden blik van zijnen vader opmerkte, zeî hij: ‘ik kan het niet helpen, papa; maar ik schoot in den lach, toen u van die beenen las, die van elkaêr waren en weêr bij elkaêr kwamen. 't Was net of ik dien ledeman nog zag van Willem van den dominé, die zijn beenen afsmeet en ze dan weêr aanpaste, waar we zoo om moesten lagchen.’</p>
<p>‘Dat komt Johan,’ sprak mevrouw van Stralen, ‘omdat ge onder het lezen van Gods Woord u allerlei zondige dwaasheid in 't hoofd haalt en vergeet dat God zelf tot u spreekt. Gij zoudt niet gelagchen hebben, als gij de profetie van den man Gods had begrepen.’</p>
<p>‘Maar ik heb er ook niets van begrepen, mama.’</p>
<p>‘Dat is de schuld van uw onoplettendheid, Johan,’ sprak van Stralen. ‘Toen gij onlangs bij mij den 22<hi rend="sup">sten</hi> Zondag van den Catechismus hebt opgezegd, heb ik u
<pb n="25"/>nog gewezen op de profetie van Ezechiel, die ik straks voorlas.’</p>
<p>‘Maar dat van die beenderen begrijp ik toch nog niet, papa, hoe die allen weêr bij elkaêr komen. Ik heb er Willem eens naar gevraagd; maar die wist er ook niets van.’</p>
<p>‘Dat geloof ik wel. De dominé zal met zijne kinderen weinig over de kenmerkende leerstukken van onze Gereformeerde Kerk spreken, misschien wel, omdat hij er weinig waarde aan hecht. Het leerstuk van de wederopstanding des vleesches behoort als zoo vele anderen tot de verborgenheden des geloofs, en waar zou het nu heen, als ge met alles wat gij niet begrijpt wildet lagchen, of, wat daarmede gelijk staat - spotten? Johan, ik kan u niet genoeg waarschuwen voor de vrijgeesten van onzen tijd, die het oordeel Gods over ons brengen zullen.’</p>
<p>‘Wat zijn dat, papa, vrijgeesten?’</p>
<p>‘Menschen die eerst willen begrijpen, voor zij gelooven, die niets op gezag, zoo als zij het noemen, aannemen, ofschoon er geschreven staat: ‘de verborgenheid der godzaligheid is groot,’ en de Heer Jezus zelf zich beriep op de Schriften, die aangaande Hem getuigen.</p>
<p>Johan begreep er nog niet veel van en had Ezechiel en de vrijgeesten weldra vergeten, toen hij zich met zijne schoolmakkers in wat kattekwaad verlustigde, eer hij zijn aangezigt in een stijve plooi zette, omdat de meester - Johan ging op eene bijzondere Christelijke school - niet van lagchende gezigten hield.</p>
<p>Johan's ouders maakten veel werk van zijne opvoeding. Toch schenen zij daarin niet zoo gelukkig te slagen, als zij wel wenschten. Aan vatbaarheid ontbrak het den jongen niet. De tien geboden, de geloofsartikelen en de meeste vragen en antwoorden van den Catechismus kende hij van buiten en zeide hij met het ernstigste gelaat op,
<pb n="26"/>maar van dien ernst was in zijn jeugdig leven weinig te bemerken, als hij die taak volbragt had.</p>
<p>Wat ze toch niet al deden om dien ernst bij hem op te wekken en levendig te houden. Zij hadden zich toch niet te beschuldigen dat zij niet streng genoeg waren in hunne opvoeding; dat zij op een te gemeenzamen toon met hem omgingen, waardoor ze zouden kunnen vreezen, dat hij den eerbied voor zijne ouders en de vreeze Gods uit het oog mogt verliezen, of dat ze hem met ernstige vermaning en bestraffing niet genoeg voorgingen. Menige zucht ontglipte aan hunne lippen, menige bede steeg op uit hun hart... maar wie het hun gezegd had, dat zij wel het hoofd van hun kind opvulden, maar niet zijn hart vormden; wie het hun gezegd had, dat beginselen veel meer dan begrippen, en onbegrepen termen geheel geen invloed op het hart kunnen hebben; wie het hun gezegd had, dat hun één ding in de opvoeding ontbrak, waarom al hunne pogingen moesten mislukken: de liefde, die liefde die niet zwak is, niet spaart, soms hard kan zijn, maar altijd verbetert en volmaakt; wie het hun gezegd had, dat zij op weg waren om van hun kind, òf een listigen veinsaard te maken, door zijne onschuldige blijgeestigheid te willen dempen, òf een somberen ongelukkige, die eerst met minachting op de hem altijd onbegrijpelijk gebleven leerstellingen nederziet en dan het geheele Christendom verwerpt en zich met ligchaam en ziel aan de wereld overlevert: - wie hun dat had gezegd, hij zou hun toorn gewekt en zich aan hunne veroordeeling, als ware hij een geheel wereldschgezinde, prijs gegeven hebben. En zeker, wie hun dat had gezegd, had hun ligt onregt gedaan: zij waren voor hun kind, wat zij konden zijn, wat zij meenden dat God voor hen was.</p>
<pb n="27"/>
<p>'t Is Zondag-avond. Avond van den rustdag, in menig Christelijk gezin met blij verlangen te gemoet gezien. Gesterkt door levendige deelneming aan de godsdienstoefeningen, is men in de regte stemming om den avond te wijden aan dat vergenoegd te zamen zijn, waardoor de band der onderlinge liefde naauwer wordt toegehaald, en waarbij men ongezocht en zonder eenige gemaaktheid of stijfheid voor elkander nuttig is en aan elkanders geestelijke opbouwing arbeidt, juist door de versterking van den liefdeband. 't Is of men dan in naauwer betrekking staat en vertrouwelijker is met elkander, als het gewone dagelijksche werk rust, als men uit den maalstroom van de bemoeijingen des levens voor eenigen tijd gerukt is, als de wereld wel niet buiten ons staat, maar ons toch minder beheerscht dan wanneer we gedwongen worden door onzen stand en onze betrekking ons in haar te bewegen: we verliezen ons zelven en elkander dan zoo niet als in 't gewoel des dagelijkschen levens.</p>
<p>Als de huisvader de zorg aan zijn werkkring verbonden ter zijde zet en met blijmoedigen geest te midden zijner geliefden verkeert, uit zijne ervaring velerlei mededeelt en zoo een leerschool opent voor de zijnen; en, de ziel en het zout van geheel den kring, ieder aan zijne lippen doet hangen, terwijl hij met de kinderen kind is, en in hunne onschuldige vermaken deelt; der gepaste vrolijkheid door stroeven ernst geene perken zet; - als de bedrijvige huismoeder, het dagelijksche werk latende rusten, er zich aan wijdt, om het onderling genoegen te vermeerderen, zoo als dat de vrouw alleen kan doen, die het beste weet, waardoor het zoet genot der haren kan worden verhoogd; - als de kinderen, van den schoolband bevrijd, bij onschuldige scherts en kinderlijk spel, zich zoo regt t' huis voelen en regt zondags daarbij,
<pb n="28"/>omdat vader en moeder zoo rustig er bij zijn, zoo lustig meêdoen, en omdat de geliefkoosde lekkernij van avond op tafel komt, - dan is de Zondagavond een feestavond, een Christelijke feestavond: waar liefde en reine vreugde heerschen, daar is God, en Hem behaagt het verlangen waarmede die avond telkens wordt verbeid.</p>
<p>'t Is Zondagavond. De pendule in het stille, niet zonder pracht, maar met ernstige pracht gemeubelde huisvertrek van den heer van Stralen heeft acht uren geslagen. Van Stralen is met zijne vrouw alleen. Met veel moeite heeft Johan voor dit maal verlof gekregen, om den avond bij dominé Bergsman te mogen doorbrengen.</p>
<p>'t Is een uitzondering op den regel, waarvan men noode afwijkt. Johan moet bij de huisselijke godsdienstoefening tegenwoordig zijn. Wat was de jongen blijde toen, na veel beraadslaging, het verlof voor dit maal gegeven, maar ook bijna weêr ingetrokken werd, toen hij van blijdschap begon te zingen en te springen. Gelukkig voor hem liep het met eene scherpe vermaning af, en een ernstige bedreiging tegen Sabbatschennis en ontheiliging van den dag des Heeren.</p>
<p>Van Stralen, door de omstandigheid geleid, had uit den Bijbel dat gedeelte der Wet opgeslagen, dat handelt over het heiligen van den Sabbatdag, en toen hij, met zijne vrouw daarover sprekende, haar opmerkzaam maakte op de strenge eischen, het volstrekt gebiedende, het ernstig bedreigende der Wet van den heiligen en regtvaardigen God, en zij verder spraken over de ligtzinnigheid waarmede velen in deze dagen, zoo hemelschbreed verschillend van die der voorvaderen, den rustdag ontheiligen, zouden zij Johan wel terstond hebben willen laten te huis halen, als niet het onverwacht bezoek van de oude mevrouw van Stralen hen van dat voornemen had afgebragt.</p>
<pb n="29"/>
<p>‘Dat 's regt lief van u, mama, dat ge ons met uw bezoek komt verrassen. Wij zaten zoo alleen.’</p>
<p>‘Johan is toch wel, lieve Sara?... omdat ik hem hier niet zie?’</p>
<p>‘Ja wel, mama. Als wij maar niet te zwak zijn geweest, met hem op den Zondagavond verlof tot uitgaan te geven. Ik sprak daar juist met Karel over, toen ge binnenkwaamt.’</p>
<p>‘'t Hangt er veel van af, kindlief, bij wie hij is en in welk gezelschap hij verkeert.’</p>
<p>‘Dat gezelschap moest het beste zijn, als 't nog was als in vroeger dagen, toen de leeraars in het waardig sabbatvieren de gemeente voorgingen. Toen hielden zij 't er, en te regt, voor, dat de ware Christen zich niet alleen moet afscheiden van de dingen der zonde, maar dat hij dat ook uitwendig moet toonen door zich af te zonderen van de dingen der wereld. Er zijn nog enkele getrouwe herders, die den Verbonds-God huldigen boven de wereld en het volk Gods tot strenge rust op den dag des Heeren vermanen en het opwekken, om zich te onthouden van zulk tijdverdrijf, dat misschien in de week, om de zwakheid des vleesches en om onze positie in de maatschappij, geduld mag worden, maar zeker op den Sabbat des Heeren niet voegt aan de kinderen Gods.’</p>
<p>‘Maar, kindlief, zouden we op dat punt niet wat al te streng kunnen zijn? De Christelijke rustdag is toch geen Joodsche Sabbat. Ik sprak daar laatst nog eens met dominé Bergsman over, die meende, dat werkelooze rust op den Zondag niet minder ongepast en nadeelig was, dan in de week; dat een onschuldig tijdverdrijf op Zondag wel geen schade aan de ziel zou toebrengen, en dat het toch een geheel Joodsch begrip was om het lezen van stichtelijke boeken, het zingen van psalmen, het klagen en steenen op den Zondag als verpligt Sab-<pb n="30"/>Sabbatswerk te beschouwen. Wat dunkt u daarvan, Karel?’</p>
<p>‘Juist omdat ik weet, mama, hoe ligtvaardig Bergsman over het Zondagvieren denkt, had ik er veel op tegen, dat Johan dáár aan huis den Zondag-avond zou doorbrengen. Het kinderlijk hart, waarin het zaad der ligtzinnigheid zoo gemakkelijk wortel schiet, kan niet te vroeg tot heiligen ernst gestemd worden, om in tijds gewapend te worden tegen den strijd met het ongeloof, de onverschilligheid en dien wereldzin, die in onze dagen een kenmerkend teeken des tijds zijn, maar met den schoonschijnenden naam van vrijheid des Evangelies bestempeld worden. 't Klinkt zoo mooi, met de woorden vrijheid en liefdedrang te schermen, alsof de zondige mensch, omdat hij Christen heet, de scherpe prikkels van het goddelijk gebod niet meer behoefde.’</p>
<p>‘Maar het Evangelie, lieve Karel, spreekt toch ook van vrijheid en van liefde.’</p>
<p>‘Ik erken, het Evangelie noodigt, dringt en bidt, maar daar zijn de wedergeborenen uit den Geest alleen vatbaar voor, verreweg de meesten hebben het gebod, de bedreiging, den tuchtmeester noodig. Spreek van God alleen als Vader, niet als Regter, verban de vreeze geheel uit het hart en predik alleen, dat het Evangelie het hart tot liefde roert, zeg dat de Christen zijn' Heer niet als een dienstknecht moet gehoorzamen, maar beschouw de betrekking van het nietige schepsel tot zijn oneindigen Schepper slechts eenzijdig als die van een kind tot zijn vader - en gij hebt Wet en Evangelie uit het verband gerukt, aanleiding gegeven tot die ziekelijke weekhartigheid, waaraan de Kerk van Christus, het eeuwige Sion lijdt, en voor de zedeloosheid hebt ge een wijde deur opengezet. Eisch niet, dreig niet, straf niet - en gij hebt het Evangelie gemaakt tot een gemakkelijk
<pb n="31"/>kussen, waarop de zorgelooze zondaar zich gerust te slapen legt, tot dat Gods oordeelen hem doen wakker schrikken.’</p>
<p>‘Gij kunt misschien wel gelijk hebben, Karel, - en een diepe zucht ontglipte aan de moederlijke borst, - maar als ik Bergsman zoo ernstig hoor spreken over de heiligende kracht van het Evangelie; als hij beweert, dat de Christen niet als de Jood werkt, omdat het hem geboden is, maar omdat het Christendom een goddelijk beginsel in hem geplant heeft, en dat het Evangelie leert te gehoorzamen omdat de Christen zelf niet anders wil, en niet omdat het hem door eene wet bevolen wordt - dan verheft zich wel eens een smartelijke strijd in mijn binnenste. Och, Karel, gij moet het uwe zwakke moeder vergeven, maar dan denk ik wel eens, of wij onzen Hendrik ook te streng hebben opgevoed en den drang der liefde ook te veel uit het oog verloren.’</p>
<p>‘Maar, mama, het voorbeeld van mijn godvruchtigen man kan, dunkt mij, aan dien strijd terstond een einde maken.’</p>
<p>‘'t Is waar, lieve Sara, maar er is een groot verschil tusschen den een en den ander. Uw man had als 't ware een aangeboren zin voor de godsdienst, hij was zeer geposeerd en ernstig van zijne jeugd af. Hendrik daarentegen had een geheel ander karakter. Er heerschte in hem een geest van verzet, die zich moeijelijk dwingen liet. Als wij over de godsdienst spraken luisterde hij zelden of nooit, maar hij wist al de nieuwtjes uit de buurt, dreef met alle voorvallen den spot en maakte er zijn <hi rend="spat">fort</hi> van om de zaken in een belagchelijk daglicht te stellen. Hij had dikwijls geestige invallen, en, schoon we daar zelden om lachten, om aan zijn spotlust geen voedsel te geven, konden we niet ontkennen, dat hij blijken gaf van vernuft en geest. Wij maakten ons toen
<pb n="32"/>daar wel eens ongerust over, maar nimmer had ik gedacht dat het tot zulk een uiterste komen zou. Mogt het Gode behagen hem nog eens te regt te brengen! Die bede was van morgen zoo levendig in mijn hart onder de preek van dominé Bergsman. Ik heb u beiden ook bij hem in de kerk gezien en ik ben verlangend uw oordeel over die preek te hooren.’</p>
<p>‘Gij schijnt er nog al mede ingenomen, mama.’</p>
<p>‘Kan het anders, Karel, waar een moederhart lijdt als 't mijne? Ach, dacht ik, mogt het apostolische woord nog eens aan mijn kind bevestigd worden: “Broeders, indien iemand onder u van de waarheid is afgedwaald, en hem iemand bekeert, die wete, dat degene die een zondaar van de dwaling zijns wegs bekeert, eene ziel van den dood zal behouden, en menigte der zonden zal bedekken.” Kon het anders, of het gebed rees uit het binnenste van mijne ziel, dat iemand mijn' Hendrik mogt bekeeren, en zijne ziel daardoor van den dood mogt behouden worden?’</p>
<p>‘Uwe eigene woorden, mama, bevestigen mij in mijne overtuiging, dat men, door zóó over den tekst te spreken als dominé Bergsman het deed, de menschen op het dwaalspoor leidt. Als ik u de waarheid zal zeggen, dan moet ik bekennen, dat die preek mij meer geërgerd dan gesticht heeft. En Sara was met mij van 't zelfde gevoelen.’</p>
<p>‘Hoe zoo, Karel? Gij doet mij schrikken. Is 't mogelijk, zou het arglistige hart mij hebben misleid? Zou ik mij bij de zoete woorden des predikers gevleid hebben met eene hoop, die ik niet kan, die ik niet mag voeden? Ach ik ben dan wel diep ongelukkig.’</p>
<p>‘Ja, mama, zoo als gij u vleidet, zoudt gij u bedriegen, en 't verblijdt mij, dat ik u nog in tijds van uwe dwaling kan terugbrengen die slechts uwe smart vermeerderen kan.’</p>
<pb n="33"/>
<p>‘De Apostel Jakobus kon toch niets dan de waarheid uitspreken?’</p>
<p>‘Ongetwijfeld, mama. Maar de Apostel zou, als hij tot ons sprak, zijne woorden op eene geheel andere wijze verklaard hebben. Hij zou gezegd hebben, zoo als uit het verband zijner redenering blijkt, dat het gebed hier de hoofdzaak was; - het gebed der regtvaardigen, dat veel vermag; - dit heldert hij op door het voorbeeld van Elias, op wiens gebed droogte en regen op aarde kwamen, en nu spreekt het van zelf, naar dit verband van des Apostels woorden, dat bij de bekeering eens zondaars, het gebed in de eerste plaats als eerste en voornaamste kracht moet worden beschouwd.’</p>
<p>‘Maar, Karel, dat heeft dominé Bergsman ook gezegd. Hij heeft het gebed om bekeering van den zondaar dringend aanbevolen’</p>
<p>‘O ja, maar naar zijne voorstelling zou men gevaar loopen om de eerste en voornaamste oorzaak en werkmeester van 's menschen bekeering, den Heiligen Geest, voorbij te zien. Hij schetste den mensch en altijd weder den mensch, niet als het werktuig in de hand des Heeren, maar als den werkmeester van de bekeering zijns naasten, en zoo wordt de toch reeds zoo verderfelijke hoogmoed van den zondaar versterkt in den waan, als of het nietig schepsel kon doen wat alleen naar het eeuwig welbehagen des Almagtigen kan worden gewrocht.’</p>
<p>Mevrouw van Stralen, meenende dat dit oordeel te hard was, wilde nog iets in het midden brengen tot verschooning van Bergsman en tot verlevendiging van hare hoop op den invloed van dezen of genen als werktuig in Gods hand tot bekeering van haren zoon, toen Daniel, de huisknecht, echter eerst op de tweede roepstem van de bel, met overhaasting binnen kwam.’</p>
<p>'t Schijnt wel, Daniel,’ - klonk de ernstige stem van
<pb n="34"/>zijne meesteres, - ‘dat gij mijn eerste roepen niet gehoord hebt. Ik hoop niet dat ge in de keuken u te veel met wereldsche dingen bezig houdt en gij daardoor uwen pligt vergeet, niet denkende aan hetgeen geschreven staat: “Vermaan de dienstknechten, dat zij hunnen eigenen heeren onderdanig zijn, dat zij in alles welbehagelijk zijn, niet tegensprekende.”</p>
<p>Mevrouw, wij lazen juist met elkander over de hemelsche roeping, en dat maakte, dat ik op dat oogenblik niet attent was op de aardsche.’</p>
<p>‘Als 't dàt is, is 't u vergeven.’ - Daarop gaf mevrouw hem hare bevelen.</p>
<p>&nbsp;</p>
<p>‘Zoo, Daantje, heeft Mevrouw je eens goed uitgeschuijerd? Nu, je verdient wel wat. Je verbeeldde je een dominé te wezen, niet waar? die eerst moet uitgesproken hebben, eer hij anderen te woord staat.’</p>
<p>Met deze woorden werd Daniel door Sophie verwelkomd bij zijn terugkeer in de keuken. Els, de tweede meid, trok echter zijn partij en zeide, dat zij 't zich wel begrijpen kon, dat Daniel, zoo geheel vervuld met het geestelijke, de wereldsche belangen voor een oogenblik beneden de hemelsche gesteld had; en dat, als mevrouw dat wist, zij hem eer zou geprezen dan beknord hebben.</p>
<p>Daniel, niet weinig geraakt over de aanmerking van Sophie, die hij buitendien niet lijden mogt, zeide: dat de Belialskinderen uit den boozen schat hunner harten booze dingen voortbragten. ‘Maar,’ dus ging hij voort, ‘we willen ons daardoor in onze oefening niet laten storen. Els, ga nu maar weêr voort, we waren, meen ik, aan de verwerpinge.’ En Els las uit Brakel's <hi rend="spat">redelijke godsdienst</hi>, een lectuur, hun door mevrouw bijzonder aanbevolen: ‘Het andere deel der voor-verordeninge de
<pb n="35"/><hi rend="i">verwerpinge</hi>, welke met verscheidene woorden werd uitgedrukt, als verwerpen; Jes. XLI:9: U <hi rend="spat">hebbe ik uitverkoren</hi>, <hi rend="spat">ende hebbe u niet verworpen</hi>. Toebereidinge tot het verderf. Rom. IX:22. Stellen tot toorne. 1 Thess. V:6. Tot een oordeel opgeschreven te zijn. Jud. vs. 4. Niet geschreven te zijn in het Boek des Levens. Openb. XIII:8. Uit deze plaatsen werd met een bewezen, dat er eene verwerpinge is.’ - ‘<hi rend="spat">De verwerpinge is een voor-verordineringe van sommige particuliere menschen</hi>, <hi rend="spat">als met name</hi>, <hi rend="spat">tot het eeuwige verderf</hi>, <hi rend="spat">uit enkel vry welbehagen</hi>, <hi rend="spat">tot betooninge van Godts regtveerdigheyt in haer</hi>, <hi rend="spat">om hare sonden te straffen</hi>. Gelijk de verkiezinge gaat over <hi rend="spat">particuliere persoonen</hi>, zoo ook de verwerpinge: <hi rend="spat">Want hare namen zijn niet geschreven in het Boek des Levens</hi>. Openb. XVII:8. Christus zegt tot de particuliere, <hi rend="spat">gij zijt niet van mijne schapen</hi>. Joh. X:26. Zij werden uytgedrukt met het relative woord. Zie Jud. vs. 4. <hi rend="spat">Sommige menschen</hi>, <hi rend="spat">die eertijts tot dit zelve oordeel te voren opgeschreven zijn</hi>. Daarom werden ook sommige met name genoemt, Ezau, Rom. IX:13. Pharao, Rom. IX:17. Judas Iskarioth, Hand. I:25. Deze verworpenen zijn in getal onbedenkelijk te boven gaande het getal der uitverkorene, welke in tegenstellinge van deze, ja zelfs van de geroepene, weinige genoemd werden. Matth. XX:16.’</p>
<p>Els, die in het boek vrij goed te huis was, sloeg een paar bladzijden over, en las toen verder: ‘De verkiezinge ende de verwerpinge staan tegen malkanderen over, beide hebben ze hare particuliere voorwerpen, de verkiezinge is van die en die met name: de verwerpinge is ook van die en die met name. Dies kan een generaal
<pb n="36"/>besluit om sich over alle te ontfermen ende Christus voor alle te senden geene plaats hebben. Men kan niet seggen dat dit wel vast gaat in het tweede en opvolgend besluyt, maar dat het tweede niet wechneemt een eerder besluyt dat generaal is; want de Schrift spreekt nergens van een eerste ende tweede besluyt: veelmin van een eerste besluyt, dat door een tweede omgestooten wort. Het besluyt Godts is onveranderlijk. Heeft God dan in Sijn eeuwigh besluyt, sommige gestelt tot toorn, tot het verderf toebereydt, en tot een oordeel opgeschreven; zoo is er geen eerder besluyt geweest, van sich over die te ontfermen.’</p>
<p>‘Maar als dan de verworpene zijne zonden betreurt?’ - vroeg Sophie, die niet langer zwijgen kon - ‘en God om vergiffenis smeekt en zich voorneemt om met de hulp van zijnen Heer een ander mensch te worden?’</p>
<p>‘Het is niet desgenen die wil, noch desgenen die loopt, maar des ontfermenden Gods,’ antwoordde Daniel.</p>
<p>‘Als Brakel dat meent, hou dan maar op met lezen, Els. Dat is niet langer aan te hooren voor iemand, die goed onderwijs ontvangen heeft in de godsdienst. 't Gaat boven mijn bevatting, of de man kraamt onzin uit.’</p>
<p>‘Ei, Sophie! Toen we van de verkiezing lazen, hebt ge den mond gehouden.’</p>
<p>‘Dat komt, Daniel, omdat zij zich voor zulk een heilig boontje houdt.’</p>
<p>‘Als dat waar was, Els, dan zou ik als allen die zich de uitverkorenen noemen, of denken dat ze 't zijn, graag van de verwerping hooren. Maar mij dunkt, dat we onzen tijd wel wat nuttiger konden besteden, dan met het lezen van dat ouderwetsche boek, dat ze vóór meer dan honderd vijftig jaren gebruikten.’</p>
<p>‘Die wijsneuzigheid kan je wel voor je zelf honden. Wat oud is, deugt niet, hé? Dan zal de Bijbel ook wel niet deugen, wijze jufvrouw.’</p>
<pb n="37"/>
<p>‘Neen, man, dat maakt een groot onderscheid. Ik stel den Bijbel niet gelijk met boeken over den Bijbel. Al is de Bijbel nog zoo oud, die blijft altijd nieuw, omdat er Gods woord in staat.’</p>
<p>‘Ik vat je wel, Sophie, je wilt er weêr over disputeren, dat de Bijbel Gods woord niet <hi rend="i">is.</hi> Maar och, och! de Satan heeft u zeer begeerd, om je uit het nieuwe Israël uit te rukken en in den poel des verderfs te storten. Och, dat de Heere je nog eens mogt trekken met de koorden zijner onweêrstaanbare genade; och, dat Hij nog eens uw steenen hart mogt verbrijzelen, en 't u geven om tot het ware bondsvolk Gods te behooren!’</p>
<p>‘Ik dank je voor dien wensch, Daniel, maar ik vraag je, of we den Zondag niet beter konden besteden, als we ieder voor ons zelve wat deden, of elkander iets voorlazen, dat we verstonden en voor ons hart en leven nuttig was, dan zoo te twisten of elkander te veroordeelen?’</p>
<p>‘Je bedoelt zeker weêr van die zoetsappige geschriftjes, die den zondaar niet in zijn hart aantasten en als een stinkende zalf de wonden niet heelen. Dank je, wij zullen er niet van gediend zijn, niet waar, Els?’</p>
<p>‘Och, wien de Heere verlaat, zoo als Paulus zegt, die wordt verhard. Ik vreeze dat dit met haar het geval is, daarom wil ze van de verwerping niet hooren, en leest ze liever in die boekjes, waarin staat van een generaal besluit van God, om zich over allen te ontfermen en Christus voor allen te zenden.’</p>
<p>‘Gij meent, Els, die den Heere verlaat, over dien komt de verharding. Ge spreekt van Paulus, maar hoor nu eens - en zij haalde eene aflevering van ‘<hi rend="spat">de Evangelie-Spiegel</hi>’ voor den dag - wat Paulus door verharding verstaat: ‘de verharding is volgens Paulus, die toestand des menschen, waarin hij onvatbaar en
<pb n="38"/>onwillig is, om Gods zegeningen te ontvangen,’ en hier nog lezen we: ‘de bron der verharding ligt bij de menschen zelve, in hunne ligtzinnigheid, traagheid van geest, of opzettelijke boosheid.’</p>
<p>Maar één blik op den omslag van het boekje was genoegzaam om Daniel en Els onwillig het hoofd te doen afwenden.</p>
<p>Een ruk aan de huisbel riep Daniel op zijn post, terwijl Els reeds met veel gedruisch, als wilde zij Sophie's laatste woorden onverstaanbaar maken, was opgestaan, om van hare ergernis eenigzins te bekomen.</p>
<p>&nbsp;</p>
<p>‘O, papa, wat hebben we een pret gehad;’ met dezen uitroep kwam Johan binnen stuiven, nadat hij zijne ouders slechts ter loops, en niet met dien onderdanigen eerbied, dien zij steeds van hem vorderden, ‘goeden avond’ gewenscht had. ‘Eerst hebben we thee gedronken, terwijl Willem ondertusschen uit een mooi boekje een aardige vertelling voorlas, en toen heeft dominé ons - o, zoo mooi! verteld van de zon en de sterren - ja, daar weet ik nu al heel veel van, en daar zal hij ons nog meer van vertellen. En toen hebben we met Willem, Kees en Mietje een spelletje gedaan, en toen hebben we poffertjes gegeten en chocolade gedronken; we hebben gelagchen, dat we schaterden, en toen....’</p>
<p>‘En toen.... en zoo hebt ge den avond van den heiligen rustdag niet geheiligd, als 't behoorde. Ik heb er wel voor gevreesd. Pret gehad, gespeeld, gelagchen en dus moedwillig den ernst verdreven, dien we vroegtijdig moeten bezitten om op lateren leeftijd den Zondag niet tot een Zond-dag te maken.’</p>
<p>Johan, wien deze woorden als lood op het hart vielen, en die er slechts zóóveel van begreep, dat zijn papa on-<pb n="39"/>tevreden of knorrig was, wilde nog wat spreken, toen de strenge blik van zijn vader, en het bedenkelijk hoofdschudden zijner moeder, hem het stilzwijgen oplegde. Regt blijde was hij, toen hij zich op zijn slaapkamer alleen bevond, en hij op zijn bedje gelegenheid had, nog eens een prettige repetitie te houden van den voor hem zoo prettigen avond.</p>
<p>In langen tijd had de levenslustige jongen zooveel pleizier niet gehad; maar wat speet het hem nu bitter, dat hij daar zoo openhartig mede voor den dag was gekomen. Nu zou hij vooreerst wel bij den dominé niet weêr mogen komen.</p>
<p>Maar hij zou in het vervolg wel voorzigtiger zijn, en zeggen dat ze den heelen avond in den Bijbel gelezen hadden. - Nog altijd vol van het gesmaakte genot, kon hij den slaap niet vatten, en onwillekeurig trad hij in eene vergelijking tusschen zijn leven en dat bij Willems ouders. Wat had Willem het toch veel pleizieriger dan hij! Zijn vader was nooit zoo afgemeten deftig en stroef tegen hem, en dat was nog wel een dominé. Als Willem eens tegensprak, werd hem het stilzwijgen niet gebiedend opgelegd, maar dan kwam zijn moeder meestal tusschen beide om hem vriendelijk te regt te wijzen.</p>
<p>Hij mogt, zonder dat hij terstond bestraft werd, grappen maken; op ieder van zijn woorden werd niet met lastige strengheid gelet, en hij kreeg niet dadelijk knorren, als hij eens lachte over iets wat hij niet begreep. Zonder te weten, waarin het eigenlijk bestond, had Johan toch opgemerkt, dat de dominé en zijn vrouw heel anders met elkander omgingen dan zijn papa en mama, terwijl het hem niet was ontgaan dat Willem en zijn broêr en zusje dol veel van hun papa en mama hielden. ‘Ik wou dáár liever wezen als hier,’ zei hij binnen 's monds, en schrok er toen zelf van, maar toch, met
<pb n="40"/>dat verlangen sliep hij in terwijl een traan zijne wang bevochtigde.</p>
<p>Johan was nog te jong en te onervaren om het geheim te ontdekken, waarom hij het leven bij Bergsman aan huis aangenamer vond dan in de woning zijner ouders. 't Waren geen aardsche schatten, die er een zorgeloos genot des levens opleverden. Bergsman was er niet als van Stralen mede bedeeld. 't Was geen pracht en weelde die de begeerten van den zinnelijken mensch bevredigen - Bergsman kende ze bij zijne beperkte inkomsten niet. 't Was geen maatschappelijke rang en aanzien die onzag en eerbied inboezemen - Bergsman deed zijn' stand eere aan en volgde in ware nederigheid zijn' Heer. Hij was bezitter van een anderen schat, die zijn huis tot een tempel des vredes maakte, in zijne woning den geest der blijmoedigheid en tevredenheid, ook onder de moeijelijkheden en onaangenaamheden des levens, deed heerschen: de Christelijke liefde, de éénige bron van het waar geluk; - liefde, die de vrije ontwikkeling niet beperkt, maar haar leidt en heiligt, liefde, die niet dwingt en dreigt, en toch de krachtigste teugel is voor het jeugdige hart, en voor het jeugdige niet alleen.</p>
<p>Christelijke liefde - Bergsman begreep het teregt - en niet wettische gestrengheid is magt.</p>
</div>
<div type="chapter">
<pb n="41"/>
<head rend="h3">Derde hoofdstuk.
<lb/>
Het gezag ziet zijn gezag niet erkend.</head>
<p>‘Wat doet die Baälspriester hier,’ mompelde Daniel, die met eene stijve buiging Ds. Bergsman bij den heer van Stralen binnen leidde.</p>
<p>De buiging van dien heer was iets meer beleefd, weinig meer vriendelijk, veel meer hoog dan die van den knecht. Naauwelijks werd de bevreemding over het onverwachte bezoek verborgen achter een: ‘de ongewone eer van uw bezoek verrast mij.’</p>
<p>‘Ik meende volgens onze afspraak, mijnheer van Stralen, dat gij thans een uurtje beschikbaar hadt voor een gesprek over...’</p>
<p>‘Ah ja, 't was mij ontgaan en - vergeef mijne openheid - ter wille van mijne moeder wilde ik geen weêrstand bieden, en - ik mogt ook de gelegenheid niet verzuimen om u, kon het zijn, voor het goede te winnen. Wel had ik gewenscht u gisteren te zien, waar ik was; welligt hadt gij den geest niet kunnen weêrstaan, die daar sprak, en er zou thans voor 't minst overeenstemming tusschen ons bestaan omtrent de grondslagen.’</p>
<p>‘Dingsdag avonds ben ik geheel bezet met catechisaties,’ hernam Bergsman, ‘maar eens heb ik toch een voordragt van dien begaafden spreker gehoord.’</p>
<p>‘Gij hebt hem gehoord, en hij heeft u niet gewonnen?’</p>
<pb n="42"/>
<p>‘Ik heb de gaven bewonderd, hem door God verleend: die gloed der phantasie, die echte poëzij; in zijn bittere sarcasmen zelfs en in zijne menigvuldige Seitenhiebe, heb ik den man van talent herkend. Ik kan 't mij voorstellen, dat menigeen zich door hem laat winnen, vooral bij dien stelligen toon van onwankelbare overtuiging.’</p>
<p>‘Hij zou ook u gewonnen hebben, hadt ge hem gisteren gehoord. Het is niet mogelijk den geest te wederstaan, die uit hem spreekt. Wat heb ik genoten, toen ik die fiere mannelijke gestalte voor mij zag, met den gloed der overtuiging in het oog, staande als Luther tegenover de wereldsche magten met zijn: Ik kan niet anders; toen die man bewees, het aanschouwelijk liet zien, waartoe de hooggeroemde wetenschap onzer dagen voert - krachtens haar beginsel voeren móet; toen hij mij op den afgrond wees, waarin het liberalismus de dierbaarste waarheden te gelijk met de maatschappelijke orde, door God ingesteld, wil doen verzinken; toen ik het klaarder dan ooit inzag dat er geen andere keuze is dan: letterlijke ingeving der Schrift, geloovige onderwerping aan Gods woord, of - ongeloof, volslagen ongeloof en goddeloosheid; toen gevoelde ik het dieper dan ooit, dat mijn steenrots moet zijn het Woord, en mijn wapen tegen de ontbindende magten onzer eeuw: “daar staat geschreven”...</p>
<p>De Schrift zelve noemt een anderen rotssteen: Christus.’</p>
<p>‘Maar Christus zelf heeft den booze verslagen met zijn: “Daar staat geschreven.”</p>
<p>En de booze zelf heeft Christus een strik gespannen met zijn “daar staat geschreven.” En de booze week maar voor een tijd van Hem. Hetzelfde wapen heeft de geest der duisternis menigmaal tegen de waarheid gebruikt. Ook Rome sprak: “daar staat geschreven: Jozua deed de zon stilstaan,” en Galilei werd gekerkerd: “daar staat geschreven, dwingt ze om in te gaan,” en de inquisitie
<pb n="43"/>martelde en blakerde. “Daar staat geschreven,” spraken de Wederdoopers: “Slaat Amalek dood,” en zij sloegen aan 't moorden en branden. Een wapen is het Schriftwoord, een tweesnijdend zwaard, dat kostelijke overwinningen behaalt voor de zaak des Heeren, wanneer het door Zijnen Geest wordt bestuurd; maar 't kan ook een dolk zijn in de hand van den booswicht.’</p>
<p>‘Ik spreek niet van het misbruik dat men van de Schrift kan maken: het beste en uitnemendste wordt vaak ten verderve gebruikt. Maar de taktiek der heeren liberalen is behendig. Eerst poogde men ons de formulieren afhandig te maken: toen was het: de Schrift, de Schrift alleen. Dat masker schijnen de liberalen thans echter niet meer noodig te achten. Ook de Schrift is nu niet meer van God ingegeven, niet meer de rotssteen waar we op kunnen bouwen.’</p>
<p>‘Wie ontkent, dat de vromen des Ouden en Nieuwen verbonds door den Heiligen Geest gedreven zijn, is in mijn oog geen liberaal, maar een ongeloovige, en ik ben zijn tegenstander,’ hernam Bergsman met warmte.</p>
<p>‘Stemt gij dat nog toe - en ik ben dankbaar voor uwe inconsequentie - dan moet gij ook de Schrift erkennen als den regel des geloofs, het rigtsnoer voor den wandel, het brood des levens.’</p>
<p>‘Ik ben het brood des levens, spreekt de Heer. En noemt gij de Schrift den regel des geloofs, geloof kan voor u dan niets anders zijn dan een reeks van begrippen die gij aanneemt op gezag. Ik betwijfel, of dit de evangelische beteekenis is van geloof, en ik vrees dat het gezagsprincipe u binden zal en brengen waar ge niet zijn wilt. Maar daarover spreken wij wel nader, ik neem de woorden eens in de beteekenis, die gij er aan hecht: wat moet gij dan gelooven? dat God Pharao's hart verstokte, en hem strafte omdat het
<pb n="44"/>verstokt was; dat de zon op Jozua's bevel stilstond; dat, volgens 2 Sam. XXIV, God David aanporde om zijn volk te tellen, of, volgens 1 Kron.: XXI, de duivel hem aanporde; dat Christus tijdens het leven der Apostelen zigtbaar wederkomen moest, en toch niet weder gekomen is? En als gij zoo onbepaald zegt dat de Schrift het rigtsnoer voor den wandel is, dan vraag ik u, wien gij dan moet volgen: Elia, die vuur van den hemel bad over zijne vijanden, of Christus, die om vergeving smeekte voor zijne moordenaren? Acht gij het bevel aan Israël om de Egyptenaren te berooven en de Kananiten uit te roeijen, ook op ons van toepassing? Meent gij dat het voorschrift van de Jeruzalemsche kerkvergadering, om zich te onthouden van het verstikte en van bloed, ook ons nog binden moet?’</p>
<p>‘Ik onderscheid wel het Oude van het Nieuwe Verbond, de bedeeling der schaduw van het volle licht, en de beide eerste voorbeelden zijn dus tegenover mij krachteloos. Maar aan de onfeilbaarheid der Apostelen houd ik vast, al neem ik ook tijd, plaats en gelegenheid van sommige voorschriften in acht. “De Geest zal u in alle waarheid leiden,” beloofde de Heer, of is misschien de wetenschap ook al tot de ontdekking gekomen, dat de mond der waarheid gelogen heeft?’</p>
<p>‘Dat zou dan wel eene onchristelijke en dus valsche wetenschap zijn. De Heer heeft woord en trouwe gehouden, heerlijker dan een der Apostelen het had vermoed. Maar die belofte houdt geene onfeilbaarheid in. Gij weet dat de vertaling moet luiden: “zal u tot de volle waarheid leiden.” Waarheid is de ware godsdienst, zoo als ze door Christus verkondigd, door Hem beleefd is, zoo als ze in Hem verpersoonlijkt was, zoodat Hij, de éénige, zeggen kon: Ik <hi rend="spat">ben</hi> de Waarheid. Hoe zou nu
<pb n="45"/>die Geest de Apostelen tot die volle waarheid leiden? Door hun indachtig te maken alles wat de Heer had gezegd; door hunnen geest te verlichten, en hun hart te heiligen, zoodat zij, afstand doende van geliefde vooroordeelen, dingen dragen konden, die de Heer tijdens zijne omwandeling hun nog niet zeggen kon. <hi rend="spat">Leiden</hi> tot de <hi rend="spat">volle</hi> waarheid zou hen de Geest: waar <hi rend="spat">leiding tot</hi> de waarheid is, daar is <hi rend="spat">vooruitgang</hi> van minder tot meer, van schemering tot morgenrood, van morgenrood tot middagklaarheid. Zulk eene voortgaande leiding wijst de geschiedenis dan ook aan. De Apostelen die eerst verwachtten, Christus tijdens hun leven te zien wederkeeren (b.v. 1 Cor. XV:51, enz. en 1 Thess. IV:15-17), kwamen allengs daarvan terug: Johannes, die wel het verst door den Heiligen Geest werd geleid, dacht er niet meer aan toen hij zijn Evangelie schreef. Dat de Joodsche wet met hare ceremoniën vervallen was, vermoedden de Apostelen eerst niet, later leidde de Heilige Geest eerst Stephanus, Petrus schoorvoetend, Paulus vooral tot het volle licht. Als men dit onder het oog houdt - en weêrsproken kan het niet worden - hoe kan men dan nog volstrekte onfeilbaarheid aan de Apostelen toekennen? Ik houd het voor een Joodsch wanbegrip. Mijnheer van Stralen, er is nog zooveel Joodsch in de Kerk overgebleven of er weder ingeslopen, en juist dat Joodsche dringt zich nu als het echt Christelijke op, en voor dat Joodsche wordt vaak het hevigst gestreden, zoo als nu voor de onfeilbaarheid.</p>
<p>Die dierbare waarheid is dan Joodsch in uwe oogen?’</p>
<p>‘Als ze eene waarheid was, zou ze ook voor mij dierbaar zijn, al ware ze Joodsch; maar ik acht ze geene Joodsche waarheid, wel eene Joodsche dwaling. Toen de geest der profetie geweken was van de Joden, en zij de vrije uitstorting des Geestes niet meer begrepen, toen begonnen
<pb n="46"/>zij afgoderij te plegen met de vormen, waarin de Geest gesproken had; de uitdrukking des geloofs werd geloofsregel; de <hi rend="spat">letter</hi> der oude Schriften moest nu onfeilbaar zijn, en de <hi rend="spat">taalfouten</hi>, door de LXX Grieksche overzetters gemaakt, heetten door Gods Geest ingegeven. In den eersten tijd konden de Christenen dat niet uitstrekken tot de Schriften des Nieuwen Verbonds, deze bestonden toen nog niet, en de geloovigen hadden te veel geest en leven om letterknechten te zijn: als zij van de Schrift spraken, bedoelden zij het Oude Testament (2 Tim. III:16); maar allengs ontstond de verzameling der Schriften des Nieuwen Verbonds; de liefde verkoelde, de geest verflaauwde, en hoe meer men zich van het apostolische tijdvak verwijderde, des te meer werd men genegen om het Joodsche schriftgezag ook op de werken der apostolische mannen over te brengen, en zóó ver kwam het, dat de heilige schrijvers “secretarissen des Heiligen Geestes” werden genoemd, en men ze verlaagde tot een “fluit of trompet, waarop de Heilige Geest geblazen had.”</p>
<p>Die spotternij kwetst mij, en ik had regt te verwachten dat een Evangeliedienaar mij die pijn had bespaard.’</p>
<p>‘Dat die woorden u kwetsen, getuigt voor uw Christelijk gemoed en - voor mijne goede zaak: niet mijne woorden zijn het, letterlijk heb ik ze ontleend aan de voorstanders van uw gevoelen. Mij stuiten ze als u, maar u in weerwil van uw stelsel.’</p>
<p>‘Voor de dwaasheid van drijvers kan de waarheid niet verantwoordelijk gesteld worden, en 't is een gewone taktiek van het liberalismus, dat het van eene waarheid een karikatuur maakt om haar dan te ligter - zoo al niet geheel te loochenen, dan toch als belagchelijk ter zijde te schuiven.’</p>
<p>‘Uw' aanval op het liberalismus, mijnheer van Stra-<pb n="47"/>len, wil ik voor het oogenblik onbeantwoord laten, maar gij zult het mij moeten toestemmen, dat het met dat stelsel van onfeilbaarheid wel tot dwaze uitersten móest komen en dat het zelfs hierbij niet kon blijven staan, 't moest nog verder gaan.’</p>
<p>‘Nóg verder? Tot nog meer dwaasheden moest het stelsel aanleiding geven, meent ge?’ sprak van Stralen op hoogen toon, terwijl een bittere glimlach om zijne lippen speelde en zijn blik ietwat minachting teekende.</p>
<p>‘Zeker,’ hernam Bergsman met vastheid, ‘onfeilbaarheid der Apostelen baat u nog niets. Ook van mannen, die geene Apostelen waren, bezitten wij schriften in het N. Testament: ook tot hen moet gij dus de onfeilbaarheid uitstrekken.’</p>
<p>‘Die uitvlugt baat u niet, mijnheer Bergsman. Wanneer God Zijne waarheid aan het menschdom wil openbaren, zal Hij wel zorg dragen, dat ze onvervalscht tot ons komt.’</p>
<p>‘Dat is meermalen gezegd. Maar dan moeten ook de woorden door God zijn ingegeven, niet waar?’</p>
<p>‘De woorden zijn vaak zóó innig verbonden met zaken en hoofdzaken, dat er aan de woorden niet getornd kan worden zonder de zaken te schenden.’</p>
<p>‘Ook de leesteekens: het maakt b.v. een groot verschil, of ik bij Rom. IX:5 in den Griekschen tekst een comma-punt zet achter “<hi rend="spat">boven alles</hi>,” vóór het woord <hi rend="spat">God</hi>, - dan wel dit leesteeken weglaat. En ook hiermede zijn wij niet geborgen. Het oorspronkelijke handschrift der gewijde schrijvers hebt gij niet meer, 't is overgeschreven, en weder overgeschreven: ook die afschrijvers moeten dan onfeilbaar zijn geweest. Nóg verder: de oorspronkelijke talen worden door het meerendeel der Christenen niet verstaan; deze moeten zich van eene vertaling bedienen. Onfeilbaarheid der vertolkers hebt gij
<pb n="48"/>dan ook noodig. Die vertalingen zijn gedrukt, de werklieden op de drukkerij, althans de correctors, moeten in de onfeilbaarheid hebben gedeeld. Nóg verder: sommige uitspraken der Schrift zijn duister, zijn voor twee-, drie-, honderd-voudige verklaring vatbaar: onfeilbare verklaring is dan noodig, een gezag dat niet dwalen kan in de verklaring der Schrift, en dan...’</p>
<p>‘Welnu, en dan? ga voort met uw Bijbelondermijnen.’</p>
<p>‘En dan zijt gij Roomsch, dáártoe heeft uwe onware stelling u gebragt, dat God wel zorg zal dragen, dat de waarheid onvervalscht tot ons komt; zoo als gij ze daar uitspraakt, is die stelling valsch. God brengt den mensch tot de waarheid, zeker, maar langs den moeijelijken weg des onderzoeks, gelijk God den mensch tot deugd brengt, maar langs den moeijelijken weg van waken, bidden en strijden. 't Was voorwaar geen Godsgeschenk, wanneer de waarheid, zoo als in de Roomsche Kerk, op onfeilbaar gezag of liever op willekeurige verklaring der Kerk, gegeven werd aan den vadsige, die 't nadenken vliedt, aan den zwakke die het onderzoek schuwt; en 't was niet eens een geschenk; alleen dat wat wij door inspanning verkregen hebben is ons waarachtig eigendom.’</p>
<p>‘Zoo dat wij dan voortaan de Bijbelboeken maar op ééne lijn te stellen hebben met allerlei menschelijke geschriften?’</p>
<p>‘Dat heb ik niet gezegd, dat kan ik niet bedoelen. De Bijbel is mij het boek der menschheid, het boek voor het menschdom, het goddelijke boek bij uitnemendheid. De goddelijke geest, die uit die Schriften tot mij spreekt, verkwikt en heiligt mij, nooit gevoel ik zoo diep, hoe gebrekkig mijne godsdienst is, dan wanneer ik daar de trekken zie geschetst van den waren vriend Gods, van den éénigen Godszoon bovenal, den volmaakt godsdienstigen Menschenzoon. Alleen de ongodsdienstigen
<pb n="49"/>kunnen den goddelijken geest der Schriften ontkennen, en een arme dwaas was het, die in onze dagen beuzelde van het maken van een' nieuwen Bijbel. Maar niet over de zekerheid van de werking des Geestes, over de wijze van zijne werking is tusschen u en mij verschil. Volgens u is die werking werktuigelijk, volgens mij redelijk; onfeilbaarheid was, naar uwe meening, de vrucht, naar mijne overtuiging, innige vroomheid. Volgens u werd de persoonlijkheid der schrijvers onderdrukt, zoo als het gezagsprincipe alle zelfstandig leven ten onder brengt; volgens mij werden hun eigen karakter en inzigt ontwikkeld, in de ware rigting gebragt, geleid en geheiligd, maar niet vernietigd; geheiligd, zeg ik, werden zij door den Geest, wiens naam heilige, niet onfeilbaar-makende Geest is, hun eigen geest was daarbij niet lijdelijk, maar krachtig werkzaam, zelfstandig werkzaam.’</p>
<p>‘Zelfstandig werkzaam, wat moet dat beteekenen?’</p>
<p>‘Dit, dat door de werking des Heiligen Geestes de menschelijke persoonlijkheid niet wordt onderdrukt, maar gelouterd, en die persoonlijkheid vrij - dat is met God - werkzaam, tolk wordt der goddelijke waarheid. In dien zin zegt de Heer (Joh. XV:26, 27): “De Geest der waarheid, die zal van Mij getuigen, en gij” (Mijne discipelen) “zult ook getuigen.” Wat? wat zij gehoord, gezien en in zich opgenomen hadden, want de Heer voegt er bij: “want gij zijt van den beginne met Mij geweest.” Zoo heeft Petrus met zijne mede-apostelen het ook begrepen; want zij verklaarden voor den Joodschen Raad (Hand. V:32): “Wij zijn Zijne getuigen, en ook de Heilige Geest.” De eerste Christelijke Kerkvergadering, te Jeruzalem gehouden (Hand. XV:28), kon daarom besluiten: “Het heeft den H. Geest en ons goed gedacht.” Dat “wij” in den eersten tekst, en dat “ons” in den tweede zou onzin zijn, wanneer die “wij” en die
<pb n="50"/>“ons” niet anders waren dan lijdelijke werktuigen van den H. Geest, gelijk het dan onzin ware, wanneer Paulus schreef (Rom. VIII:16); “Dezelve Geest getuigt met onzen geest, dat wij kinderen Gods zijn.” Dat denkbeeld verheft de gewijde schrijvers niet, maar het verlaagt ze.’</p>
<p>‘Als gij meent mij een Seitenhieb daarmede te geven, mijnheer Bergsman, dan vergist gij u. Het verlagen der heilige mannen Gods toch is minder ons werk, wij plegen dat aan de liberalen over te laten, die dan ook de menschelijke zwakheden der Apostelen, zoo als de wankelmoedigheid van Petrus te Antiochië, breed genoeg plegen uit te meten.’</p>
<p>‘Gij stemt mij dus toe, dat de Apostelen niet zondeloos waren?’</p>
<p>‘Van menschelijke zwakheden zijn ze zeker niet altijd volkomen vrij gebleven; maar ik zie niet, in welk verband dat staat tot hunne onfeilbaarheid, en 't komt mij weinig gepast voor, wanneer men telkens daarop terugkomt.’</p>
<p>‘Ik ben verre van den man te veroordeelen, die niet plotseling de Rotsman geworden is, en ons, die zoo verre beneden hem staan, zou het allerminst voegen, op hoogen toon hem te vonnissen; maar de zonde mag daarom niet vergoêlijkt worden, en zonde was het ongetwijfeld, zedelijke zwakheid, die overtuiging opofferde uit menschenvrees. En hoe kan er nu onfeilbaarheid zijn bij zondigheid? Is de mensch niet één geheel? kan zijn hart onrein, en zijns geestesoog onbeneveld zijn? is de zonde niet de magt der duisternis? en is het woord des Heeren niet meer waar, dat “de reinen van harte God zullen zien?” De Heer alleen kon verklaren: “Ik zeg u de waarheid,” omdat Hij er bij kon voegen: “Wie overtuigt Mij van zonde?” (Joh. VIII:46); Hij alleen had de volle
<pb n="51"/>waarheid, omdat Hij, in Wien het ware leven met God aanschouwelijk was geopenbaard, verklaren kon: “Ik ben de Weg, de Waarheid en het Leven. Niemand komt tot den Vader, dan door Mij” (Joh. XIV:6).</p>
<p>Zoo wordt dan de Bijbel met den Bijbel afgebroken; zoo ontrukt men den Christen den grondslag van zijn geloof, en als hij vraagt, of er zaligheid is voor zijne arme ziel, en of Jezus Christus zijn Heiland is, zult gij antwoorden: misschien wel, als de Apostelen zich op dat punt niet hebben vergist.’</p>
<p>‘Wat het afbreken betreft, niet tegen den Bijbel is mijn aanval gerigt, ik wijs alleen aan, dat het stelsel onbijbelsch is, hetwelk men op den Bijbel heeft willen bouwen. En dat antwoord op de vraag van den heilbegeerigen zondaar zou - moest ik het geven - zeker een treurig antwoord zijn, maar niet treuriger dan ik hem op uw standpunt moest geven.’</p>
<p>‘Op het ware standpunt zeg ik: daar staat geschreven: en indien iemand afdoet van de woorden des Boeks, God zal zijn deel afdoen uit het boek des levens.’</p>
<p>‘Dan zoudt gij u reeds veroorloven bij uwe aanhaling iets af te doen, want er staat geschreven: “Indien iemand afdoet van de woorden des Boeks dezer profetie” (Openb. XXII:19); een woord, dat Johannes schreef met het oog op zijn Openbaringsboek, zoudt gij gaan toepassen op geheel der Heilige Schrift. Neen, gij zoudt op uw standpunt moeten antwoorden: Wanneer de Bijbelvertaling, die gij gebruikt, juist is, - wanneer de handschriften, door de Bijbelvertalers gebruikt, ongeschonden waren, - wanneer de apostolische Schriften echt zijn, en dus werkelijk door de Apostelen geschreven, - wanneer de Apostelen geloofwaardig zijn, zoodat zij getrouwe berigtgevers van de woorden en daden des Heeren wilden en konden zijn, - wanneer gij zeker zijt, dat uwe ver-<pb n="52"/>klaring van die woorden de ware is, dan kunt gij hopen, dat Jezus uw Heiland is. Mij dunkt, kort is die weg niet, en onwrikbaar is die grondslag evenmin. De Christen moet dan wel beven bij de gedachte, dat er een misverstand bij de vertalers, eene schrijffout in de handschriften gevonden worde, of twijfel ontsta aan de echtheid van eenig boek.’</p>
<p>‘Waarop zoudt gij dan het geloof van den Christen willen bouwen?’</p>
<p>‘Wat de feiten betreft, zeker alleen op historisch onderzoek: of en hoe Christus geleefd, wat Hij gesproken en gedaan, geleerd en geleden heeft, hoe Hij gestórven is en opgewekt, - dat zijn vragen van historischen aard: die moeten langs historischen weg beantwoord worden.’</p>
<p>‘Een fraaije weg! Uwe wetenschapsmannen breken het eene boek af na het andere, behouden van de feiten en uitspraken, wat zij met hunne denkwijs kunnen vereenigen, en hebben voor het andere, als zij het niet geheel verwerpen, een schouderophalen over.’</p>
<p>‘Deden zij het, hunne slotsom zou waar zijn of onwaar; was die waar, wel nu, met eene onwaarheid zoudt gij uwe ziel niet willen troosten; was die slotsom onwaar: de Geest der waarheid, die in de gemeente leeft, zou de dwaling bestrijden, den logen ten toon stellen. Maar zij doen het niet, de mannen der wetenschap, op wie gij doelt. Een hunner, wiens naam onder de eersten genoemd pleegt te worden, wanneer men op de wetenschap smaalt, kwam, na opzettelijk onderzoek, tot de slotsom, dat de drie laatste Evangeliën geheel, het eerste grootendeels afkomstig zijn van de mannen, aan wie zij worden toegekend.’</p>
<p>‘En uwe Tübingers dan?’</p>
<p>‘Bij mijn' ruimen praktischen werkkring viel het mij moeijelijk, de diepe nasporingen der Tübingsche geleer-<pb n="53"/>den te volgen; maar dit weet ik, dat die Tübingers den ernstigsten tegenstand en de krachtigste weêrlegging gevonden hebben bij onze liberale godgeleerden, en zóóveel heb ik gezien, dat, wanneer alles moest toegegeven worden, wat Tübingen beweert, en op verre na is dat het geval niet, wij het Christendom nog even ongeschonden bezitten; want uit die boeken, wier echtheid de Tübingers niet konden betwisten, blijkt de historische zekerheid van al die feiten in de geschiedenis des Heeren, die de Christen noodig heeft, om Hem te erkennen als den éénigen Zaligmaker van zondaren. Waarlijk, de gemeente heeft het vrije onderzoek niet te vreezen.’</p>
<p>‘Maar zij dient dan toch met haar geloof te wachten, totdat de mannen der wetenschap gereed zijn met hunne resultaten.’</p>
<p>‘Lang zou zij dan kunnen wachten; maar dat moet zij niet, dat mag zij zelfs niet; van het geleerde onderzoek moet het geloof der gemeente in Jezus als den Christus volkomen onafhankelijk zijn. Godsdienstig moet de gemeente zijn, en godgeleerdheid is geene godsdienst.’</p>
<p>‘Dat is spoedig gezegd. Maar het geloof zal dan nog wel eens moeten wisselen naar gelang van de resultaten der wetenschap. Ik voor mij houd het er voor, dat het dan wel in de lucht zal hangen.’</p>
<p>‘Wanneer gij ons gesprek nog eenige oogenblikken wilt voortzetten, hoop ik u het tegendeel te bewijzen.’</p>
<p>‘Nu, ik wil wel eens zien, hoe men een huis bouwt zonder fondamenten.’</p>
<p>‘Voor een geestelijk gebouw moogt gij geene stoffelijke fondamenten eischen. Intusschen moet gij mij vergunnen, de zaak wat hooger op te halen.</p>
<p>Rome verklaart dat de godsdienstige inhoud der Heilige Schriften moet aangenomen worden op gezag der Kerk. Die Kerk is de Paus met de vergadering der
<pb n="54"/>bisschoppen. De H. Geest toch is aan de Apostelen beloofd; maar niet aan de Apostelen alleen: die belofte geldt ook hunne opvolgers, den Paus en de bisschoppen. Hier geraakt Rome op een zijpad: wat Christus tot de twaalven zegt (Matth. X:40): “Die u ontvangt, ontvangt Mij, en die Mij ontvangt, ontvangt Hem, die Mij gezonden heeft,” datzelfde zegt Hij ook tot de zeventig (Luk. X:16): “Wie u hoort, die hoort Mij; en wie u verwerpt, die verwerpt Mij: en wie Mij verwerpt, die verwerpt Dengene, die Mij gezonden heeft.”</p>
<p>Hij zegt het dus tot de geheele leerende Kerk, zou Rome u antwoorden.’</p>
<p>‘En mijn wederwoord zou zijn: Bij allen, die Hem van harte belijden is Hij, d.i. Zijn Geest; want de Heer is de Geest (2 Cor. III:17). “Waar twee of drie vergaderd zijn tot Mijnen naam, daar ben Ik in het midden van hen” (Matth. XVIII:20): van den Geest der waarheid wordt gezegd, dat de wereld Hem niet kan ontvangen (Joh. XIV:17), de Christenen, al de Christenen dus wel: ja, wie dien Geest niet heeft, die komt Christus niet toe, is geen Christen (Rom. VIII:9). Dat zij allen één zouden zijn met den Vader - en dat zal toch wel zijn door den H. Geest - bad Christus niet alleen voor de twaalven, maar ook voor degenen, die door hun woord in Hem zouden gelooven (Joh. XVII:20). Toen de H. Geest was uitgestort, werd Hij dan ook niet tot de Apostelen beperkt: Stephanus was er vol van, Philippus en Barnabas insgelijks, de profeten en leeraars te Antiochië (Hand. XIII:1, 2), Timotheus evenzeer. Alle Christenen, zoo ver ze dien naam te regt dragen: in het Pinksterfeest zag Petrus de vervulling der profetie: “Ik zal van Mijnen Geest uitstorten over alle vleesch” (Hand. II:17), gelijk Johannes den Geest toekent aan allen, die in Christus gelooven (Joh. VII:39). In allen
<pb n="55"/>woonde dan ook die Geest (Rom. VIII:10), allen wordt zijne gemeenschap toegebeden (2 Cor, XIII:13): de Christenen hadden daarom niet noodig, dat iemand hen leerde, daar zij de zalving des H. Geestes hadden en alle dingen wisten (1 Joh. II:20, 21, 27). Allen hadden den Geest onder dezelfde verschijnselen van tongenspraak en dergelijke. God werkte in allen (1 Cor. XII:6), vrouwen niet uitgezonderd (1 Cor. XI:5), en aller toeleg moest zijn, zich de gaven van den H. Geest te verwerven (1 Cor. XIV:39). De Christenen der apostolische eeuw gevoelden zich dan ook in het bezit des H. Geestes. Barnabas zeide: “De Geest Gods profeteert in ons.” Clemens Romanus: “Over allen is de H. Geest ten volle uitgestort.” Justinus verkondigt, “dat de gaven, die vroeger in de profeten waren geweest, thans het eigendom waren der Christenen.” Eeuwen daarna verklaarde Augustinus: “De H. Geest zelf onderwijst ook nu de geloovigen.”</p>
<p>Maar waartoe, bid ik u, al die aanhalingen? Gij hebt niet met een' Roomsche te doen, die het algemeene priesterschap der Christenen ontkent.’</p>
<p>‘Maar toch wel met een' Protestant, die, zeker onbewust, het algemeen profetisch karakter der Christenen wil beperken tot de eerste en misschien - de 16de en de 17de eeuw. Dat wilde ik met mijne aanhalingen bewijzen, dat Rome, noch de Hervormers, noch zelfs de Apostelen regt hebben - de laatste hebben zich dat regt ook niet aangematigd, - om hunne leer met gezag op te leggen aan de Christenen.’</p>
<p>‘De Apostelen niet? Lezen wij dan niet, “dat alle Schrift is van God ingegeven, en is nuttig tot leering, tot wederlegging, tot verbetering, tot onderwijzing, die in de regtvaardigheid is?” Of is dat woord ook al onzin van een dwalenden Apostel?’</p>
<pb n="56"/>
<p>‘Ik wil met u niet twisten over de verklaring dier woorden: “alle Schrift door God ingegeven, is nuttig, enz.,” in elk geval toch ligt er een ware, een rijke en diepe zin in dat woord; maar het spreekt van de Schrift des Ouden Testaments, en hoeveel waars en goeds het daarvan zegge, dat die Schrift geloofbeheerschend is, verklaart het niet. Dat kon ook niet, of men moest aan de Schrift des O. Verbonds meer toekennen dan de Heer of Zijne Apostelen voor zich zelven hebben gevraagd. In hunne Brieven betoogen de Apostelen, zij lichten de waarheid toe en pogen haar aangenaam te maken aan de conscientiën der menschen. Beslissen zij te Jeruzalem geschillen, dat geschiedt alleen op <hi rend="spat">verzoek</hi> der Antiocheners en in vereeniging met de ouderlingen (Hand. XV:2); uitdrukkelijk verklaren zij dan ook: “Wij voeren geene heerschappij over uw geloof, maar zijn medewerkers uwer blijdschap” (2 Cor. I:24); zij spraken als tot verstandigen, die zelven moesten oordeelen - schiften, onderscheiden - wat de Apostelen zeggen (1 Cor. X:15), gelijk zij alle dingen moesten beproeven en alleen het goede behouden (1 Thess. V:21); niet een iegelijken geest moesten zij gelooven, maar de geesten beproeven of zij uit God zijn (1 Joh. IV:1). Trouwens, de Heer zelf had onderzoek gewild: dat Zijne leer uit God was, moest niet op Zijne verzekering aangenomen worden; maar zelf moest men dat inzien (Joh. VII:17). 't Zou dan ook een zwakke grond des geloofs zijn....’</p>
<p>‘Welke?’</p>
<p>‘Wel die: gij moet mij gelooven, omdat ik het wil; ik heb gezag, omdat ik beweer gezag te hebben. Rome moge zoo spreken en alle onderzoek naar den grondslag, waarop haar kerkgezag rust, verbieden, - de Apostelen en Christus zijn Rome niet.’</p>
<p>‘Wel nu, ik zie waar gij heengaat, een bodemloos
<pb n="57"/>subjectivisme, een naakt rationalisme. De rede, dat is voor mij mijne rede, voor u uwe rede, straks het gezond verstand, dat is, het zieke, doffe, duffe verstand van den oppervlakkigsten betweter, de subjectieve rede, het door de zonde verduisterd verstand, zullen de maatstaf worden van de Christelijke waarheid, zij de grondslag des geloofs, waarop ik de hoop der zaligheid moet bouwen. En met dat koude, dorre rationalisme wilt gij de zielen spijzigen, die naar het levensbrood hongeren, en op den grondslag der meeningen van een hoop verduisterde en verwaten zondaren wilt gij eene Kerk bouwen. Ik dank u voor dezen nieuwen wijn, de oude is beter.’</p>
<p>‘Het nieuwe, waarop gij het oog hebt, zou ik den eernaam van “wijn” niet gunnen: het oppervlakkige gebeuzel van weetnieten, die hun bodemlooze meeningen als uitspraken van het “gezond verstand” laten gelden, - mijne ziele walgt er van. Beroept zoo een onbesnedene of wel een zondeslaaf, die zijn' afkeer van het reine Evangelie achter zijne vrijgeesterij verbergt, zich op zijne rede, ik antwoord hem: word eerst echt redelijk, eer gij u aan de beoordeeling van het Christendom waagt. - Houdt gij van de beeldende kunsten?’</p>
<p>‘Hm! meest staan ze in de dienst der wereld en trekken den mensch af van zijnen God.’</p>
<p>‘Dat was niet het geval met eene schilderij, die ik onlangs op eene tentoonstelling zag: de verloren zoon was het onderwerp. Ze was voor de tentoonstelling afgestaan door een vermogend liefhebber: 't scheen wel, dat de man zich een weinig toeëigende van de eer des schilders; althans hij wees de groep, die zich rondom het kunststuk verzameld had, bij herhaling op den beroemden naam, die in een der hoeken verscholen was. Een ongeloovige glimlach van een der omstanders verontrustte blijkbaar den bezitter. “Gij gelooft
<pb n="58"/>het niet?” vroeg hij verontwaardigd. “Dien naam kan elke kladschilder op zijn broddelwerk zetten,” was het honende antwoord. “Ik heb bewijzen,” riep de bezitter der schilderij, “brieven aan vrienden des schilders.” “Zijn die brieven echt?” “Ongetwijfeld!” “Hoe weet gij dat?” “Een mijner vrienden zond mij een afschrift van eene verklaring, waarbij de echtheid dier brieven werd gestaafd.” “En is die verklaring echt, en is haar schrijver geloofwaardig, en is uw afschrift te vertrouwen?” vroeg weêr de tegenstander, en ik zag den eigenaar der schilderij verbleeken. Intusschen was een der stille getuigen van dien strijd nader getreden: 't was een majestueuse gestalte, heilig vuur gloeide er in het diepe oog, onder dat hooge kunstenaarsvoorhoofd. “Mij dunkt,” sprak hij op innemenden toon, “bij eene opmerkzame beschouwing van het stuk is de echtheid ligt te erkennen; 't is hier dezelfde opvatting van het leven, waaraan men de werken van dien kunstenaar pleegt te herkennen. Zie hier en ziedaar.....” en hij begon ons die beelden te verklaren, tot den geest des schilders ons op te leiden, in de fijnste trekken ons zijne bedoeling te doen erkennen, zoodat wij dachten als de kunstenaar, gevoelden met hem en schier het kloppen meenden te hooren van het vaderhart, dat den verlorene, maar gevondene, tegensnelde. Mij werden de oogen geopend, ik zag niet meer naar den naam, ik vroeg niet meer naar de brieven, zelf verstond, gevoelde, waardeerde ik nu het schoon, en overal herkende ik nu de meesterhand. Geen wonder, het was de schilder zelf die mij zijn werk had doen verstaan. Ik hoorde later, dat de eigenaar der schilderij mij een ongeloovigen rationalist had genoemd.’</p>
<p>‘En die schilderij is?’</p>
<p>‘Gods openbaring in Christus.’</p>
<p>‘En die schilder?’</p>
<pb n="59"/>
<p>‘Gods Geest, die met mijnen geest getuigt, dat die openbaring waarachtig, dat het Christendom uit God is.’</p>
<p>‘Gij zeidet onlangs, dat ik tot de groote mystiek-dogmatische partij behoor: tot het mysticismus schijnt gij ruim zooveel over te hellen als ik. Dat beroep op ingevingen van den H. Geest had ik van u allerminst kunnen verwachten.’</p>
<p>‘'t Is de vraag, of wij elkander nog wel regt hebben verstaan.’</p>
<p>‘Dan moeten oude woorden in een' nieuwen zin gebruikt zijn, en - 't zou niet voor de eerste maal zijn dat de liberalen zich daaraan schuldig maakten.’</p>
<p>‘Gij vergunt mij, aan te duiden wat ik door de getuigenis of, zoo als gij het noemt, de ingevingen des H. Geestes versta?</p>
<p>Oorspronkelijk is de mensch verwant aan de Godheid; hij is uit God, en hoort daarom de woorden Gods (Joh. VIII:47); zelfs de Heiden heeft vatbaarheid voor het goddelijke: onder de schapen die niet van Israëls stal waren, zouden er zijn, die 's Herders stem zouden hooren. Als verwant aan de Godheid wordt de mensch aangetrokken door het goddelijke; hij ziet het in de natuur, de geschiedenis, in den mensch vooral, en het allermeest in den Menschenzoon Jezus Christus, en het bekoort hem. Hij ziet Christus' geestelijke eenheid met God (Joh. I:52), wordt door God naar Christus getrokken (Joh. VI:46), hoort Zijne stem (Joh. X:14), erkent dat Christus' leven uit God is (Joh. VI:17), dat Hij woorden spreekt des eeuwigen levens (Joh. VI:68, 69).’</p>
<p>‘Als of de zonde den mensch niet verduisterd had in het verstand, als of de natuurlijke mensch de dingen verstond die des Geestes Gods zijn!’</p>
<p>‘Zeker, allerverderfelijkst is de invloed der zonde: als
<pb n="60"/>heerschende zinnelijkheid rigt zij het oog des geestes van het goddelijke op het vergankelijke; als zelfzucht bluscht zij de liefde voor het goddelijke uit: de zonde verduistert het oog en wendt het naar de verkeerde zijde daarbij. Doof en blind wordt zoo de zondaar voor het goddelijke, zoodat de Heer hem verwijten moet: “Gij hebt noch Gods stem ooit gehoord, noch Zijne gedaante gezien, en Zijn Woord hebt gij niet in u blijvende” (Joh. V:37, 38).</p>
<p>En toch zal die blinde oordeelen over het licht!’</p>
<p>‘Zoolang hij blind is, zeker niet. Maar Christus' Geest maakt den menschelijken geest vrij van dien onnatuurlijken dwang der zonde, Christus neemt den blinddoek weg van de oogen, en rigt dan het verhelderde oog op het bovenzinnelijke. Hij doet de afschuwelijkheid der zonde in het oog vallen, toont de waardij aan van geestesvrijheid, geestverheffing, reinheid des harten: door Zijn woord en werk, door Zijn leven, sterven en verheerlijking maakt Hij den mensch waarlijk vrij. De menschelijke geest nu, in zijn natuurlijken toestand hersteld, opgevoed door Christus, erkent, gevoelt de waarheid der Christelijke openbaring, zonder eenig uitwendig bewijs. De rede, maar de rede, door Christus vrijgemaakt en ontwikkeld, ziet de waarheid, zoo als het menschelijk oog het licht ziet en geen betoog noodig heeft, dat het licht geene duisternis is; het geweten, maar door den Geest van Christus bestraald, ontwikkeld, gevoelt het: ja, dat Evangelie is uit God, Jezus is de Christus, want Hij heeft de woorden des eeuwigen levens.’</p>
<p>‘En daarmede wilt gij nu den ongeloovige tot zwijgen brengen?’</p>
<p>‘Neen, daarop wil ik mijn eigen geloof bouwen.’</p>
<p>‘En in u zelven u terug trekkende, den ongeloovige het veld laten?’</p>
<p>‘Voor hem heb ik het woord: Indien gij wilt doen
<pb n="61"/>den wil des Vaders die in de hemelen is, zult gij van deze leer bekennen of zij uit God zij dan of Jezus uit zichzelven sprak.’</p>
<p>‘Die Geest Gods, zoo als gij dan uwe eigen rede toch noemen wilt, zal u dus het bewijs geven, dat Christus te Bethlehem geboren en op Golgotha gestorven is, die Geest zal uitmaken of er bij Jericho één of twee blinden genezen zijn!’</p>
<p>‘Over historische feiten beslist het historisch onderzoek; maar de godsdienstige waarheden: dat de zonde den mensch verderft, dat God Vader is, dat de Christen in gemeenschap met zijnen Heer het eeuwige leven heeft, dat blijven waarheden, en de Christen met wiens geest Gods Geest medegetuigt, blijft ze als zoodanig erkennen, al mogt het straks ook blijken, dat een of ander Evangelie, deze of geene Brief onecht was: en de godsdienst van den Christen wordt zoo onafhankelijk van de schrijffouten der menschen en het gezag der Kerk.’</p>
<p>‘Onze tijd is rijk aan uitvindingen!’</p>
<p>‘Maar van deze mag onze tijd zich toch de eer niet aanmatigen. Kerkvaders reeds zouden er tegen opkomen, wanneer wij dit standpunt voor een nieuw wilden doen doorgaan. Justinus zou ons vragen: heb ik niet reeds het Christendom eene kracht genoemd, die doordringt tot het binnenste der ziel? Origenes zou ons wijzen op zijn woord: “Christus verrigt nog dagelijks wonderen in de zedelijke wereld, maar om die wonderen te zien, wordt een zin voor het goddelijke vereischt. Voor hem die Christus met zulk een zielsoog aanschouwt, wordt Hij de weg, de waarheid en het leven.” Athanasius verklaarde: “voorwaar, de Christelijke godsdienst behoeft geen menschelijk betoog; zij heeft het kenmerk der waarheid in zich, en luisterrijker dan het zonlicht openbaart zich het woord van Christus in zijne kracht en waarheid,
<pb n="62"/>in de heiliging en vorming van het menschelijke hart.” “De ziel is Christin van nature,” roept Tertullianus ons toe, “van zelve erkent zij de Christelijke waarheid als gegrond in hare natuur.” In het heiligdom zijner gedachten hoort Augustinus een stem, die noch Hebreeuwsch, noch Grieksch, noch Latijn, noch eenige andere taal spreekt, eene stem die zonder mond of tong en zonder het geluid van woorden hem toeroept: dat is waarheid.’</p>
<p>‘Eene enkele uit het verband gerukte uitspraak van dezen of genen Kerkvader maakt nog geene onchristelijke leer tot eene Christelijke, geene ongereformeerde tot eene Gereformeerde.’</p>
<p>In de schriften der Hervormers, mijnheer van Stralen, zoudt gij menige uitspraak vinden, die, evenmin als die ik daar even aanhaalde uit het verband behoeft gerukt te worden om de overeenstemming te bewijzen van de geloofshelden der 16de eeuw met mijne zienswijze.</p>
<p>Luther zeide. “Het woord moet aangenomen worden om zijn zelfs wil, niet om den wil desgenen die het predikt, al werd het ook door alle engelen verkondigd. Die het woord des Evangelies hooren, krijgen ook inwendig eene vlam, zoodat het hart spreekt: dat is toch waar, al moest ik er honderd dooden voor ondergaan.” Wilt gij Gereformeerden hooren, welnu, Zwingli is van oordeel: “Zoodanig is de duidelijkheid van Gods Woord, dat zoodra het met zijn licht den menschelijken geest heeft aangeraakt, het hem zóó helder bestraalt, dat hij Gods stem erkent. Dat innerlijke woord wordt door niemand geoordeeld, maar het oordeelt zelf het uitwendige woord.” En Kalvijn heeft op de vraag: hoe kunt gij weten dat de Schrift van God is, nu gij de kerkelijke getuigenis voor het gezag der Schrift verworpen hebt? het antwoord gereed: “Die vraag staat gelijk met eene andere: hoe wij het licht zullen leeren onderscheiden van de duisternis, het wit van het zwart,
<pb n="63"/>het zoet van het bitter, want de Schrift voert het kenmerk van hare waarheid even zoo duidelijk met zich, als witte en zwarte dingen hunne kleur, zoete en bittere hunnen smaak.”</p>
<p>‘De bijzondere gevoelens der Hervormers zijn nog niet de Kerkleer.’</p>
<p>‘Maar gij zult toch wel erkennen dat die Kerkleer is uitgedrukt in de Geloofsformulieren?’</p>
<p>‘Ha, een beroep op de Formulieren; zijn ze nu goed genoeg?’</p>
<p>‘Om als historische getuigen te dienen altijd, om mijn geloof te beheerschen - nooit.</p>
<p>De Fransche Geloofsbelijdenis verklaart: “Deze boeken erkennen wij als kanoniek, dat is, wij houden ze voor den regel van ons geloof, en dat niet alleen om de algemeene toestemming der kerk, <hi rend="spat">maar nog veel meer om de getuigenis en de innerlijke overtuiging van den</hi> H. <hi rend="spat">Geest</hi>.”</p>
<p>Niet minder sterk drukt zich de Ned. Geloofsbelijdenis uit: “wij gelooven zonder eenige twijfeling, al wat in dezelve” (de boeken des O. en N.V.) “begrepen is, en dat niet zoo zeer, omdat de Kerk die aanneemt en voor zoodanig” (voor heilig en kanoniek) “houdt, maar <hi rend="spat">inzonderheid</hi>, <hi rend="spat">omdat ons de</hi> H. <hi rend="spat">Geest getuigenis geeft in onze harten</hi>, <hi rend="spat">dat zij van God zijn</hi>.”</p>
<p>Maar ook al hadden de Hervormers en de Gereformeerde Kerk het niet verklaard, meer dan de Hervormers en de Gereformeerde Kerk is hier voor ons: de Heer zelf. Hij wil niet dat men Hem aanneme op gezag van anderen: daarom, schoon de Samaritanen gelooven om het berigt der vrouwe, met wie Hij gesproken had aan de Jakobs-bron, blijft Hij twee dagen te Samaria tot dat zij verklaarden: “Wij gelooven niet meer om
<pb n="64"/>uws zeggens wil want wij zelven hebben gehoord en weten, dat deze waarlijk is de Christus, de Zaligmaker der wereld” (Joh. IV:39, 41, 42). Men moet niet in Hem gelooven op de getuigenis zelfs van den grootsten profeet: Hij neemt geene getuigenis van een mensch (Joh. V:34); zelfs niet op zijn eigen getuigenis: “Indien ik van mij zelven getuig, mijne getuigenis is niet waarachtig,” zegt Hij (Joh. V:31). Maar wanneer de mensch in gemeenschap met Christus is, dan ontspringt de bron des levens in hemzelven (Joh. IV:14; VII:38), “hij verstaat de waarheid” (Joh. VIII:32), “de H. Geest getuigt in Hem van Christus” (Joh. XV:26), “handhaaft de regtvaardigheid zijner zaak tegenover de wereld” (Joh. XVI:10), “hij heeft de zalving van den Heilige en weet alle dingen” (1 Joh. II:20), “hij wordt van den Vader geleerd” (Joh. VI:45), “Christus maakt met den Geest der Waarheid woning bij hem” (Joh. XIV:20; XVI:23, 26); “den Geest, die uit God is, ontvangen hebbende, weet hij de dingen, die hem van God geschonken zijn” (1 Kor. II:12).</p>
<p>Zoo wordt het subjectivisme ten toon verheven, den Christen de grond onder de voeten weggegraven, en onder den naam van vrijheid de deur opengezet voor allerlei wind van leering.’</p>
<p>‘Subjectief is de toeëigening der waarheid altijd: bodemloos was het subjectivisme, wanneer God zelf niet de bodem en achtergrond was; bij mij werkt de geheiligde Geest van het subject, bij u het subjective oor dat hoort en het oog dat leest. En wat de vrijheid betreft, Christus is gekomen om den geest vrij te maken, eerst innerlijk vrij, dan uitwendig: het is zonde tegen zijnen Geest, wanneer men zijne goddelijke instelling wil verlagen tot een kerker, waar de geest in de boeijen der letter geslagen wordt.’</p>
<pb n="65"/>
<p>Van Stralen gevoelde, dat hij gevaar liep zijne gewone bedaardheid te verliezen; hij maakte een einde aan dit gesprek en was, als bij de komst van Bergsman, beleefd hoog tegen hem, terwijl hij, na zijn vertrek tot zichzelven sprak: ‘nu zal hij meenen al heel wat gewonnen te hebben, omdat ik hem het laatste woord liet. Neen, mijnheer Bergsman, gij zult met andere pleitredenen voor den dag moeten komen, als gij mij het proces wilt doen verliezen. Toch schaam ik mij niet zulk een' kampvechter tegen mij over te hebben. Ge zult mij gewapend vinden.’</p>
</div>
<div type="chapter">
<pb n="66"/>
<head rend="h3">Vierde hoofdstuk.
<lb/>
Vromen en vromen.</head>
<p>‘De vreeze des Heeren is het beginsel der wijsheid.’ Hendrik, mijn zoon, hebt gij dat niet vroeg genoeg van mij geleerd! O, toen mij Gods onverdiende gunst ten tweeden male een' zoon schonk, heb ik met tranen de gelofte afgelegd, dat Hem mijn tweede zou behooren als mijn eerste. Wat heb ik gedaan? Sta ik niet als eene meineedige tegenover mijnen God? Wat zal ik Hem antwoorden, als Hij mij in den dag des oordeels vraagt naar mijn' tweede? Kind van mijne tranen en gebeden, zult gij dan tegen mij getuigen? O, zeker ben ik schuldig: had ik u dieper eerbied ingeboezemd voor den Heilige, had ik u inniger afkeer ingeboezemd van de zonde, die een gruwel is in zijne oogen, het ware nooit zóóver met u gekomen. Ik zag het wel, hoe gij naauwelijks een' glimlach van medelijden, - medelijden met de godsdienst uwer moeder! - verbergen kondt, toen ik u sprak van den oordeelsdag, wanneer allen gesteld zullen worden voor den Regter van levenden en dooden; het moederoog kon het niet ontgaan, hoe uw hart verwildert onder het zingenot der wereld; hoe de ernst u vreemd wordt, en bidden - kind, mijn kind, weet ge wel meer wat bidden is? O, zag ik u nog eenmaal als in de dagen uwer jeugd, geknield naast mij om u ootmoedig te buigen voor den grooten God....’</p>
<pb n="67"/>
<p>Karel's binnentreden stoorde zijne moeder in hare droeve overpeinzing; haastig sloeg zij het dagboek digt, waarin zij deze woorden had nedergeschreven; maar haar hart kon het onderwerp harer overdenkingen niet loslaten, en in enkele vlugtige woorden verried zij wat er in haar binnenste omging, door de vraag:</p>
<p>‘Onzen Hendrik hebt gij nog wel niet ontmoet, lieve Karel?’</p>
<p>‘Och, mama, hij ontwijkt die ontmoeting, en mij kost het wel eens strijd, ze te zoeken.’</p>
<p>‘Maar toch hadt gij het voornemen om hem ernstig te onderhouden over zijn ligtzinnig gedrag: soirée volgt er op diné, en diné op soirée; een goed deel van zijn' tijd brengt hij door op de societeit...., ik vrees, dat bij dat alles het onkruid des ongeloofs telkens dieper wortelt in zijn hart; en als er dan geene hand is die het uitwiedt!.... Bergsman zal ook wel bereid zijn om hem te onderhonden, maar ik hoop, dat een broeder toch meer op zijn hart vermag; - daarenboven....’</p>
<p>‘Daarenboven zult gij uw' afgedwaalden zoon wel niet aan een' blinden leidsman willen toevertrouwen: ze zouden beiden in de gracht vallen.’</p>
<p>‘Dat Bergsman's denkbeelden door mij niet gedeeld worden, behoef ik u wel niet te verzekeren; dat hij hooger, veel hooger in mijne schatting zou staan, wanneer hij zich minder verwijderde van de waarheid, door de vaderen beleden, heb ik meermalen erkend; maar toch komt het mij voor, dat gij den man onregt aandoet, wanneer gij hem op ééne lijn stelt met onzen armen Hendrik. Spot noch ligtvaardigheid heb ik immer bij Bergsman opgemerkt; het is hem ernst met zijn heilig dienstwerk; hij is ijverig, matig, liefderijk, en nooit gaf hij aanleiding tot billijke ergernis.’</p>
<p>‘Blinkende zonden,’ hernam Karel met een' ijskouden
<pb n="68"/>glimlach; ‘ook heidenen en Godverzakers hebben door ijver en matigheid zich onderscheiden. Van de lippen der ongeloovigen wordt het woord’ ‘liefde’ ‘wel het meest gehoord. Is het wonder, dat de mensch, die door eigengeregtigheid Gode wil behagen, voor 't minst den menschen zijn deugdzaam karakter laat zien? Maar wat niet uit den geloove is, dat is zonde; - ik herhaal het: blinkende zonden zijn de deugden der ongeloovigen.’</p>
<p>‘Ongeloovigen, Karel, is dat woord niet wat te hard; zouden wij Bergsman niet liever onder de kleingeloovigen rangschikken?’</p>
<p>‘Ik dank mijnen God, dat hij uw klein geloof heeft bewaard voor de ontmoeting met Bergsman's ongeloof, waarover mijne ziel nog treurt.’</p>
<p>‘Gij hebt eene treurige ontmoeting met Bergsman gehad?’</p>
<p>‘Als het treurig is, een' man, die het brood der Kerk eet, het geloof der Kerk stoutmoedig te hooren verloochenen; als het treurig is een dienaar des Evangelies het woord Gods te hooren verguizen, ja, dan heb ik eene treurige ontmoeting gehad.’</p>
<p>‘Karel, die beschuldiging is vreeselijk.’</p>
<p>‘Omdat ze waar is, mama; de Bijbel is niet Gods woord; de heilige schrijvers zijn niet gedreven door den onfeilbaren Geest Gods; hunne boeken zijn voor een goed deel onecht, en, voor zoo ver zij echt zijn, met allerlei dwaling besmet; woorden hebben geen bewijskracht; de Schrift heeft geen gezag meer; de zondige, verblinde mensch moet uit eigen oogen zien, de zwakke sterveling op eigen beenen staan; alleen kinderen loopen nog aan den leiband van Gods openbaring, en van de geopenbaarde waarheid hebben wij niet meer aan te nemen dan ons eigen verstand begrijpen kan. Wie nog zich houden bij de oude beproefde waarheid, waarvoor onze vaderen hun goed en bloed hebben veil gehad, en die de grondzuil is van den Neder-<pb n="69"/>landschen Staat, hij is op weg om Roomsch te worden. Dát heb ik moeten hooren, mama, van den man, wien gij nog uw vertrouwen blijft schenken, van den man, wien gij de redding van een afgedwaald kind wilt toevertrouwen.’</p>
<p>‘Inderdaad, Karel, ik vrees, dat Bergsman geen regt heeft om afgedwaalden teregt te brengen; ik vrees, dat bij zijn geloof ook zijne opregtheid schade heeft geleden: zoo als tot u heeft Bergsman tot mij nooit gesproken. Lieve Karel, 't valt zoo hard, aan iemand te twijfelen, op wiens hart men vertrouwd heeft. Gij doet hem toch tegen uwen wil geen onregt aan; gij hebt hem toch wel regt begrepen?...’</p>
<p>Een strenge blik, te streng voor een blik van een' zoon tot zijne moeder, was het éénige antwoord.</p>
<p>‘U vertrouw ik volkomen, mijn eersteling,’ sprak mevrouw van Stralen, eenigzins huiverend voor dien blik; ‘op u bouw ik, naast God, mijne hoop voor uwen broeder. Gij zult het toch doen, niet waar, Karel? Gij zult immers Hendrik nog heden bezoeken?’</p>
<p>‘Heden, - ge vergeet, mama, dat uw tweede zoon niet altijd gelegenheid heeft om zijn' ernstigen broeder te ontvangen. Maar ik zal het beproeven.’</p>
<p>Na het vertrek van Karel zat mevrouw van Stralen in diep gepeins verzonken, terwijl zij in stilte bad, dat Karel's pogingen met een' gezegenden uitslag voor Hendrik mogten bekroond worden, toen zij uit hare mijmering gewekt werd door het binnenkomen van Doortje, de tweede meid, die door haar goed en zedig gedrag zich het vertrouwen van hare meesteres had waardig gemaakt.</p>
<p>‘Ik heb de boodschap gedaan, mevrouw,’ zeide zij met een glans van genoegen op het gelaat; ‘wat waren die menschen blijde met die gelukkige tijding! Nu Frederik door u vast werk heeft, zeiden ze, waren ze gerust dat ze er
<pb n="70"/>weêr geheel boven op zouden komen, vooral na de ondersteuning, die zij verleden week van u ontvangen hadden.’</p>
<p>‘Hebben ze daar nu toch van gesproken? Ik had hun zoo nadrukkelijk verboden....’</p>
<p>‘Och, mevrouw, de dankbaarheid....’</p>
<p>‘Mag nooit ongehoorzaamheid worden. Maar, wat zal ik zeggen? de discipel is niet meer dan de Heer. Ook Hij ondervond zulke ongehoorzaamheid, als Hij zooveel grooter weldaad bewezen en streng geboden had, er niet van te spreken.</p>
<p>Hebt u ook nog een boodschap voor Daniël, mevrouw? Hij kwam juist in de keuken, toen ik naar boven ging. Hij had niets bijzonders, zeî hij, maar hij kwam maar eens hooren, of u ook iets voor mijnheer of mevrouw te belasten hadt. Ik wou wel, dat die man, als hij hier niet noodig heeft, maar weg bleef. Hij staat hier zijn' tijd te verpraten en houdt ons ook van het werk.’</p>
<p>‘Dat is de eerste klagt, die ik over Daniël hoor, Doortje. Mijn zoon, maar vooral mijne schoondochter, is zeer met hem ingenomen.’</p>
<p>‘Dat komt, omdat hij mevrouw altijd naar den mond praat, en als hij beknord wordt, al wordt hij ook rood van inwendige boosheid, altijd met zijn zondenregister voor den dag komt.’</p>
<p>‘Oordeel niet, Doortje, opdat gij niet geoordeeld wordt.’</p>
<p>‘Maar als mevrouw wist, wat ik weet’ - en hierbij werd Doortje's gemoed vol, terwijl een ligte blos van schaamte haar gelaat overtoog - ‘dan zou u ook zoo gunstig niet over hem oordeelen.’</p>
<p>‘Gij weet, Doortje, ik houd van geen aanbrengen, tenzij het iets wezenlijk kwaads is.</p>
<p>“Ik heb 't al lang, te lang misschien, verzwegen” - stotterde Doortje - “met welke onfatsoenlijke praatjes die man mij, gedurig achtervolgt. Hij komt meestal als hij be-<pb n="71"/>rekenen kan, dat ik alleen in de keuken ben, met boodschappen die niets om het lijfhebben. Haast of geen haast, hij houdt zich trouw aan wat u eens gezegd hebt, dat hij niet op de vloermat mag blijven staan. Is hij eens in de keuken, dan begint hij altijd met een godsdienstig praatje, of hij scheldt op de ongeloovigen, zoo als hij ook dominé Bergsman noemt, en haalt ze vreeselijk door.”</p>
<p>Dat laatste is niet goed, Doortje; maar dat Daniël gaarne over de godsdienst spreekt is daaruit te verklaren, dat, waar het hart vol van is, de mond daarvan overvloeit. Hij wordt wel eens om nalatigheid beknord, vooral om zijn lang uitblijven, als hij boodschappen doet, maar er wordt bij hem nog al veel door de vingers gezien, om zijn waarlijk godsdienstig hart, dat mijne schoondochter, die nog al veel met hem spreekt, hoog in hem waardeert.’</p>
<p>‘Hij zal zich bij zijn mevrouw ook wel wachten, om te doen zoo als hij hier doet. Ik weet het wel, hij is een heilig boontje; hij kan niets kwaads doen. Maar ik weet, waar ik hem voor houd; als mevrouw er echter ook niet meer van weten wil, dan zal ik zwijgen,’ zeî Doortje eenigzins spijtig.</p>
<p>‘Kind, kind, ik geloof, dat de jaloezy op uw oordeel grooten invloed heeft.’</p>
<p>‘Als mevrouw dat denkt’ - sprak Doortje met aandoening - ‘dan moet ik u wel alles vertellen: Daniël loopt met zijn godsdienst te koop, om er zijne ondeugden meê te bedekken. Zijn godsdienstige praatjes loopen uit op onfatsoenlijke, ja, op schandelijke taal, en daarbij houdt hij de handen ook niet t' huis. Ik heb hem laatst zelfs een' slag in 't gezigt gegeven. En wat antwoordde hij? “Ga maar voort, lieve; ik wil graag van zulke poezelige handjes geslagen worden.” En als ik niet vast in mijn schoenen stond, mevrouw, dan... foei, 'k durf 't haast niet zeggen,... dan zou die man mij al lang bedorven hebben.’</p>
<pb n="72"/>
<p>‘Wees toch voorzigtig, Doortje, met zulke zware beschuldigingen in te brengen tegen iemand, die ter goeder naam en faam staat, en om zijn godsdienstigheid misschien wel gehaat wordt. Men heeft zoo spoedig wat op iemand te zeggen, en is men eens tegen iemand ingenomen, dan verbeeldt men zich ook al spoedig meer, dan men anders wel zou doen.’</p>
<p>‘Maar, mevrouw, dat is toch geen verbeelding, toen ik hem, de laatste keer dat hij hier was en allerlei taal uitsloeg, ernstig gebood zijn handen t' huis te houden en hij mij, toen ik hem over zijn schandelijke bedoelingen onder handen nam, dit boekje gaf en mij daar een plaats uit voor las, waar ik een vouwtje bij gelegen heb.’</p>
<p>‘Wat is dat voor een boekje? Ah zoo, van den vromen Krummacher: <hi rend="i">Blikken in het Rijk der genade.</hi> Nu, dat zal u geen schade doen. Lees mij die plaats eens voor:’</p>
<p>‘Door den dood,’ las Doortje, ‘dien God leed en stierf voor het geslacht der menschen, zijn de zondaren zijne genade deelachtig geworden; doch niet de zondaren, die gelooven, niet de berouwhebbenden, niet de zich verbeterende zondaren, maar de bloote zondaren; want deze verkrijgen hunne vergiffenis, zonder dat zij zelfs er aan dachten God er om te bidden. Hoe grooter de onwaardigheid is, des te volkomener is de voorwaarde, welke de genade verlangt. - Niemand kan ter zaligheid ingaan, tenzij hij te voren een zondaar en onder den vloek geweest is.’</p>
<p>‘Dat is mij niet regt helder; maar ik begrijp niet, hoe dat in verband kan staan met de booze bedoelingen, die gij aan Daniël toeschrijft.’</p>
<p>‘Dat begreep ik ook eerst niet, mevrouw; maar Daniël leî dat verder uit en zeî, dat men dan eerst onder de genade was, als men zich een groot zondaar gevoelde. En dat kan men niet, als men meent, dat men zijn booze
<pb n="73"/>lusten zoo maar beheerschen kan. Hoe meer men dat wil doen, des te magtiger worden zij, en eerst dan als men ze bevredigd heeft komen zij tot rust. En toen ik hem daarop zeide, dat ik zijn goddelooze taal niet langer wilde aanhooren, antwoordde hij, dat men onderscheid moet maken tusschen wat met vrome en niet vrome bedoelingen geschiedde. Als gij alleen, zeî hij, maar het doel hebt om het vleesch te dooden, dan doet gij geen zonde.’</p>
<p>‘Hebt gij dat wel goed verstaan, Doortje?’</p>
<p>‘Al te goed, mevrouw. Daniël zeî nog meer. Omdat alle menschen, zeî hij, door en door verdorven zijn en vol booze lusten, zoodat het hart eigenlijk niets anders dan één groot stuk zonde is, zijn zij die zich beroemen op de heerschappij over hunne booze lusten, hoogmoedigen en leugenaars. De geloovigen alleen, die het gevoelen, dat zij van nature te bedorven zijn, om de deugd te betrachten, zijn in den staat der regtvaardiging, en die daarin verkeeren hebben altijd de vergeving van alle zonden. En toen ik wilde wegloopen om zijn lastertaal niet langer aan te hooren, hield hij mij tegen en vroeg mij, of ik dan niet meer geloofde wat er in den Catechismus staat in de 60ste vraag en het antwoord? En daarop las hij; - want hij draagt altijd een Bijbeltje met den Catechismus bij zich, - mevrouw, mag ik dat Bijbeltje eens even van u: “Hoe wordt de mensch regtvaardig voor God? Alleen door een opregt geloof in Jezus Christus: zoodat, al is het, dat mij mijn geweten aanklaagt, dat ik tegen alle geboden Gods zwaarlijk gezondigd, en geen derzelver gehouden heb, en nog steeds tot alle boosheid geneigd ben; nogtans God zonder eenige mijner verdiensten, uit loutere genade, mij de volkomene genoegdoening, geregtigheid en heiligheid van Christus schenkt en toerekent, even als hadde ik nooit zonde gehad of gedaan, ja als hadde ik ook alle de gehoorzaamheid volbragt, die Christus voor
<pb n="74"/>mij volbragt heeft.” Zie, zeide hij, als wij nu meenen deugdzaam genoeg te zijn, niet tot alle kwaad geneigd, niet in staat om ons tegen alle geboden Gods te vergrijpen, dan hebben wij eigenlijk geen Middelaar noodig, die alleen een welbehagen heeft in zulke zondaars, die, omdat zij en hoe meer zij zondigen, ook meer behoefte aan Hem gevoelen.’</p>
<p>‘Houd op, Doortje, ik wist niet, dat er menschen waren, die van de heerlijke leer der verzoening zulk een misbruik maken. 't Zal bij Daniël, hoop ik echter, slechts eene dwaling van het verstand zijn, anders zou ik aan een duivelsch hart moeten denken. Dank God intusschen, dat gij in de strikken der verleiding niet zijt gevallen. Bid Hem, dat Hij u blijve bewaren voor alle valsche omleidingen. ‘Zijt nuchteren en waakt, want uwe tegenpartij, de duivel gaat om als een brieschende leeuw, zoekende wie hij zou mogen verslinden.’ Waak en bid, Doortje, vertrouw niet te veel op eigen krachten en denk altijd aan de woorden van het Gezang:</p>
<lg type="poem">
<l>‘Neen, 'k heb den prijs nog niet verkregen,</l>
<l rend="; 1tab">Nog zwak blijft hier de beste deugd;</l>
<l>Maar waakzaam steeds op al mijn wegen,</l>
<l rend="; 1tab">Jaag ik dat kleinood na met vreugd:</l>
<l rend="; 1tab">Ons hart, ontbloot van waakzaamheid,</l>
<l rend="; 1tab">Wordt tot zorgloosheid ligt verleid.’</l>
</lg>
<p>Nadat Doortje de kamer verlaten had, verzonk mevrouw van Stralen weêr in droeve overpeinzing. Hoe had zij zich in Daniël bedrogen! Want hoe verzachtend zij ook over zijn gedrag dacht, ontveinzen kon zij 't zich niet, dat hij den schijn althans van huichelarij op zich laadde. Hij, de dienaar van hare godvreezende kinderen, onder wier leiding en toezigt hij stond! Zou hij hen ook om den tuin leiden? Zoude hun hoog ernstige denkwijze misschien ook....
<pb n="75"/>‘doch,’ riep zij uit, ‘waar denk ik aan? Welk een onderscheid tusschen mijn' Karel en Hendrik! En dan de lieve Johan, wiens godsdienstige opvoeding reeds zulke vruchten draagt, al is hij nog maar een kind. De godsdienstige versjes, die hij zoo aardig opzegt, moeten het kinderlijk hart wel vormen voor ware godsdienstigheid, al kan hij alles nog niet begrijpen....’ Andermaal werd zij in hare overdenkingen gestoord door het ontvangen van een briefje, dat zoo op het oogenblik aan haar huis bezorgd was.</p>
<p>Met blijkbare belangstelling opende zij het en las met klimmend genoegen:</p>
<p>‘Mevrouw!</p>
<p>Opzettelijk heb ik eenigen tijd laten verloopen, eer ik UEd. schreef, omdat ik hoopte UEd. dan weder wat goeds te kunnen schrijven. Die hoop is, Gode zij dank, niet verijdeld. Mijn man is door zijne veranderde denkwijze ook een geheel ander mensch geworden. En dat hebben wij alles aan UEd., naast God, te danken. Hoe zullen wij UEd. daarvoor genoeg onze dankbaarheid betoonen? Toen mijn man nog op den dwaalweg was, brak hij, om zoo te zeggen, nergens zijn hoofd meer mede. Nu zoekt hij weêr de fatsoenlijke man te zijn. Hij maakt geen verteringen meer dan noodig is, en, als het zoo mag voortgaan, dan zullen onze bekrompen omstandigheden zich wel spoedig weêr wat herstellen. Ik heb door UEd. recommandatie de handen vol werk, en nu mijn man met mij wil zamenwerken, zullen wij het wel weêr, met Gods hulpe, te boven komen. De Heer, die in de teregtbrenging van mijn' man ons het meeste schonk, zal ons ook het mindere niet onthouden.</p>
<p>O, mevrouw, elken dag zie ik nu den invloed uwer liefderijke gesprekken met mijn' Frederik. Ik weet het, gij zijt afkeerig van lof, maar ik mag UEd. toch danken als mijn reddenden Engel.</p>
<pb n="76"/>
<p>Mogen wij die boeken van Egeling, die UEd. ons laatst gezonden hebt, nog wat houden? Wij lezen er dikwijls in, en mijn man krijgt er hoe langer hoe meer smaak in. En dat hij er belang in stelt, blijkt mij daaruit, dat hij nu en dan wel eens eene bedenking maakt, die ik dan zoo goed en zoo kwaad als ik kan tracht op te lossen. Hij gaat nu ook weêr geregeld ter kerk, en dat schijnt hem wel te bevallen, schoon 't hem, door lange ongewoonte, nog wat vreemd is.</p>
<p>Ik had eerst gedacht UEd. een en ander mondeling te berigten, maar, daar ik het zoo druk heb, kon ik niet best van huis. En daar mijn hart mij drong om UEd. iets van ons te doen weten, nam ik de pen maar te baat.</p>
<p>God zegene UEd. voor het goede aan ons verrigt, terwijl UEd. in de gedachten leeft van</p>
<p>UwEd. dankbare onderd. Dienaresse,</p>
<p>G. Welkers,</p>
<p>geb. Vervliet.’</p>
<p>&nbsp;</p>
<p>Deze eenvoudige brief wekt welligt weinig belangstelling; hij zal dit echter meer als wij de schrijfster aan onze lezers voorstellen.</p>
<p>Geertruida Vervliet was een meisje uit den fatsoenlijken burgerstand. Hare ouders hadden haar eene goede opvoeding gegeven, maar waren door ongunstige tijdsomstandigheden zoodanig achteruitgegaan, dat Truitje, de oudste der kinderen, besloot zelve eenig middel van bestaan te zoeken, om daardoor hare ouders eenigzins te gemoet te komen. Het gelukte haar spoedig eenige huizen te vinden, waar zij met naaiwerk zich kon bezig houden. Door aanbeveling was zij ook aan het huis van mevrouw van Stralen gekomen, die na zich van haar gedrag, ouderliefde en bedrevenheid in haar werk overtuigd te hebben, haar
<pb n="77"/>twee dagen in de week bij zich aan huis liet komen, om de hoogstnoodige kleedingstukken voor eenige behoeftige gezinnen te vervaardigen. Hoe meer zij het meisje leerde kennen, des te meer genegenheid vatte zij voor haar op. En toen Geertruida door het verlies harer ouders hulpeloozer werd dan te voren, vond zij in haar eene beschermster en weldoenster tevens.</p>
<p>Het uiterlijk voorkomen van Truitje zou menig jongman nog meer hebben aangetrokken, als hare tijdelijke omstandigheden gunstiger waren geweest. Reeds sedert lang echter had Frederik Welkers het oog op haar geslagen, en hij wachtte slechts op een hooger salaris op zijn kantoor, om haar ten huwelijk te vragen. Nadat hem zijne gewenschte bevordering was te beurt gevallen, vroeg en verkreeg hij de hand zijner geliefde, met wie hij weldra in het huwelijk trad. In het eerst ging alles naar wensch, doch al zeer spoedig ontdekte Truitje, dat Frederik een volslagen gebrek aan godsdienstigheid had. Dit stuitte haar te meer, omdat zij van hare vroegste jeugd door godsdienstige ouders in ware godsvrucht was opgevoed, die aan het huis en door de zamenspreking met de vrome mevrouw van Stralen nog meer was gevoed en onderhouden. Met voorzigtigheid en op zachtzinnige wijze had zij hem zijn gebrek onder het oog gehouden. Eerst zocht Frederik die aanmerkingen te ontduiken door allerlei onbeduidende verontschuldigingen, doch toen zijne vrouw bij hem aanhield en op verandering aandrong, begon het hem te verdrieten en verzocht hij haar dit onderwerp niet meer aan te roeren. Dit kon zij echter niet over zich verkrijgen, en zij had ook haren Frederik te lief, om hem ongodsdienstig, dat was in haar oog ongelukkig, te zien. Dit begreep hij niet en begon nu met de godsdienst te spotten, om, als hij hoopte, langs dien weg zijne vrouw tot stilzwijgen te bren-<pb n="78"/>gen. Wel zweeg nu de diep bedroefde, maar dit had een' blijkbaar ongunstigen invloed op haar. Zij begon zigtbaar te kwijnen en dit gaf aanleiding tot menig onaangenaam woord niet alleen, maar Frederik werd ook uithuizig, verteerde meer geld dan zijne inkomsten toelieten, en al de ellenden van huiselijke oneenigheid, gebrek en armoede stonden voor de deur. Steeds had Truitje haren treurigen huiselijken toestand zorgvuldig voor anderen verborgen gehouden, doch eindelijk werd het haar te zwaar dien te dragen en niet eenige
verligting door mededeeling van haar leed te zoeken. Niet lang aarzelde zij in de keuze, wie zij deelgenoot van hare smart zou maken. Met een bedrukt hart en het oog vol tranen, maakte zij mevrouw van Stralen met hare droevige omstandigheden bekend. Zij had wel geen gelukkiger keuze kunnen doen.</p>
<p>Met innige deelneming en warme belangstelling hoorde mevrouw van Stralen haar aan. Zij trachtte haar zooveel mogelijk te troosten door haar op te wekken tot het vertrouwen op Hem, die door zijn' Zoon zondaars liet roepen tot bekeering en door den Heiligen Geest dooven hoorende, blinden ziende maken en steenen harten vermurven kon. Doch zij wilde niet, dat men daarbij de middelen verzuimen zou, om met God mede te werken tot bekeering van den afgedwaalde, en op aarzelend en bescheiden, maar daarbij dringend verzoek van Truitje beloofde zij te willen doen wat zij kon, om, ware het mogelijk, Frederik tot andere gedachten te brengen. Truitje achtte het niet onmogelijk, omdat Frederik, die, tijdens zijne verkeering met haar, veel aan huis van mevrouw van Stralen was geweest en haar dikwijls gesproken had, altijd hooge achting voor haar had gekoesterd.</p>
<p>Mevrouw van Stralen ontdekte spoedig, dat volslagen gebrek aan godsdienstkennis en verzuimde opvoeding de oorzaak was van Frederik's weêrzin tegen al wat godsdienst
<pb n="79"/>heette en dat zijn hoofd meer bedorven was dan zijn hart. Onder vurig gebed, met betoon van ernstige belangstelling begon zij haar bekeeringswerk, dat bij den onontwikkelden Frederik in den aanvang niet voorspoedig ging. Waar zij misschien wel eens te veel den toon van Johannes den Dooper aansloeg, daar matigde Truitje, na haar vertrek, de soms te harde uitdrukkingen, door ze in den liefderijken geest van den anderen Johannes te verklaren. Langzaam begon Welkers de kracht en den invloed en, door zijne getrouwe gade, ook de warmte der godsdienst te gevoelen. Mevrouw van Stralen zorgde ook voor ernstige en gemoedelijke lectuur, en welke uitwerking een en ander had, wij hoorden het uit den brief, dien Truitje aan hare weldoenster schreef en waarin zij, overeenkomstig het verlangen harer moederlijke vriendin, de gelukkige redding uit tijdelijke verlegenheid zorgvuldig verzwegen had.</p>
<p>&nbsp;</p>
<p>Met een' dankbaren blik naar den hooge en een traan van heilige aandoening in het oog, legde mevrouw van Stralen den brief ter zijde. Nu sloeg zij haar dagboek weder op en schreef:</p>
<p>‘Welk eene mengeling van smartelijke en blijde aandoeningen op dezen dag! Kommer en jammer vervullen mijn harte, als ik aan mijn' Hendrik denk. Diep buigt mij de zondenschuld neder van den man, dien ik mij zoo geheel anders had gedacht. O, hoe treurig is het, als men zich zoo bitter in de menschen bedriegt en de godsdienst tot masker der goddeloosheid ziet gebruiken. Doch misschien oordeel ik wel te streng. O God, vergeef mij dan die zonde!</p>
<lg type="poem">
<l>O, mijn ziel, wat buigt ge u neder?</l>
<l>Waartoe zijt ge in mij ontrust?</l>
<l>Voed het oud vertrouwen weder;</l>
<l rend="; 1tab">Zoek in 's Hoogsten lof uw lust;</l>
<pb n="80"/>
<l rend="; 1tab">Want Gods goedheid zal uw druk</l>
<l rend="; 1tab">Eens verwis'len in geluk.</l>
<l>Hoop op God; sla 't oog naar boven;</l>
<l>Want ik zal zijn' naam nog loven.</l>
</lg>
<p>Waarom zou ik ook het vertrouwen niet voeden, dat het nog eens met mijn' Hendrik teregt zal komen? Karel zal het ondernemen, en ik ben verzekerd, dat hij niets onbeproefd zal laten. Maar mijne hope is bovenal op den Heere; Hij maakt niet beschaamd die op Hem betrouwen. Ik zal zijn' naam nog loven, gelijk Hij mij nu reeds stoffe geeft tot heilige blijdschap over de aanvankelijke teregtbrenging van den afgedwaalde, dien Hij door mij, onwaardig middel in zijne hand, heeft opgezocht. Ik dank U, o mijn God, die mij als werktuig daartoe hebt willen gebruiken. Niet mij, niet mij, o Heer, maar U alleen zij de eere! Hoe is het mij hier weder gebleken, dat Uwe genade niet loslaat ook wie zich van U willen losrukken.</p>
<p>Maar waarom vermag ik niet op mijn' Hendrik wat ik onder Uwen bijstand op dien afgedwaalde mogt uitwerken? Waarom mag ik de zaligste vreugde niet smaken, die eene moeder in de teregtbrenging van een geliefd kind genieten kan? Waarom.... houd op mijne ziel, met zulke zondige vragen; is 't niet of ik rekenschap wilde vorderen van U, den Almagtige! Keer liever tot uzelve in, mijne ziel, en onderzoek, of gij wel alles gedaan hebt wat eene moeder vermag; of gij wel altijd den regten weg tot uw doel hebt ingeslagen; of gij wel genoeg gebeden, genoeg vertrouwd, misschien te veel op eigene krachten gebouwd hebt.....</p>
<p>Groote God, ontferm U mijner; bekeer Gij-zelf mijn kind, zegen de pogingen, die een broeder, die in Uwe vreeze wandelt, aanwenden wil, en leer mij als Aäron te zwijgen, waar Gij ook door uwe straffende hand wilt verheerlijkt worden!’</p>
</div>
<div type="chapter">
<pb n="81"/>
<head rend="h3">Vijfde hoofdstuk.
<lb/>
Onfeilbare middelen falen; zullen wij 't eens met feilbare beproeven?</head>
<p>'t Was op denzelfden avond, toen mevrouw van Stralen haar dagboek met gemengde aandoeningen had bijgeschreschreven, dat Karel zich op weg begaf naar zijn' broeder Hendrik.</p>
<p>Hij had zijn zoontje Johan bij zich, dien hij naar de avondles op eene christelijke school bragt, waar eens in de week des avonds Bijbellezing met de kinderen gehouden werd. Ofschoon Johan er niet veel van begreep, omdat met dat Bijbellezen telkens een leerstellig onderwijs gepaard ging en de kinderen nog te jong waren om opheldering te vragen, of omdat die opheldering al even duister was, koos Johan tóch de avondschool boven t' huis, waar hij niemand had, aan wien hij zijn' levenslustigen geest kon uiten, en slechts de strenge troniën zijner ouders zag, die maar zelden door een' enkelen glimlach ontplooid werden.</p>
<p>Blijde, dat hij zich weder in de open lucht bevond en de voor hem onbegrijpelijke catechismus-dogmatiek er weêr eens fiksch uit kon loopen, huppelde hij meer dan hij liep aan zijns vaders zijde, terwijl zijn oog zich bestendig verlustigde in het flikkeren der heldere gasvlammen, die, uit de winkels
<pb n="82"/>en van de lantaarnen afstralende, den donkeren avond in helderen dag herschiepen.</p>
<p>‘Papa,’ riep hij, ‘mama heeft mij van middag nog gezegd, dat alle licht van den Heere is. Komt dat gaslicht nu ook van onzen lieven Heer?’</p>
<p>‘Johan, alles wat goed en nuttig is, komt van boven.’</p>
<p>‘Dat is anders dan Willem van den dominé mij gezegd heeft. Hij zeide, dat het van de gasfabriek kwam en onder door den grond ging en zoo naar boven kwam in de lantaarns. Dat had hij op de les in de natuurkunde geleerd. O, dat moet zoo mooi zijn, pa. Mag ik ook les hebben in die natuurkunde, pa, als 't u belieft?’</p>
<p>‘Nog niet, Johan; als ge wat ouder geworden zijt en de waarheden van de godsdienst wat beter kent.’</p>
<p>‘Maar Willem heeft me gezegd, dat die natuurkunde ook godsdienst is.’</p>
<p>‘Ja, de natuurlijke godsdienst; maar daar zijt gij nog te jong toe. Eerst moet ge de hoofdwaarheden van de Christelijke godsdienst goed kennen, anders is die natuurlijke godsdienst te gevaarlijk.’</p>
<p>‘Is er dan ook eene onnatuurlijke godsdienst, papa?’</p>
<p>‘Neen, maar eene geopenbaarde, waar ge nu van avond weêr van hooren zult in de school, en die is veel hooger en beter.’</p>
<p>‘Maar Willem dan, papa?’</p>
<p>‘Dank onzen lieven Heer, Johan, dat gij ouders hebt, die u vroegtijdig in de gezonde leer onderwijzen.’</p>
<p>‘Maar de natuurkunde moet toch zoo mooi wezen.’</p>
<p>‘Ja, Johan, de natuur is schoon en heerlijk als het werk Gods. Maar eerst moet het oog door de godsdienst geopend zijn, om die schoonheid en heerlijkheid in te zien. Uw vader kent daartoe voor u den regten tijd. Gij behoeft er niet meer over te spreken. En als Willem er verder met u over spreekt, dan weet gij mijn' wil.’</p>
<pb n="83"/>
<p>De laatste woorden werden zoo ernstig en zoo streng uitgesproken, dat Johan geen woord meer durfde spreken. Zwijgend ging hij naast zijn' vader voort totdat zij de school genaderd waren, waar de heer van Stralen van zijn zoontje afscheid nam met de woorden: ‘Nu, Johan, stil zitten, goed luisteren. Morgen zal ik eens onderzoeken, of ge er wat van onthouden hebt. Daniël komt u straks halen.’</p>
<p>In den gang stonden nog jongens op klokslag te wachten; Johan gaf er een' in 't voorbijgaan een' schop, werd in het donker niet herkend, en door de pret over deze heldendaad was de onaangename indruk van zijn gesprek met zijn' vader spoedig uitgewischt.</p>
<p>&nbsp;</p>
<p>Weldra had van Stralen de woning zijns broeders bereikt. Hendrik was te huis en zat, wat zelden gebeurde, alleen op zijne kamer, terwijl zijne vrouw in het salon de dames van haar kransje opwachtte. Na de eerste begroeting, die tusschen de broeders vrij stijf was, nam Karel het eerst het woord op en zeide:</p>
<p>‘Gij zult misschien wel kunnen gissen, broeder, waarom ik hier kom.’</p>
<p>‘Uw streng gelaat, Karel, geeft u het aanzien,’ sprak Hendrik met een' sarcastischen glimlach om de lippen, ‘alsof gij hier een regterlijk onderzoek kwaamt doen naar de eene of andere gepleegde misdaad.’</p>
<p>‘Ware het maar eene misdaad, die voor eene wereldlijke regtbank moest gebragt worden!’</p>
<p>‘Nog erger dus? Gij zoudt mij haast bevreesd maken.’</p>
<p>‘Gave God, dat gij bevreesd werdt voor Zijnen heiligen toorn. De zaak, waarover ik met u spreken wilde behoort tot Zijne regtbank, en die is meer te vreezen, dan de aardsche.’</p>
<p>‘Zoo, hebt gij dan ook al zitting in die regtbank? Ik dacht dat daar de priesters en de dominé's alleen maar aanspraak op maakten.’</p>
<pb n="84"/>
<p>‘Spot niet, Hendrik; want er staat geschreven: “God laat zich niet bespotten.”</p>
<p>Nu, in ernst dan: over welke misdaad komt gij onderzoek bij mij doen?’</p>
<p>‘Ik wenschte u oplettend te maken op uw ligtzinnig gedrag en wereldschgezind leven, waardoor gij het vreeselijkst onheil te gemoet snelt. Gij jaagt de wereld na, maar den vrede uwer ziel zoekt gij niet.’</p>
<p>‘Gij geniet het leven op uwe, ik op mijne wijze. Laat ons elkander daarin niet hinderen. Ieder handelt daarin naar zijn' aanleg, zijn gestel, zijn temperament. Ik ben het daarin volkomen eens met uwe praedestinatie-leer: ieder mensch leeft, zooals hij <hi rend="spat">moet</hi> leven, en handelt, zooals hij <hi rend="spat">moet</hi> handelen, gebonden aan eene hoogere beschikking, zegt gij, aan de stof, zeg ik. Doch wij moesten elkander daar niet lastig om vallen. Ik stel mij niet in uwen weg: laat gij mij den mijne gaan!’</p>
<p>‘Dat kan, dat mag ik niet, Hendrik. Als gij niet tot bekeering komt, dan ontgaat gij het eeuwig verderf niet: “tenzij dat iemand wederom geboren worde, kan hij het Koningrijk Gods niet zien.”</p>
<p>Maar, mijn beste broêrtje, ik weet waarlijk niet waar ik mij van bekeeren zou. Gij weet toch wel, dat ik te verstandig ben, om mij door dat eeuwig verderf bang te laten maken, dat anders genoeg gekleurd kan worden met wormen, die niet sterven en met een onuitblusschelijk vuur, waarin de verdoemden zullen branden.....’</p>
<p>‘Houd op, Hendrik, met uwe ijzingwekkende spotternij, die mij het hart doet beven! God is een verterend vuur voor zijne verachters.’ Karel sprak deze woorden met zulk eene waardigheid en kracht uit, dat zij op Hendrik zijns ondanks eenigen indruk maakten. Nadat de broeders een oogenblik zwijgend tegenover elkander gezeten hadden, sprak Hendrik:</p>
<pb n="85"/>
<p>‘Nu dan, als u dat ergert, dan wil ik wel een' anderen toon aanslaan, maar dan moet gij ook niet gedurig schermen met Bijbelteksten, waaraan gij weet, dat ik, als ze mij zóó worden toegeworpen, weinig waarde hecht: gij wenscht mijne bekeering; dat zal dan wel, naar uwe bedoeling, eene bekeering zijn tot <hi rend="spat">uw</hi> geloof.’</p>
<p>‘Tot het geloof, dat ik belijd,’ verbeterde Karel.</p>
<p>‘Dat zal dan wel zijn het zoogenaamd regtzinnig geloof, zooals dat in het kerkelijk leerstelsel is opgenomen en geformuleerd.’</p>
<p>‘Overeenkomstig Gods woord, den Bijbel.’</p>
<p>‘Waar ieder van maakt, wat hij wil.’</p>
<p>‘De geestelijk blinden, de bij- en ongeloovigen, de hoogmoedigen van harte, meent ge.’</p>
<p>‘En op welk geleide moet ge dan afgaan, om in dien doolhof niet te verdwalen!’</p>
<p>‘Op de positieve waarheid, zoo als zij ten allen tijde door alle geloovigen is erkend en beleden.’</p>
<p>‘Dat wil zeggen: zoo als zij gezet is in een lijst, waaraan nog al dikwijls gebrokkeld is en die men, naar ik meen, tegenwoordig vooral bezig is geheel af te breken.’</p>
<p>‘Men moge verbrokkelen en afbreken wat men wil, maar wat waar, zeker en stellig is, kan men niet verbreken.’</p>
<p>‘Dat ben ik met u eens, en daarom houd ik alleen voor waar wat mijne oogen zien, mijne handen tasten kunnen, wat het zinnelijk waarneembare mij aanbiedt. Maar dat kunt gij nimmer op leerstellingen toepassen, die gedurig aan eene andere opvatting zijn en blijven blootgesteld. Uwe positieve waarheid is hoogstens eene leer over, of opvatting van God en goddelijke zaken.</p>
<p>“Maar eene leer op onwankelbare gronden gevestigd.”</p>
<p>“Gij maakt een aardig cirkeltje, broeder. Doch dat dáárgelaten: tot welk geloof moet ik mij nu bekeeren, als ik uwe positieve waarheid zal aannemen?”</p>
<pb n="86"/>
<p>“Het algemeen geloof is, dat wij den eenigen God in de Drieheid, en de Drieheid in de éénheid eeren. Wie dat niet vast gelooft, die zal niet mogen zalig zijn....”</p>
<p>“Zegt Athanasius,” moogt gij er wel bijvoegen. Dat heeft voor u kracht, voor mij beteekent dat weinig. Tot uw algemeen geloof zal ook nog wel de leer der voldoening behooren, naar ik meen, en zooveel meer wat met alle gezond verstand strijdt.’</p>
<p>‘Hendrik, de ongeloovigen zullen het leven niet zien in eeuwigheid. Gij vergeet, dat er geschreven staat: “die niet zal geloofd hebben, zal verdoemd worden.”</p>
<p>Geloofd hebben wat gij kerkelijk regtzinnigen als geloof tot zaligheid wilt opdringen. Gij en uwe geestverwanten, Karel, weet het niet, of wilt het misschien niet weten, welk een dienst gij met uwe geformuleerde triniteits- en satisfactieleer en al dergelijke kerkelijke leerstellingen aan de dieperdenkenden bewezen hebt.’</p>
<p>‘Ja, dat weten we wel. We hebben daardoor velen behouden voor het ongeloof, waarin eene zoogenaamde liberale godsdienst, die zich van de positieve geloofwaarheden wil losmaken en den Bijbel naar eigen willekeur verklaart en, wat met die verklaring niet overeenkomt er uit wil stooten, menigeen reeds gestort heeft.’</p>
<p>‘Maar ook velen de oogen geopend voor een helderder licht dan van uwe kerkelijk regtzinnige leerstellingen en begrippen afstraalt. Ja, Karel, voor den denkenden mensch is de tijd der mystificatie, voor den vrijen mensch de tijd van gezagvoeren over het geloof voorbij. Als het waar is, dat uwe triniteitsleer, bij voorbeeld, op den Bijbel gegrond is, dan moest het natuurlijk gevolg hiervan bij ieder eenigzins ontwikkelde wel zijn: twijfel en vervolgens verwerping van zulk eene absurditeit of zulk een Driegodendom, waarvan u en uwe geestverwanten de eere toekomt ons verlost te hebben, omdat wij het onredelijke
<pb n="87"/>niet kunnen aannemen en ons door geen bedorven mystiek of piëtisme in ons gezond oordeel laten misleiden.’</p>
<p>‘Diep betreur ik uwe ligtzinnigheid, Hendrik, die gij, helaas, gemeen hebt met velen in onzen tijd, die wijs willen zijn boven hetgeen geschreven staat en wier oogen eens op eene verschrikkelijke wijze zullen geopend worden, om te zien, dat zij naakt zijn. Ach, wat zal het einde zijn! ik beef voor uwe toekomst. Wat zijt ge? Een Godloochenaar, een pantheïst misschien!’</p>
<p>‘En gij? Een vereerder van een' God, dien niemand zich denken kan, als Hij als de ééne in de Drieheid en de Drieheid in de éénheid moet gehuldigd worden - van een' God, die, gelijk een regter, eerst straffen moet, voor Hij vergeven kan, ja, minder dan een menschelijk regter, een' onschuldige voor schuldigen wetens en willens straft - van een' God, die zijne schepselen willekeurig verkiest tot de zaligheid, of verwerpt tot de eeuwige verdoemenis.’</p>
<p>‘Hendrik, door uw ongeloof vervoerd, oordeelt gij over wat gij niet kent. Met alle regtgeloovigen ben ik het eens, en uw treurig voorbeeld bewijst het mij op nieuw, dat, zooals een onzer het uitdrukte, als men afwijkt van de oudkerkelijke dogmatiek in de leer der triniteit men, “de sluizen van den zondvloed van het pantheïsmus wijd open zet.”</p>
<p>Ik zou uwe triniteitsleer wel eens willen hooren uiteenzetten, om er eenig redelijk denkbeeld van te krijgen.’</p>
<p>‘Ik heb juist een geschrift bij mij van Mr. I. da Costa, waaruit gij de redelijkheid van die leer zult kunnen erkennen. “Een éénig God,” dus schrijft hij, “is de God des Bijbels; maar die eenheid is geene éénheid, gelijk wij menschen ons die vertegenwoordigen, door de naakte streep van een cijfer. Die eenheid is veeleer de eenheid van een cirkel, te gelijk eene <hi rend="spat">volheid</hi>. God zichzelven denkende, zichzelven wetende, zichzelven aanschouwende, spiegelt zich (d.i. geheel zijne Godheid) af, drukt
<pb n="88"/>en spreekt zich in alle zijne volheid uit. Het is de <hi rend="spat">Zoon</hi>, het <hi rend="spat">Woord</hi>, <hi rend="spat">het uitgedrukte beeld zijner zelfstandigheid</hi>, het <hi rend="spat">afschijnsel zijner heerlijkheid</hi>, dat is, <hi rend="spat">Godheid</hi>. En gelijk Hij zich zelven geheel als in een beeld uitdrukt en wedergeeft in den <hi rend="spat">Zoon</hi>; zoo ademt en stort Hij zichzelven uit, als in een levenden stroom van Godheid, in den <hi rend="spat">Geest</hi>!”</p>
<p>Dat is mij niet regt duidelijk. Mag ik het nog eens inzien en nalezen?’</p>
<p>Nadat Hendrik de woorden nog eens aandachtig had overgelezen, sprak hij: ‘Als gij u met deze voorstelling vereenigt, Karel, dan zouden wij, als gij mij voor een pantheïst houdt, elkander vrij goed nabij komen.’</p>
<p>‘Hendrik, geen scherts in zulk eene gewigtige zaak, die ik niet in mijne tegenwoordigheid ligtzinnig behandeld kan zien.’</p>
<p>‘Uw regterlijke ernst, Karel, zou mij inderdaad kunnen doen schertsen. Doch dit zou niets bewijzen. Hoor dan: drie goddelijke personen te zamen ééne Godheid uitmakende, vormen eene Drie-Godheid, tenzij men ze in elkander oplost, om een éénig God te behouden - en dat is pantheïstisch. En nu ga ik nog eene schrede verder: als gij stelt, dat de Zoon en de Geest, zij mogen van God onderscheiden zijn, toch eigenlijk God zelf zijn, dan heb ik hetzelfde regt om te stellen, dat de wereld, zij moge schijnbaar een uitvloeisel van God zijn, eigenlijk niet anders is dan eene afspiegeling van God, die in Hem terugkaatst.’</p>
<p>‘Hendrik, de Satan heeft u de oogen verblind, dat gij de waarheid niet zien zoudt. Van hem wilt gij u niet losrukken - gij moogt toezien. Ik kwam, om, met Gods hulpe, u te redden van den afgrond des verderfs - gij stoot de broederhand terug, maar de wrekende hand des Regtvaardigen zult gij niet kunnen afwijzen, daar gij den rijkdom Zijner verdraagzaamheid en langmoedigheid veracht hebt.’</p>
<pb n="89"/>
<p>‘Karel, gij moogt het goed meenen, maar als gij iemand die zijne rede gebruikt tot eene andere overtuiging wilt brengen, moet gij een' anderen weg inslaan en althans eene redelijker godsdienstleer voorstaan. Wij hebben nu maar over één punt gesproken, en daarin heb ik u aangetoond, welk eene verpligting wij aan u en uwe geestverwanten hebben, die ons de oogen openden voor een stelsel, dat met het gezond verstand ten eene-male in strijd is. Als ik nu uwe satisfactien leer eens onder handen nam, dan zou het mij niet moeijelijk zijn het te bevestigen: <hi rend="spat">du sublime au ridicule il</hi> n'y a <hi rend="spat">qu</hi>'<hi rend="spat">un pas</hi>.....’</p>
<p>‘Genoeg, Hendrik, ik mag u niet langer aanhooren, opdat ge niet nog wat ergers zegt. Helaas, wat ik vermoedde, is maar al te waar: gij wílt tot het ware geloof niet komen en uwen voet niet afkeeren van de paden der ongeregtigheid. Gij zult den toorn Gods eeuwig moeten dragen. Wie de wereld lief heeft boven zijne ziele, zal met de wereld vergaan.’</p>
<p>Met deze woorden verliet Karel zijnen broeder, die hem met een' medelijdenden glimlach zag gaan en, na zijn vertrek, onmiddellijk verstrooijing zocht in de lezing van Dumas' <hi rend="spat">Père prodigue</hi>, een lectuur die weinig geschikt was, om hem tot ernstig nadenken te brengen.</p>
<p>&nbsp;</p>
<p>De mededeeling van Karel's wedervaren bij zijn' broeder Hendrik maakte op de oude mevrouw van Stralen een' diep weemoedigen indruk. Het was haar aan te zien, dat het haar hevig geschokt had. En geen wonder: zij had niet gedacht, dat Hendrik tegen Karel's overredingskracht bestand zou zijn; reeds had zij zich haren Hendrik voorgesteld schuldgevoelend, schuldbelijdend, om straks het voornemen op te vatten om tot het ware geloof en een verbe-<pb n="90"/>terd leven terug te keeren. Eene moeder vleit zich zoo gaarne met eene zoete hoop, als het de behoudenis harer kinderen geldt, eene moeder bovenal zoo teederminnend, zoo waarachtig vroom als zij. Wel had zij zich een weinig bekommerd gemaakt over den strengen toon, dien Karel gewoon was aan te slaan, maar daar stelde zij de hoop tegenover, dat de heilige ernst, die hem bezielde, haren Hendrik tot nadenken brengen en het afgedwaalde schaap naar den Herder der zielen terugvoeren zou. Arme moeder! wij gevoelen uwe smart. Wij gevoelen het, hoe de spottende afwijzing van de reddende hand door uwen Hendrik u als een tweesnijdend zwaard door het harte ging; hoe de laatste vonk der hoop in uwe ziel uitdoofde, toen Karel het wee uitsprak over den hardnekkig ongeloovige, die immers den toekomenden toorn niet ontvlieden zou. Arme moeder, wat vermogten uwe vurige gebeden! Zou Hij, die als er nog geen woord op onze tong is van verre onze gedachten weet, u niet gehoord hebben? Zou Hij een lust hebben aan het verderf van den zondaar? Zou Hij op Zijne redding vruchteloos laten wachten? O, wij begrijpen het: uwe ziel werd door de tegenstrijdigste bedenkingen, die in u oprezen geschokt, en gij hadt kracht en steun noodig, om in deze geloofsproef niet te bezwijken.</p>
<p>Terwijl mevrouw van Stralen, zoo diep neêrgedrukt, vruchteloos op allerlei middelen peinzende, die nog zouden kunnen worden uitgedacht, amen gezegd had op de stille bede tot Hem, die als alle hoop verijdeld schijnt, licht uit de duisternis kan scheppen, werd dominé Bergsman bij haar aangediend.</p>
<p>Een oogenblik stond zij in beraad, of zij hem thans wel ontvangen zou. Haar Karel had Bergsman een' blinden leidsman genoemd en van zijn ongeloof zulk een zwart tafereel opgehangen. Hoe kon, hoe moest zij hem ont-<pb n="91"/>vangen? In elk geval, zijn ongeloof moest toch een ander zijn, dan dat van Hendrik, en - mogt zij hem terugstooten?</p>
<p>Toen Bergsman binnentrad zag hij terstond op het gelaat van mevrouw van Stralen de sporen van de diepe smart, die hare ziel doorgriefde. De eenigzins teruggetrokken houding, die zij had aangenomen, de afgemeten beleefdheid, waarmede zij hem begroette, weken al spoedig voor het deelnemend gelaat van Bergsman en zijne belangstellende vraag naar de reden van de bedrukte stemming, waarin zij zigtbaar verkeerde.</p>
<p>Openhartiger dan eerst haar voornemen was, deelde zij hem de oorzaak harer neerslagtigheid mede. En toen zij eenmaal aan het spreken was, maakte zij hem eerst met het voornemen van haren zoon Karel, ten opzigte van Hendrik, bekend, toen met de wijze, waarop hij het getracht had ten uitvoer te brengen, en eindelijk met den noodlottigen uitslag, die allen moed, alle hoop haar had ontnomen.</p>
<p>Bergsman had aandachtig toegeluisterd, en toen mevrouw van Stralen, medegesleept door de smart, waaraan zij zich overgaf, haar hart in moederlijke teederheid had uitgestort, betuigde hij zijne innige deelneming met den beklagenswaardigen toestand van haren zoon, die door zijne wereldschgezindheid nog zoo verre was van het Koningrijk Gods, en met hare regtmatige droefheid over zulk eene treurige afdwaling.</p>
<p>Wel deed die deelneming haar goed, maar toch bevreemdde het haar Bergsman dùs te hooren spreken. Zij zag hem met een vorschend oog aan, doch geen enkele trek op zijn gelaat verried een zweem van onopregtheid. Had zij die ontdekt, zij zou billijk verontwaardigd zijn geworden; nu verviel zij eenige oogenblikken in diep gepeins, en, als wilde zij zich zelve overtuigen, dat zij zich niet bedroog, vroeg zij:</p>
<pb n="92"/>
<p>‘Maar, dominé, hoe kunt <hi rend="spat">gij</hi> den toestand van mijn' zoon zoo beklagenswaardig vinden?’ En naauwelijks had zij die woorden geuit, of zij had er berouw van, daar zij eene verdenking inhielden, waaromtrent zij zich nader zou moeten verklaren, als Bergsman zich, wat zij zeer natuurlijk vond, daardoor gekrenkt gevoelde.</p>
<p>Dat die vraag hem onverwacht voorkwam, bleek terstond uit de bevreemding, die zich op zijn gelaat vertoonde. Met groote bezadigdheid en op liefderijken toon sprak hij echter:</p>
<p>‘Ik begrijp die vraag niet, mevrouw. Zou ik u wel eene nadere verklaring mogen vragen?’</p>
<p>‘Dominé,’ antwoordde mevrouw van Stralen, eenigzins aarzelend, ‘het was misschien voorzigtiger geweest, als ik u die vraag niet gedaan had. Is er iets krenkends voor u in gelegen, vergeef het mij dan ter wille der moedersmart, die mij het harte grieft. Nu ik u die vraag gedaan heb; moet ik mij nader verklaren. Maar van uwe bescheidenheid mag ik vertrouwen, dat gij geen misbruik van mijne openhartigheid zult maken.’</p>
<p>Nadat Bergsman met de meeste kalmte verzekerd had, dat hij zich het vertrouwen van mevrouw van Stralen zou trachten waardig te maken, deelde zij hem dat gedeelte van haar gesprek met Karel mede, dat op hem betrekking had, en nu eindigde zij met de vraag: ‘moest ik mij, na 't geen mijn zoon mij gezegd had, niet verwonderen over uwe deelneming in het lot van hem, die, volgens mijn' zoon, met u in den trap van ongeloof niet veel verschilt?’</p>
<p>‘Inderdaad, mevrouw,’ sprak Bergsman met een' goedhartigen glimlach, ‘die verklaring heldert uwe vraag genoegzaam voor mij op, en, indien ik er eenigzins gevoelig over mogt geweest zijn, zoo zijt gij althans in mijn oordeel volkomen geregtvaardigd. Mijnheer uw oudste zoon schijnt echter ten mijnen opzigte in eene niet geringe
<pb n="93"/>dwaling te verkeeren; hij noemt mij ongeloovig, omdat ik in de opvatting der christelijke waarheid van hem verschil en mijn geloof niet op gezag rust van gewijde schrijvers of kerkelijke leerregelen, maar op den éénig zekeren grond der waarheid: de getuigenis des Heiligen Geestes in ons. Wat uw zoon u gezegd heeft van wat ik ontken, daarin is eenige waarheid. Ik heb er in 't breede met hem over gesproken, en hij heeft mij niet kunnen overtuigen, dat ik ongelijk had. Zóó ongemotiveerd, als hij het u heeft voorgesteld, heeft het veel van los daar heen geworpen magtspreuken, en in dien vorm krijgt het den schijn van goddeloosheid; ik kan mij dus voorstellen, dat het u, met de gronden mijner zienswijze of liever mijner overtuiging minder bekend, ook minder gunstig ten mijnen opzigte stemde. Doch het besluit door mijnheer uw' zoon daaruit getrokken, als of ik een ongeloovige zou zijn als uw tweede zoon, ben ik verpligt zoowel voor mij zelven als voor de heilige bediening, die ik de eere heb waar te nemen, nadrukkelijk en ten sterkste te verwerpen.’</p>
<p>‘Maar, dominé, hoe is 't dan mogelijk, dat mijn zoon zulk eene gevolgtrekking maakte? Gij kent zijn eerlijk en opregt hart; gij kent zijn strenge regtvaardigheid.’</p>
<p>‘Voorzeker, mevrouw; ik verdenk de goede trouw van mijnheer uw' zoon niet, schoon ik wel wenschte, dat zijne regtvaardigheid met een liefderijker oordeel gepaard ging. Maar ik wil u de oplossing van zijne gevolgtrekking ten mijnen opzigte wel met een paar woorden geven: uw zoon verwart het geloof in Christus met het geloof aan menschelijke leerstellingen. En ziedaar, naar mijn inzien, ook de reden, waarom hij bij uw' tweeden zoon zulk een slecht onthaal gevonden heeft. Tot zijn bekeering van den dwaalweg moet een andere weg worden ingeslagen. Toen ik er vroeger bij u op aandrong, deed ik 't, om hem zelven te laten gevoelen, hoe weinig men met het voordragen en
<pb n="94"/>aandringen van geformuleerde leerstellingen vermag om tot overtuiging der waarheid te brengen, dier waarheid, die uit God in hare hoogste volkomenheid bij Christus, en bij Hem alleen, niet in menschelijke leerstelsels of kerkelijk vastgestelde geloofsbegrippen te vinden is. In die verwarring zit de fout, zoowel ten aanzien van het oordeel uws zoons over mijn ongeloof, als van zijne mislukte poging om zijn' broeder op den weg des geloofs terug te brengen. Hendrik's hart is krank: dat wordt niet genezen door een gewelddaad tegen de rede; uw afgedwaalde zoon kan, met één stouten sprong, geheel het godgeleerde stelsel van zijnen broeder aannemen, en toch een ongeloovige blijven, ja erger, een geveinsde worden.’</p>
<p>Met klimmende belangstelling had mevrouw van Stralen Bergsman's redenen aangehoord, en, hoewel zij de kracht dier redenering nog niet volkomen helder begreep, had vooral zijn laatste woord haar getroffen, en zag zij een nieuwe vonk van hoop op de teregtbrenging van haren Hendrik glimmen. Was die hoop ook flaauw, zij klemde er zich, uit liefde voor haar kind, op nieuw aan vast. En toen zij de toestemming van Bergsman verworven had op haar verzoek, of hij over dit onderwerp met haren zoon Karel wel eens zou willen spreken, was het, of haar hart rustiger klopte en zij de toekomst met een helderder blik kon te gemoet gaan.</p>
</div>
<div type="chapter">
<pb n="95"/>
<head rend="h3">Zesde hoofdstuk.
<lb/>
De partijen houden stand.</head>
<p>Te huis gekomen, dacht Bergsman nog ernstig na over het verzoek hem door mevrouw van Stralen gedaan. Na alles wat zij hem had medegedeeld, kwam het hem voorzigtiger voor in dit geval geen mondgesprek met den heer van Stralen te houden, maar liever over de wijze, waarop, naar zijn inzien, Karel's broeder moest behandeld worden, eene briefwisseling aan te knoopen. Wat toch van Stralen aan zijne moeder als den inhoud van hun vroeger gehouden gesprek had medegedeeld was waar, maar zóó als het was voorgesteld, had het al den schijn, alsof hij een roekeloos verwerper was van alle geopenbaarde godsdienst, die geen openbaring van God aan den mensch en in 's menschen rede en geweten, zelfs geen openbaring Gods in Christus, erkende. Zeer goed kon hij zich nu de ergernis van mevrouw van Stralen begrijpen, die wel aan zijne opregtheid eenigzins moest twijfelen en hem voor een ongeloovige houden. Het bevreemdde hem zelfs, dat zij zijne hulp nog had ingeroepen, en hij kon dit slechts verklaren uit het waarlijk vroom gemoed dier vrouw, die liever verschoonde dan veroordeelde, liever het beste aannam dan het ergste dacht, en uit liefde voor haar dierbaar kind, dat zij zoo vurig wenschte op een' beteren weg
<pb n="96"/>teruggebragt te zien. Ook om harentwille besloot hij tot eene correspondentie met den heer van Stralen, opdat zij zelve zich, zoo noodig, zou kunnen overtuigen van de gronden door hem aangevoerd, waarom hij een' anderen weg, dan door Karel was ingeslagen, verkieslijker vond, om haren tweeden zoon, zoo mogelijk, tot eene andere overtuiging en een' beteren levenswandel te brengen. Dien ten gevolge schreef hij den volgenden brief aan den heer van Stralen:</p>
<p>&nbsp;</p>
<p>‘Heden bragt ik een bezoek aan mevrouw, uwe moeder, die mij met diep leedwezen verhaalde, dat uwe pogingen om uwen broeder van zijn ongeloof en wereldzin terug te brengen, vruchteloos zijn geweest. Ik deelde in hare smart en bekommering. Zij gaf mij, om u welbekende redenen, hierover hare verwondering te kennen. Tot mijn leedwezen vernam ik nu, dat mijne overtuiging door u op dezelfde lijn met het ongeloof uws broeders werd gesteld. Wij zullen daarover voor het tegenwoordige niet redetwisten, daar het u, uit ons voor eenigen tijd gehouden gesprek, genoegzaam bekend kan zijn, dat ik alleen tegen het geloof op menschelijk gezag ben opgetreden en slechts het hoogste gezag, dat der waarheid, erken. Dat uw oordeel over mij op uwe moeder in het eerst een' ongunstigen indruk maakte, laat zich ligt begrijpen. Ik zal mij, ter mijner regtvaardiging, niet beroepen op wat ik voor u als gronden mijner overtuiging heb bijgebragt en die door u als niet uitgesproken schijnen voorbijgezien te zijn - alleen veroorloof ik mij eene aanmerking op een beweren, zoo als mij dat werd medegedeeld, dat namelijk onze vaderen voor de oude beproefde waarheid hun goed en bloed veil gehad hebben. Dit wordt meer gezegd, mijnheer, maar het kan uwer scherpzinnigheid niet ontgaan, dat zij niet zoozeer dáárvoor alles
<pb n="97"/>hebben opgeofferd, als wel veel meer om zich aan het Roomsche dwangjuk te onttrekken en naar de inspraakt van hun geweten, niet naar pauselijke verordeningen, te leven. Zelfs durf ik mij de stellige verzekering veroorloven, dat een onbevooroordeeld onderzoek u tot de overtuiging zou brengen, dat de beginselen en leerstellingen die door mijne geestverwanten bestreden worden, eene erfenis zijn van de Roomsche Kerk, een overblijfsel van den Roomschen zuurdeesem, die niet genoeg werd uitgezuiverd: het autoriteitsbeginsel, de onfeilbaarheid der Apostelen, de voldoening en zooveel meer - 't is geene verovering op Rome, 't is eene hulde aan Rome.</p>
<p>Het zou mij leed gedaan hebben, als ik het vertrouwen uwer waardige moeder had moeten verliezen. Gelukkig is het zóóver niet gekomen, en hoop ik haar steeds te overtuigen, dat zij bij mijn geloof niet aan mijne opregtheid zal behoeven te twijfelen.</p>
<p>En om van mijne openhartigheid u aanstonds een bewijs te geven, herhaal ik u, wat ik haar zeide, dat, naar het mij voorkomt, door u een geheel verkeerde weg tot bekeering uws broeders is ingeslagen. Al stel ik mij niet voor, dat de gegrondheid dezer bewering door mevrouw, uwe moeder, terstond is ingezien, en al houd ik het er ook voor, dat moederlijke liefde, die zich aan alles vastklemt, hier een klein lichtpunt meende te ontdekken in de duisternis harer rouwe, toch stelde zij in zóóver vertrouwen in mij, dat zij mij verzocht, daarover met u eens te spreken.</p>
<p>Bij nader inzien, en om voor mij geldende redenen, heb ik eene briefwisseling verkozen, en daarom ontvangt gij dezen.</p>
<p>Gij hebt, mijnheer, naar 't mij voorkomt, den regten weg niet gekozen, om uwen broeder te winnen voor de waarheid, die uit God, door Christus is, en om hem tot het waarachtig geloof te brengen.</p>
<pb n="98"/>
<p>Die beschuldiging schijnt hard, ik moet haar regtvaardigen. Uit al hetgeen ik van uw onderhoud met uwen broeder gehoord heb, moet ik het besluit opmaken, dat gij bij hem niet zoozeer op het geloof, als wel op het aannemen van geloofsbegrippen hebt aangedrongen. Het is geen ongewoon verschijnsel, dat men de christelijke godsdienst met een christelijk leerstelsel verwart. En niet meer ongewoon is het, dat men, waar men zich met zulk leerstelsel niet kan vereenigen, tot verwerping van het Christendom zelf vervalt.</p>
<p>Vergis ik mij niet, dan wil uw broeder zelfstandig denker zijn, die na zich van hem eens opgedrongen geloofsbegrippen te hebben losgemaakt, óf geen gelegenheid, óf geen lust gehad heeft om tot het onderzoek, der Evangelische waarheid dieper door te dringen. Zijn werkzame geest liet hem echter geen rust, zijne zinnelijkheid, overmagtig omdat zij niet gebreideld was - en dat kon door onbegrepen leerstellingen ook niet - bragt hem in eene verkeerde rigting, dus stel ik het mij voor, en nu zocht hij welligt in een verderfelijk materialisme bevrediging voor zijne behoefte en regtvaardiging voor het ongeloof zijns harten. Is dit zoo, dan moet hij, mijns bedunkens, op eene geheel andere wijze van zijn standpunt worden afgebragt, dan, zoo als gij gedaan hebt, door middelen, die hij verre van zich werpt en waarmede hij den spot drijft. Het oude gebouw moet eerst worden afgebroken, eer men de grondslagen voor het nieuwe bij hem leggen kan. En als hij dan eens het Christendom leert kennen, niet zoo als het in verschillende belijdenisschriften naar verschillende tijden en in kerkformulieren, waaraan men eene verbindende kracht toekent, is neêrgelegd, maar zoo als het inderdaad is: beginsel, geest en leven; wanneer hem dat Christendom in zijne hooge redelijkheid wordt voorgesteld, en daarbij gebragt wordt tot zijn geweten - dan, dunkt mij, is er gegronde hope, dat hij tot kennis der hoogste waarheid, tot het waarachtig geloof
<pb n="99"/>komt, dat, uit den heiligen Godsgeest gesproten, het gemoed met de volheid Gods vervult en niet anders dan vruchten van zedelijkheid kan dragen.</p>
<p>Zóó moet, naar mijn inzien, uw broeder worden opgeleid tot een zelfstandig inzigt in het Christendom. Zóó kan hij de ware positiviteit, die weder niet in het aannemen van zekere dogmen bestaat, deelachtig worden en komen tot het waarachtig geloof in Christus. Maar wanneer men van den denker, ook den zondigen denker, eischt: denk niet meer, neem als waar aan wat een ander u oplegt met gezag - dan komt daartegen zijne rede op, en zijn weêrstand tegen dien eisch is goddelijk; maar, wat treurig is, zijn bedorven hart, dat afkeerig is van de hooge zedelijkheid en innige vroomheid des Christendoms, misbruikt dat goddelijke, en zijn geweten wordt in slaap gesust door den wiegezang: ik wil een vrij man zijn. Omdat gij hem het Christendom als onvrijheid hebt willen opdringen, acht hij zich geregtigd het te verwerpen.</p>
<p>Ik heb u daar zonder omwegen, mijnheer, bekend gemaakt met mijne zienswijze ten aanzien van de bekeering uws broeders. Misschien verschilt gij te veel met mij in de opvatting des Christendoms, dan dat ik op uwe toestemming zou kunnen rekenen.</p>
<p>In elk geval heb ik het van mijnen pligt geacht u mijne zienswijze mede te deelen, terwijl ik hoop met eenig antwoord van u vereerd te worden.’</p>
<p>&nbsp;</p>
<p>Van Stralen had, zoo als hij gewoon was bij het ontvangen van ambtsstukken, na de lezing van Bergsman's brief terstond eenige aanteekeningen gemaakt, die tot grondslag moesten dienen van het antwoord, waartoe hij zoo spoedig mogelijk overging. Zijn brief was van dezen inhoud:</p>
<pb n="100"/>
<p>‘Uwe openhartigheid tegenover mij vordert de mijne tegenover u. Ik heb u bij mijne moeder van ongeloof beschuldigd, en gij weet zelf zeer wel op welke gronden ik dat deed. Bij mij geldt het gezag der Schrift, dat is: Gods Woord, in weerwil uwer bedenkingen, nog boven alles. Ik zie in het Christendom, zoo als het ons in den geheelen Bijbel is geopenbaard en in de kenmerkende leerstukken, die overeenkomstig den Bijbel door alle ware geloovigen van vroegeren en lateren tijd zijn aangenomen, den éénigen waren weg ter zaligheid. En daar ik het er voor houd, dat ik het aan God en mij zelven verpligt ben die leerstukken onvoorwaardelijk aan te nemen en daaromtrent zelfs geen onderscheid of eenig beding te maken, omdat wat daarin onbegrijpelijk of aan verschillende opvatting onderhevig schijnt, niet ter onzer beoordeeling staat - zoo kan ik niet anders dan wie het gezag der Schrift ondermijnen en van de christelijke godsdienst niets aannemen dan wat den toets der rede, dat wil zeggen van het kortzigtig menschenverstand, zoo als het door de zonde is verduisterd, kan doorstaan, voor ongeloovigen houden, die tot bekeering van andere ongeloovigen niet in staat zijn en dus in dat opzigt op het vertrouwen geen aanspraak kunnen maken.</p>
<p>Ik wil, mijnheer, uwe bedoelingen ten opzigte van mijn' broeder niet miskennen, maar de inhoud van uwen brief heeft meer het aanzien van eene attaque op mijne wijze van handelen ten zijnen aanzien, dan eene poging om mij bij de bekeering mijns broeders ter zijde te staan; reden waarom ik mij genoopt zie op dit punt mij te verdedigen.</p>
<p>Ik achtte nog weinig gewonnen, als ik mijn broeder tot een geloof gebragt had, als door u wordt bedoeld. Dat geloof mist alle positiviteit; het begint met datgene af te breken, waarop het geloof moet gegrond worden: het historische geloof, dat door de hooggeprezene, maar in hare
<pb n="101"/>resultaten nog altijd twijfelende, in elk geval onzekere, kritiek wordt ondermijnd. Dat geloof wordt iets dat in de lucht zweeft, dat ons, telkens als wij er naar grijpen, tusschen de vingers ontglipt. Bragt ik mijn broeder tot dàt geloof, het zou zijn, of ik hem door allerlei wind van leering wilde laten omvoeren, en ik zou hem niet kunnen weêrspreken, als hij mij toegevoegd had: dan is het onverschillig wat men gelooft, en ik zou hem ook dan aan den rand van den afgrond moeten hebben laten staan.</p>
<p>'t Is treurig, mijnheer, in u, een' verkondiger van het Evangelie, op te merken, hoe weinig waarde gij schijnt te hechten aan de zuiverheid der leer, waarop onze Hervormde Kerk te allen tijde zoo hoogen prijs gesteld heeft. En niet zonder reden, voorwaar! Of behoef ik het u nog te herinneren, hoeveel prijs de Apostel Paulus stelde op de handhaving der “gezonde leer”? Gij kent zijne vermaning aan Timotheus, zijn' leerling: “Heb acht op u zelven en op de leer; volhard daarin; want dat doende, zult gij u zelven behouden, en die u hooren” (1 Tim. IV:16); gij weet, dat hij Titus aldus opwekte: “spreek hetgeen der gezonde leer betaamt” (Tit. I:1), “Betoon in de leer onvervalschtheid, deftigheid, opregtheid” (Tit. II:7); want een opziener der gemeente moet zijne roeping kennen, als een “die vasthoudt aan het getrouwe woord dat naar de leer is, opdat hij magtig zij, beide om te vermanen door de gezonde leer, en om de tegensprekers te wederleggen” (Tit. I:9). Zegt diezelfde Apostel niet in zijn' Brief aan de Romeinen (XVI:17): “En ik bid u, broeders, neemt acht op degenen die tweedragt en ergernissen aanrigten tegen de leer, die gij van ons geleerd hebt”? Worden niet de eerste Christenen geprezen omdat zij “volhardende waren in de leer der Apostelen”? En schreef de Apostel Johannes niet in zijn' tweeden Brief, vs. 9 en 10: “Een iegelijk die overtreedt, en niet blijft in de leer van Christus, die
<pb n="102"/>heeft God niet; die in de leer van Christus blijft, deze heeft beide den Vader en den Zoon. Indien iemand tot u lieden komt, en deze leer niet brengt, ontvangt hem niet in huis, en zegt tot hem niet: wees gegroet!”? Ziedaar, mijnheer, zoo vele Bijbelplaatsen, die het bewijzen, dat de gezonde leer des Christendoms wel degelijk moet verkondigd, bewaard en verdedigd worden. Meent gij nu dat de gezonde leer der Hervormde Kerk aan Rome ontleend is, mij is het een raadsel, hoe men de schulduitdelging door het borgtogtelijk lijden van onzen grooten God en Zaligmaker in verband kan brengen met de verfoeijelijke leer van overvloedige goede werken en aflaat, waarmede het Roomsche Babel zich bezoedelt; hoe het gezag der Schrift, dat is, het gezag Gods, overeenkomst hebben kan met het gezag van den verwaten sterveling, die zich Christus' stedehouder durft noemen.</p>
<p>Wat zou nu de bekeering mijns broeders baten, als hij niet tot het aannemen der zuivere leer gebragt werd, die niet met de rede op te sporen, maar alleen te vinden is in de heilige Schrift? Wij moeten ons verstand gevangen geven onder de gehoorzaamheid des geloofs. Die wijs willen zijn boven hetgeen geschreven staat, derzulker wijsheid, die eene wijsheid is dezer wereld, zal te niet gedaan worden. Niet door de christelijke leer, die toch in een leerstelsel moet worden uitgedrukt, zoo als door u wordt beweerd, maar door het zoo hoog geloofd gebruik der rede in zaken des geloofs, worden velen op het dwaalspoor, aan het twijfelen en tot ongeloof gebragt.</p>
<p>Gij houdt mijn' broeder voor een zelfstandig denker, en wilt hem daarom ook door een zelfstandig inzigt in het Christendom hebben opgeleid tot het waarachtig geloof: dat klinkt fraai, maar gij vergeet daarbij, dat een zelfstandig inzigt in de kennis der goddelijke dingen, door ons bedorven verstand, altijd een hoogst gebrekkig inzigt blijft; en
<pb n="103"/>wat nu het geloof betreft: er staat geschreven: “Uit genade zijt gij zalig geworden door het geloof; en dat niet uit u, het is Gods gave.” Verstaat gij, mijnheer: “Gods gave!” Wat zou het nu mijn' broeder baten, dat hij het Christendom leerde kennen, zoo als gij het uitdrukt, als beginsel, geest en leven, als hij het geloof niet bezat? Hoe zou hij dan ooit tot ware positiviteit kunnen komen? Of zou een beroep op zijn geweten hem baten? Maar door zijn' onwil om het hoogmoedige verstand te doen bukken voor de geopenbaarde waarheid, toont hij immers, dat zijn geweten tot zwijgen gebragt is! 't Zou ook maar weder zijn: den mensch stellen in plaats van God. Neen, er blijft mij niets anders over, dan voor hem te bidden, dat het den Almagtige behage hem het geloof te geven door den Heiligen Geest, die de oorzaak en werkmeester is van 's menschen geloof en heiliging. “Niemand kan tot mij komen,” zegt de Heer, “tenzij dat de Vader, die Mij gezonden heeft, hem trekke.”</p>
<p>Zoo heb ik ook u mijne zienswijze medegedeeld, waardoor ik in uw oog, zoo als ik hoop, wel geregtvaardigd zal zijn.’</p>
<p>&nbsp;</p>
<p>Met oplettendheid had Bergsman den brief gelezen, en niet aangenaam was hij er door gestemd. Welk een koele, beslissende toon! En welk eene berekende kortheid aan het slot van den brief, waarbij met opzet scheen vermeden te zijn alles wat een wederantwoord kon uitlokken. Eerst had hij dan ook het voornemen om den brief onbeantwoord te laten, omdat hij meende toch niet te zullen vorderen; maar later kwam de gedachte bij hem op: dan geef ik mij geheel gevangen, en de oude mevrouw van Stralen zal meenen, dat haar zoon het laatste woord gesproken heeft, waardoor de flaauwe straal van hoop op de teregtbrenging van haren Hendrik, door men-<pb n="104"/>schelijke tusschenkomst althans, voor haar zou worden uitgedoofd. Van Stralen's brief vereischte echter een uitgebreid antwoord, en zoo verliepen er eenige dagen voor Bergsman den volgenden brief aan hem afzond:</p>
<p>&nbsp;</p>
<p>‘Terwijl ik u dank zeg voor uwe letteren, acht ik mij - drukt gij ook dit verlangen niet uit - verpligt ze in het breede te beantwoorden. Ik zie mij genoodzaakt bij dit mijn schrijven uwen brief op den voet te volgen.</p>
<p>Over het eerste door u aangevoerde punt, kan ik kort zijn. Ik meen toch te kunnen volstaan met u het door ons gehouden gesprek over het gezag der Schrift te herinneren, en met de beschuldiging van ongeloof tegen mij ingebragt, omdat ik dat gezag niet aanneem, verre van mij te werpen. Ik kan mij slechts aan één gezag onderwerpen, dat der hoogste waarheid, zoo als die uit God, door Christus tot ons is gekomen en waarvan Gods Geest met mijnen geest medegetuigt, dat zij <hi rend="spat">de</hi> waarheid is.</p>
<p>Ik dank u, dat gij mijne bedoelingen ten opzigte van uwen broeder niet miskent, maar dáárom juist moest ik u mijne bedenkingen mededeelen omtrent de wijze, waarop door u zijne teregtbrenging werd beproefd. Gij tracht die te regtvaardigen. Veroorloof mij, mijnheer, dat ik daaromtrent op nieuw bedenkingen inbreng, die mij van zelf leiden tot handhaving van mijn standpunt.</p>
<p>Gij achttet weinig gewonnen, als uw broeder mijn geloof ware toegedaan. Van uw standpunt, gehecht als gij zijt aan de door u tot onverbrekelijke wet verheven kerkelijke leerstelsels, laat zich dat wel begrijpen. Toch meen ik, dat uwe dwaling voortkomt uit een verkeerd begrip van wat ik acht het waarachtig geloof te zijn. Het mist, zegt gij, alle positiviteit; het ondermijnt het historisch geloof en wordt daardoor iets in de lucht zwevends, dat ons telkens, als wij er naar grijpen, ontglipt. Tegen deze be-<pb n="105"/>wering moet ik protest indienen. 't Is waar: mijn positief Christendom en zoo ook mijn positief geloof verschilt van het uwe. Ik zoek het, als gij, in de eerste plaats <hi rend="spat">buiten</hi> ons; niet vroeger gemaakte, en altijd onvolmaakt bevonden leerstellingen zijn het voorwerp van mijn geloof, nogtans kunnen zij er de uitdrukking van zijn. Het voorwerp van mijn geloof zie ik in Hem, die zich den weg, de waarheid en het leven noemde. Jezus Christus, zoo als wij Hem kennen uit de oorkonden in de Evangeliën, in zijn leven en werken, zijn' geest, zijne woorden, de tolken van zijn innerlijk goddelijk leven - en Hij alleen is, tegenover den tegenstand der wereld, die Hem verwerpt, het voorwerp van mijn positief geloof, dat daarin bestaat, dat ik Hem niet slechts erken als mijn' Zaligmaker, niet alleen begrippen omtrent Hem vorm of overneem, maar, omdat mijn rede en geweten getuigen, dat Hij Gods Zoon is, die de woorden des eeuwigen levens heeft, mij ook aan Hem als aan den oversten leidsman ter zaligheid geheel toevertrouw en mij aan Hem met het volste vertrouwen mijner ziel overgeef. Hoe meer ik mij aan Hem verbind, des te meer doordringt mij zijn Geest, en door dien Geest in mij onbelemmerd te laten werken, door zijne gezindheid aan te kweeken, in de rigting door Hem aangewezen mij te bewegen, oefen ik levensgemeenschap met Hem en door Hem met den Vader. Zoo zoek ik mijn positief geloof <hi rend="spat">in</hi> mij, in de beginselen, die
mij, op zijn voorbeeld en door zijne kracht moeten bezielen en besturen, opdat ik het ware leven, dat in Hem is en door Hem in ons kan zijn, deelachtig worde - het hoogere leven des geestes, dat blijft tot in eeuwigheid. Zoo zoek ik mijn positief geloof in de bedoelingen, die ik door de levensgemeenschap met den Heer op het oog moet hebben: het streven naar volkomenheid en uiting des geloofs in zulk een leven als het den verlosten door Hem, den vrijgemaakten van den boei
<pb n="106"/>der zonde, den geheiligden door zijnen Geest betaamt, en zoo hoop ik het geloof in Christus deelachtig te worden, onder zijne leiding op te wassen tot een' volkomen' man en den Geest des kindschaps ten volle te verkrijgen, zoo als Hij, 's Vaders eerstgeborene, dien ten volle had.</p>
<p>Dat met deze verklaring uw bezwaar vervalt, alsof mijn geloof een' historischen grond miste, spreekt van zelf, evenzeer als dat het iets onbepaalds of zwevends zoude zijn.</p>
<p>Dat op het door mij beleden geloof de bedenking toepasselijk zou zijn, dat het dan onverschillig was wat men gelooft, is voor het minst een onvoorzigtig, haast zou ik zeggen, ondoordacht besluit, dat alleen kan verklaard worden uit een onbepaald hechten aan afgeronde geloofsbegrippen en leerstellingen, die niet mogen onderworpen worden aan den toets der waarheid, omdat zij geacht worden <hi rend="spat">de</hi> waarheid te zijn. Tegen de bedenking zelve moet ik ten krachtigste protesteren. Evenmin is het onverschillig wát men gelooft, als het om het even zou zijn, wát men voor christelijke waarheid houdt. Doch ik vraag het u, mijnheer, - en van uwe regtvaardigheid mag ik een onpartijdig oordeel wachten - als men in Jezus Christus gelooft, zoo als ik het straks heb omschreven, kan men dan dwalen in zijn geloof aan God, als den hemelschen Vader, die zich in zijnen Zoon aan ons op het heerlijkst heeft geopenbaard; kan hij dan nog verkeerde begrippen hebben ten opzigte van 's menschen bestemming, die in Christus aanschouwelijk ziet wie en wat hij moet zijn en worden kan en door zijn heilig voorbeeld den weg hem aangewezen ziet, hoe hij die bestemming kan bereiken; kan men dan nog dwalen in zijn geloof aan de verlossing, die door Jezus Christus is, wanneer men zelf zich verlost gevoelt, verlost toont; aan de krachtige werking van den heiligen Godsgeest op het leven des geestes, dat door dien Geest geheiligd, een leven is, bestemd om
<pb n="107"/>tot in eeuwigheid toe te nemen van kracht tot kracht, van heerlijkheid tot heerlijkheid, wanneer men zelf de reinheid, de helderheid, de kracht, de zaligheid van dat leven ervaart? Nog eens: het is niet hetzelfde wát men gelooft, en tot zulk eene onverschilligheid vervalt men niet, als men aan de ontwikkeling der evangelische waarheid den vrijen loop laat; maar van meer belang is het in Wien men gelooft, en of men hetgeen men gelooft, waarlijk gelooft, d.i. met het oog des geestes ziet (Hebr. XI:1), en met het geweten toestemt, dan wel, met onderdrukking van Gods beste gaven, voor waar aanneemt, omdat - nu ja, omdat Kerk A. of B. het zegt, en het dus - wel zoo zijn zal.</p>
<p>Uwe klagt over mij, als verkondiger van het Evangelie, dat ik weinig waarde zou hechten aan de zuiverheid der leer, schijnt mij voor het minst zeer bevooroordeeld toe. Ook in dat opzigt moet gij mij eenige teregtwijzing veroorloven.</p>
<p>Gij vergist u, mijnheer, als gij meent, dat ik geen prijs zou stellen op de verkondiging en aanprijzing eener zuivere christelijke leer; het onderzoek, dat ik mij getroost, de bange twijfelingen, die ik doorworsteld heb, de moed, waarmede ik mijne overtuiging handhaaf, bewijzen u het tegendeel. Doch dat is de zaak in kwestie niet: de vraag is, of het Christendom alleen eene leer is of dat het uit een of meer leerstelsels bestaat? Wie met Filippus en Paulus, waar zij het Evangelie bekend maken en tot christelijk geloof opwekken, erkent, dat de verkondiging en prediking van Jezus Christus daartoe het geschiktste middel is (Hand. VIII:35. Filipp. I:18. 1 Kor. I:23 en elders), houdt het er voor, dat de hoofdinhoud van het Evangelie is de persoon van Jezus Christus, Gods en 's menschen Zoon, en dat de verkondiging van Hem als den Zaligmaker geest en leven wekt. De door u aangehaalde plaatsen uit het Evangelie bewijzen, dat de Apostelen op
<pb n="108"/>de handhaving der christelijke leer aandrongen; maar om hen goed te begrijpen, moeten wij weten, wat zij door <hi rend="spat">leer</hi> verstaan. In het algemeen kunnen wij opmerken, dat zij er nergens een <hi rend="spat">leerstelsel</hi> mede bedoelen, en ik kan mijne gedachten over wat bij de Apostelen <hi rend="spat">leer</hi> beteekent niet korter en juister uitdrukken, dan ik mij herinner eens in zeker weekblad gelezen te hebben, dat ter bevordering van levend Christendom werd uitgegeven. Dáár werd gezegd, dat in het Nieuwe Verbond <hi rend="spat">leer</hi> dikwijls de beteekenis heeft van de <hi rend="spat">daad van leeren</hi>, niet: <hi rend="spat">den inhoud van</hi> hetgeen geleerd wordt; de onderwijzing zelve, niet het onderwezene: zoo als b.v. Luk. IV:32: “En zij stonden verslagen over zijne leer; want zijn woord was met magt;” - dat, waar het woord <hi rend="spat">leer</hi> betrekking heeft op den inhoud van het geleerde, door dat woord doorgaans geene <hi rend="spat">waarheid</hi> wordt aangeduid, maar een pligt, geene waarschuwing tegen <hi rend="spat">dwaling</hi>, maar tegen <hi rend="spat">zonde</hi> (1 Tim. VI:3. verg. 1-6); een onderwerp niet van <hi rend="spat">onderwijs</hi>, maar van <hi rend="spat">vermaning</hi> (Tit. II:1. verg. 1-6); - dat verder de inhoud der Evangelieprediking kennelijk van de <hi rend="spat">leer</hi> wordt onderscheiden; men leest toch van “woorden des geloofs <hi rend="spat">en</hi> der goede leer,” van te “arbeiden in het woord en de leer,” van de “gezonde woorden onzes Heeren Jezus Christus <hi rend="spat">en</hi> de leer die naar de godzaligheid is; - dat eindelijk, gelijk Jezus spreekt van <hi rend="spat">zijne</hi> leer (Joh. VII:16), zoo ook de Apostelen spreken van de <hi rend="spat">hunne</hi> (2 Tim. III:10), welk laatste niet te pas zou komen, indien het Evangelie zelf en de leer des Christendoms niet twee verschillende zaken
waren.</p>
<p>Uit deze opmerkingen is het dus duidelijk, dunkt mij, dat het Christendom niet is eene <hi rend="spat">leer</hi>, veel minder een zoodanig <hi rend="spat">leerstelsel</hi>, dat als een afgerond geheel door ieder eenstemmig moet worden aangenomen die aanspraak wil maken op den naam van belijder des Christendoms.</p>
<pb n="109"/>
<p>Het Christendom, ik herhaal het, is geest en leven, en als zóódanig moet het beoefend worden. Als 's menschen hart en leven slechts aan Christus toebehoort, dan is hij een waar Christen, welke kerkelijke belijdenis hij ook is toegedaan. Die nu de christelijke godsdienst wil aanprijzen, moet, mijns inziens, dit niet doen door haar voor te stellen als eene leer, maar als de waarheid, de hoogste waarheid, die uit God door Christus is, dat is, als de ware godsdienst, de regte betrekking van den mensch tot God, uitgedrukt door het woord en het leven van haren Godmenschelijken stichter. Eene leer is de waarheid zelve niet, zij is slechts eene, veelal gebrekkige, individuele, subjective voorstelling of omschrijving der waarheid. Christus zelf noemde zich niet de hoogste leermeester, maar wel den weg, de waarheid en het leven. In Hem woont het goddelijk leven, en die tot Hem in waarheid wil komen, moet dat goddelijk leven in zich aankweeken; dat is het ware geloofsleven, dat daarom is een leven in gemeenschap met Christus. Door dus te onderscheiden de waarheid, die in Christus is, en de begrippen en voorstellingen van de waarheid, die menschen zich gevormd hebben, en door te trachten het goddelijke leven, dat in Christus is, in anderen aan te kweeken en in te planten, betreedt men den regten weg, om het Christendom aan te prijzen en te doen hoogschatten. Wat de verwantschap tusschen uwe leerstellingen en die der Roomsche Kerk betreft - ik vlei mij, dat een ontwikkeld man, bij eenig nadenken, de vele familietrekken wel zal weten te vinden: zoo niet, ik ben ten volle bereid ze aan te wijzen.</p>
<p>Er is waars in hetgeen gij schrijft, dat er zijn, die door het gebruik hunner rede aan het twijfelen en tot ongeloof gebragt zijn. Onder deze behoort ook uw broeder. Doch wat is daarvan de oorzaak? Geen andere dan deze: dezulken kennen het Christendom slechts als een onbegrij-<pb n="110"/>pelijk leerstelsel: tot hun geweten spreekt het niet, en hunne ziel gruwt er van. En zoo lang zij het Christendom niet anders leeren kennen dan als bestaande in eene triniteits- en satisfactie-, eene strenge praedestinatie-leer en een begrip van de opstanding des vleesches, zal hunne rede blijven protesteren, en het zaligmakend christelijk geloof zal hun eigendom niet worden. - Maar dat kan ook niet, volgens uw beweren, zonder eene onmiddellijke werking des Heiligen Geestes, die de oorzaak en werkmeester is van 's menschen geloof: want er staat geschreven: “uit genade zijt gij zalig geworden door het geloof; en dat niet uit u, het is Gods gave;” doch gij vergeet, dat het laatste: “Gods gave” slaat op het zalig worden uit genade. Ik wil daarmede niet ontkennen, dat het geloof van God komt, maar alleen in dien zin, als al het goede in den mensch een geschenk is van God door de mededeeling van al die middelen, die tot het goede, en dus ook het geloof kunnen wekken. God schenkt den mensch de krachten en vermogens, waardoor hij tot eene zelfstandige werkzaamheid in staat is, in staat, om het geloof in Christus, als zijne werkzaamheid, die haren grond heeft in God, als de oorzaak van alle ligchamelijk en zedelijk leven, in zich te ontwikkelen. Want gelijk wij God niets kunnen geven wat Hij ons niet eerst gegeven heeft, doen en volbrengen wij niets wat Hij niet in ons werkt en volbrengt. Welligt verstaan wij elkander beter, wanneer ik zeg, dat wat ik rede en geweten noem, bij u Heilige Geest heet, welken naam ik gaarne overneem, en vooral dan van Heiligen Geest spreek, wanneer rede en geweten door den invloed van Christus verlicht zijn en geheiligd. Het
goddelijke in den mensch, dat wat van het redelooze dier hem onderscheidt, is Gods Geest, en zeker, 't is eene gave Gods, de beste gave, maar eene gave die Hij aan niemand onthouden heeft: alleen heeft
<pb n="111"/>de zonde dat licht verduisterd, die kracht onderdrukt, - uitgebluscht en gedood bij niemand, en Christus blaast die vonk aan tot een vlam en wekt die kracht op.</p>
<p>Ik zou hier kunnen eindigen, als gij u niet nog beroepen hadt op ééne uitspraak van den Heer (Joh. VI:44), waaruit gij meent te kunnen afleiden, dat het niet mogelijk is, dat de mensch door een zelfstandig inzigt in het Christendom tot het waarachtig geloof komt. Die uitspraak van den Heer zou juist het tegendeel kunnen bewijzen. Wanneer Hij toch van een “trekken des Vaders” spreekt, dan wil Hij daarmede niet zeggen, gelijk Augustinus reeds heeft opgemerkt, dat iemand tegen wil en dank getrokken wordt, zoodat hier van dwang sprake zou zijn; maar dan wil Hij zeggen, dat de mensch de vatbaarheid moet hebben, om door den Vader tot Hem getrokken te worden; vatbaarheid voor de waarheid en de zaligheid, die in Christus is. “Neem een' hongerige,” zegt dezelfde Augustinus, “neem een' dorstigen reiziger in de woestijn, die naar de bron van het eeuwig vaderland reikhalst, neem zulk eenen, hij weet wat ik zeg. Een groenen tak houdt gij aan het schaap voor, hij <hi rend="spat">trekt</hi> het dier. Noten worden aan een kind vertoond, en het wordt <hi rend="spat">getrokken</hi>. Ziet, hoe de Vader <hi rend="spat">trekt</hi>; door <hi rend="spat">leering bekoort Hij</hi>.”</p>
<p>En nu, hoe meer iemand tot zelfstandig inzigt in de waarheid komt, hoe meer zijn geweten wordt wakker geschud door eene ernstige prediking van den vlekkeloozen Christus, des te vatbaarder zal hij voor haar worden, des te meer zal hij door haar worden aangetrokken en door haar vrijgemaakt van zondenlust en vooroordeel, waardoor hij was verblind.</p>
<p>Het geschrevene acht ik genoegzaam ter beantwoording uwer letteren, maar ben tot het geven van alle nadere verklaring gaarne bereid.’</p>
</div>
<div type="chapter">
<pb n="112"/>
<head rend="h3">Zevende hoofdstuk.
<lb/>
Daniel van Deurne.</head>
<p>Karel van Stralen, door zijne moeder onderrigt van Daniëls onzedelijke bedoelingen en van de afschuwelijke wijze, waarop zijn knecht ze trachtte te verontschuldigen, hield een naauwlettend oog op hem, terwijl duistere vermoedens reeds vroeger opgerezen, dat hij ook in andere opzigten niet geheel zuiver was, hierdoor versterkt werden. Streng en ernstig had hij hem daarover onderhouden, waarop Daniel schuld bekend, zijne verdorvenheid met schijnbare aandoening beleden en om de voorbede van zijnen heer gevraagd had, met belofte om te zullen strijden tegen zijne booze hartstogten.</p>
<p>In hoeverre die aandoeningen opregt waren, opregt konden zijn, zullen wij best kunnen beoordeelen, als wij een' blik slaan op zijn vroeger leven.</p>
<p>Daniël van Deurne was de zoon van knappe burgerlieden. Zijn vader, een kundig werkman, was knecht bij een' instrumentmaker en stond bij zijn' patroon, wegens zijn vlijt en doorzigt hoog aangeschreven. Hij woonde in een dier buurten, waar de heer van Stralen van tijd tot tijd bezoeken aflegde, en daar hij stil voor zich heen leefde. een liefhebber was van lezen en onderzoeken en zich weinig met buurpraatjes ophield, had hij den bijnaam van ‘filosoof’ gekregen. Dit woord maakte geen' gunstigen
<pb n="113"/>indruk op van Stralen, wiens ingenomenheid tegen den man nog vermeerderd werd door ingewonnen berigten, waardoor hij te weten kwam, dat van Deurne tot de vrijzinnig denkenden in het godsdienstige behoorde. Bij het uitdeelen van geschriftjes in zijne buurt, had van Stralen ook gezorgd, dat er aan van Deurne's huis eenige waren bezorgd, waarover deze zich echter, zoo als de buurt zeide, niet gunstig had uitgelaten: onder anderen zou hij gesproken hebben van water en melk, kwezelarij, en andere heterodoxe uitdrukkingen meer. Dat hij daardoor in de schatting van van Stralen nog meer moest dalen, spreekt wel van zelf, en toch hoorde deze dikwijls in de buurt spreken over het ordelijk, vlijtig en ingetogen leven van den man, dien hij om zijne eigengeregtigheid en treurige dwalingen beklaagde.</p>
<p>Weldra werd van Deurne een voorwerp van ander beklag. Met bekommering had hij sedert eenigen tijd eene verzwakking van zijn gezigt waargenomen. Nog altijd hopende, dat het slechts voorbijgaande zoude zijn, had hij zijne kwaal zorgvuldig voor de zijnen verzwegen om ze niet noodeloos te verontrusten. Als vader van een talrijk gezin beefde hij voor de mogelijkheid, dat hij eerlang misschien onbekwaam zou worden voor zijn werk. Toen hij in stilte een' oogarts geraadpleegd, en deze bedenkelijk het hoofd had geschud, greep eene angstige moedeloosheid hem aan, die hem te meer drukte, toen zijn patroon hem oplettend maakte op het gebrekkige van zijn werk. Het hooge woord moest er uit: hij kon het voor zijn' patroon en de zijnen niet langer verbergen, dat hij ongeschikt was geworden voor die werkzaamheden, die aan hem bijzonder waren toevertrouwd en waardoor hij tot hiertoe op eene behoorlijke wijze in de behoeften van zijn gezin had kunnen voorzien. Aan het grovere werk niet gewoon en zelfs dáárin door zijn gebrekkig gezigt te veel belemmerd,
<pb n="114"/>kon hij maar een zeer sober loon verdienen, waardoor hij weldra aan velerlei ontbering bloot stond.</p>
<p>Naauwelijks was zijn ongeval in de buurt bekend, of men hoorde dezen en genen hun niet altijd vriendelijk oordeel over zijn' toestand uitspreken. De een had het wel gedacht, dat het nog eens zoo'n einde met hem nemen zou, want hij had altijd, - schoon hij er zich nooit over had uitgelaten - zooveel vertrouwen gesteld op eigen kracht. Een ander, ruwer van aard, sprak: ‘daar ligt nu de philosoof met al zijn wijsheid. Eet daar nu eens van!’ ‘Heb je 't gehoord, buurvrouw,’ zeide vrouw Peters bij het binnentreden, ‘heb je 't gehoord van van Deurne? Hij is het aardsche licht kwijt, mogt hij nu maar het hemelsche hebben. Had hij maar het ééne noodige gezocht, dan zou onze goede mijnheer van Stralen hem 't nu niet aan het noodige laten ontbreken.’</p>
<p>‘Vrouw Peters’ hernam de buurvrouw, ‘mijnheer van Stralen zal zich wel niet met hem bemoeijen, denk ik. Gij moet er maar niet van spreken, als hij bij je komt; want als er een nieuwe broodeter in de buurt komt, dat is voor ons geen voordeel, mensch, begrijp je me?’</p>
<p>Weldra was van Stralen onderrigt van den treurigen toestand waarin van Deurne verkeerde. Zijn hart bleef niet ongeroerd, maar terstond rees de gedachte in hem op: zou hier ook weder een wenk zijn op te merken van den Heilige, die zich niet laat bespotten? 't Was toch niet vreemd, dat met blindheid geslagen werden die in opstand kwamen tegen God. Zou de Heer hier ook den zelfgenoegzame zijne diepe afhankelijkheid laten gevoelen, en de ijdelheid der menschelijke wijsheid hebben willen ten toon stellen? Zou dat geval in de buurt, die hij zich bijzonder aantrok, ook moeten strekken tot ernstige waarschuwing, om niet op eigen krachten of verdiensten te bouwen? Hier was het misschien goed, niet tusschen God
<pb n="115"/>en dezen mensch te treden, maar hem aan zijn lot over te laten, of hij welligt door zijne blindheid geestelijk ziende mogt worden....</p>
<p>Doch wat baatten zulke rederingen, waar het hart zijne regten liet gelden. Van Stralen mogt twijfelen of het ook zwakheid ware, hij stelde zich gerust door zich op te dringen dat het hem alleen te doen was om te zien, of het werk Gods ook voortgang had bij den bezochte; bij zijne eerste wandeling naar de buurt rigtte hij zijne schreden naar de woning van van Deurne. De weleer zoo ijverige man leed gebrek, en hij kon helpen, - helpen, misschien meer nog dan met het aardsche brood, met hemelspijze!</p>
<p>Wie is altijd consequent? Die vraag zweeft ons op de lippen, nu we van Stralen op weg zien naar van Deurne met zulk eene hoop in het harte. Is hij dezelfde man, dien we zulk een streng oordeel hoorden uitspreken over zijn' eigen broeder? 't Is een vreemd en toch niet ongewoon verschijnsel, dat er zijn die zich de teederste belangen van vreemden aantrekken boven die van eigen vleesch en bloed, en omtrent de eersten veel inschikkelijker zijn in hun oordeel dan omtrent de laatsten. Komt het welligt van daar dat men, in eigen oog boven dwaling verheven, meent, dat zij, met wie men onder één dak heeft gewoond, met wie men dezelfde opvoeding heeft genoten, gelijke regten heeft gedeeld, dan ook dezelfde begrippen hebben, dezelfde gevoelens koesteren moeten? Dat men dezulken beschouwt als een ander deel van zijn ik, waartegen men het meest ongunstig is ingenomen, naarmate men het meer heeft liefgehad en daarom onderstelt, dat het één geheel met ons moest blijven uitmaken? Is het omdat bij veel overeenkomst, het verschil op één punt te meer in het oog springt? Of is het omdat bij een' vreemde de hartstogt minder in het spel is, dan waar men tegenover eigen vleesch en bloed staat? is daarom familietwist bitterder dan de bit-<pb n="116"/>terste strijd tegen vreemden, en de burgeroorlog schrikkelijker dan eenige andere krijg?</p>
<p>Hoe het zij, van Stralen zocht van Deurne op, en nadat hij hem zijne deelneming in zijn lot betuigd, op eene kiesche wijze eenige ondersteuning hem aangeboden, en beloofd had zijne belangen ook aan anderen aan te bevelen, bragt hij al spoedig het gesprek op het godsdienstig gebied, om hem, zoo mogelijk, ook in dat opzigt van dienst te kunnen zijn.</p>
<p>‘Gij waart, naar ik gehoord heb,’ sprak van Stralen, ‘een liefhebber van lezen. Dit is u nu zeker wel verboden, en dat zal u dus wel een groot gemis zijn.’</p>
<p>‘Ja, mijnheer, dat weet niemand, of hij moet het ondervinden. Toch ben ik blijde, dat ik daar grooten lust in had; dat komt mij nu goed te pas.’</p>
<p>‘En wat hebt ge alzoo gelezen?’</p>
<p>‘O, mijnheer, in ons vak is zooveel te lezen, en mijn patroon leende mij nog al eens het een en ander, waarvan ik veel nut had. Ziet u, mijnheer, met mijn groote huisgezin kon ik niet veel geld voor het lezen van boeken uitgeven, en daarbij had ik ook zoo heel veel tijd niet.’</p>
<p>‘Maar er was nog iets anders en zeer goedkoop te lezen. Gij hebt toch een' Bijbel?</p>
<p>Ja, God dank, mijnheer!’</p>
<p>‘'t Verheugt mij, vriend van Deurne, dat ik u voor dat geschenk God hoor danken, en dat doet mij onderstellen, dat gij er ook gebruik van gemaakt hebt.’</p>
<p>‘Ik ben altijd een liefhebber van onderzoeken geweest, ook in het godsdienstige, en de diepe wijsheid van den Heer heeft mij dikwijls met bewondering vervuld; maar ik heb mij nooit met godsdiensttwisten ingelaten....’</p>
<p>‘Maar wij moeten toch strijden voor het ware geloof.’</p>
<p>‘Een ieder zij in zijn gemoed ten volle verzekerd. Dat is, geloof ik, in den geest van Paulus. De godsdienst was
<pb n="117"/>mij altijd eene te heilige zaak, om er over te twisten, en daarom hield ik mij alleen aan den Bijbel en vooral aan het Evangelie van Christus, waar ik voor mijn geloof en leven, voor mijn troost en hoop, genoeg in vond.’</p>
<p>‘'t Verblijdt mij, ook dit van u te hooren. Maar velen spreken dus, al ontkennen zij ook de hoofdwaarheden onzer Gereformeerde belijdenis, zoo als die op den Bijbel zijn gegrond.’</p>
<p>‘Dat begrijp ik niet regt, mijnheer, maar dat gaat mij in een' zekeren zin ook niet aan. Ik weet in wien ik geloof, door wien ik den toegang heb tot God, die ons als Zijne kinderen lief heeft en geen ander doel beoogt dan allen die zalig willen worden, zalig te maken.’</p>
<p>‘Zulk eene ruime opvatting van het Evangelie is ook de mijne, mits men zich daarbij geheel overgeeft aan Christus, den éénigen Middelaar Gods en der menschen, zelf God, te prijzen tot in eeuwigheid, en niets van eigen werkzaamheid verwacht, maar alles op de verdiensten van Christus laat aankomen. Dat doen velen niet, die zeggen te gelooven, en toch meenen, dat zij zelven medewerkers moeten zijn tot verkrijging, der zaligheid, die God alleen uit vrije genade den geloovigen schenkt. Tot opwekking en bevordering van ware en heilzame gevoelens is het niet ondienstig, dat we ook eens van tijd tot tijd geschriften lezen, waarin dit helder en duidelijk wordt voorgesteld. Ik heb er eenige bij mij, die gij u wel eens kunt laten voorlezen. Mij dunkt, de jonge mensch dáár zal dat wel kunnen doen; het is tevens nuttig voor hem zelven.’</p>
<p>‘O ja, mijnheer, Daniel leest goed; hij zal ze mij wel eens voorlezen. Hoe heeten die geschriften, mijnheer, als ik vragen mag?’</p>
<p>‘Ik heb er hier een, dat mij voorkwam in uwe omstandigheden niet ongeschikt te zijn, omdat we daaruit zoo duidelijk onze diepe afhankelijkheid kunnen leeren. Het draagt tot opschrift: <hi rend="spat">Vergeefsche arbeid</hi>.’</p>
<pb n="118"/>
<p>‘Dat is mij voor eenigen tijd reeds ter hand gesteld en door mij gelezen. Ik weet niet van wien het kwam: een man hier uit de buurt heeft het hier bezorgd.’</p>
<p>‘Ik heb van die soort van geschriften hier laten ronddeelen. Gij hebt <hi rend="spat">Vergeefsche arbeid</hi> gelezen, hoe is u het bevallen?’</p>
<p>Van Deurne bevond zich voor een oogenblik in eene niet geringe verlegenheid. Veinzen kon en wilde hij niet, en toch, hij stond hier tegenover een' zijner aanzienlijkste stadgenooten, een' man van invloed, die zich daarenboven verwaardigde tot hem te komen, van wiens milddadigheid hij wel gevoelde veel te kunnen verwachten, als hij zich niet afkeerig toonde van de zienswijze zijns beschermers. Och, die strijd kan zoo bitter zijn bij den arme; honger en kommer, klagende vrouw en weenende kinderen - allen dringen ze tot toestemming van, tot zwijgen voor 't minst bij de toespraak van den vermogende, die er wel weinig aan denkt, dat hij eene belooning uitlooft voor huichelarij. Van Deurne aarzelde.... Daniel, die dit terstond inzag en bevreesd was, dat zijn vader wat al te openhartig voor zijn gevoelen zou uitkomen, voorkwam een antwoord door te zeggen: ‘Dat heeft vader ons voorgelezen, mijnheer; wat was dat mooi, vooral ook voor jonge menschen, die zich dikwijls verbeelden zooveel te kunnen doen, die altijd vlotten willen bouwen, en dan niet zelden te laat gevoelen, dat die onder hunne voeten wegzinken.’</p>
<p>‘Ik bemerk met genoegen, jong mensch,’ sprak van Stralen, ‘dat gij den zin van het geschriftje goed hebt gevat. Hoe meer gij u daaraan houdt, om al het eigen werk te laten varen en u door het geloof aan onzen grooten Redder vast te klemmen, des te gelukkiger zult gij zijn; want wie het waagt zich geheel aan Hem over te geven, die heeft den Borg gevonden voor zijn leven.’</p>
<p>Op van Deurne's gelaat vertoonde zich een trek van
<pb n="119"/>misnoegen, niet alleen omdat zijn zoon zich hier ongevraagd in het gesprek mengde, maar ook omdat deze den schijn aannam, alsof hij werkelijk zoo vroom was, als hij zich wilde voordoen, terwijl toch zijn levensgedrag den vader reeds meermalen met bekommering vervuld had. Gedurig van werk en meester veranderende en daarbij in geen goed gezelschap verkeerende, had hij eene groote neiging tot leêgloopen gekregen en was het ‘niet veel doen’ hem tot eene hebbelijkheid geworden. Van Deurne haastte zich daarom, nadat van Stralen had uitgesproken, er bij te voegen:</p>
<p>‘Ik heb het blaadje mijn huisgezin voorgelezen, mijnheer; maar Daniel vergat er bij te voegen, wat ik er toen van gezegd heb, en dit wil ik wel herhalen, om daarmede uwe vraag te beantwoorden, mijnheer, hoe 't mij is bevallen.’</p>
<p>Daniel beet zich op de lippen, terwijl hij, achter zijn' vader heengaande, hem vrij onzacht aanstiet, om hem daarmede een wenk tot zwijgen te geven.</p>
<p>Van Deurne ging echter voort: ‘Als ik mij wel herinner, komt het verhaal hierop neder: een jong mensch is bezig aan den kant van het water eener rivier een vlot te bouwen, om daarmede de overzijde, waar zijne ouders wonen, te bereiken. Hoe hij ook werkt en zwoegt, hij kan geen draagbaar vlot zamenstellen. Daar ziet hem iemand aan den anderen oever zijne vergeefsche pogingen in het werk stellen. Deze, met medelijden vervuld, springt in het water, zwemt naar de overzijde, maakt hem oplettend op het vruchtelooze en gevaarlijke van het door hem beproefde middel, en biedt hem zijne hulp aan. Hij moest slechts op zijn' rug klimmen, zich aan hem toevertrouwen, en dan zou hij hem zwemmende spoedig aan de overzijde brengen. De knaap aarzelt eerst, maar gehoorzaamt eindelijk en wordt behouden. - Zoo luidt hoofdzakelijk het verhaal, maar lees gij nu eens, Daniel, de punten van de toepassing, dan zal
<pb n="120"/>ik mij wel het een en ander, wat ik gezegd heb, herinneren.’</p>
<p>Schoorvoetend kreeg Daniel het blaadje en las: ‘Gij verkeert met dit kind in gelijke omstandigheid, lezer.’</p>
<p>‘Juist,’ viel van Deurne in, ‘wij zijn aan deze zijde der rivier, dat wil zeggen: in dit leven. De breede, diepe rivier is de rivier des doods. De hemel is aan de overzijde. Daar moeten wij heen; daar wenschen wij te komen; maar hoe moeten wij er komen? - Ga nu voort, Daniel.’</p>
<p>‘Gij zijt met dit kind aan hetzelfde vruchtelooze werk bezig, lezer....’</p>
<p>‘Ja,’ sprak van Deurne, ‘nu weet ik weêr wat hier volgt, hoofdzakelijk althans. Om dáár te komen is veel noodig. Wij moeten ons best doen, zegt de mensch. Waarom doet hij zooveel goeds, als hem slechts mogelijk is? Om in den hemel te komen en zalig te worden, is het antwoord. Hij doet echter dan juist als de knaap met het vlot. Het helpt hem echter niet, al verdubbelt hij ook zijne werkzaamheid in het goede. Intusschen nadert de dood. Hij klemt zich wanhopig aan zijn vlot vast, maar gaat er mede ten gronde, om in de zee der eeuwige rampzaligheid verslonden te worden. Daarom wordt hij gewaarschuwd om toch op te houden met zijn' vergeefschen arbeid. - En nu verder, Daniël.’</p>
<p>‘Gij kunt met dit kind op dezelfde wijze gered worden, lezer.’</p>
<p>‘En hier wordt nu,’ vervolgde van Deurne, ‘van den Heer van de overzijde, dat is, uit den hemel, gesproken, die onze ellende gezien en onze redding mogelijk gemaakt heeft. Een Man van de overzijde, Jezus Christus, kwam in de wereld, om ons verlorenen te redden. Hij roept ons toe: laat af; al uw arbeid, hoe goed ook, is ijdel. Geeft u aan Mij over, komt tot Mij met al uwe zonden en nooden, en Ik zal uwe ziel van het verderf behouden. - En nu het slot, Daniël.’</p>
<pb n="121"/>
<p>‘Gij moet met dit kind tot hetzelfde besluit komen lezer.’</p>
<p>‘Lees maar voort.’</p>
<p>‘Gij moet uw werk opgeven en u <hi rend="spat">geheel</hi> en <hi rend="spat">alleen</hi> aan Jezus toevertrouwen. Geef Mij uw <hi rend="spat">hart</hi>, roept de Heer. Hij kan van al uwen arbeid niets gebruiken. Gij moet uw vlot achterlaten, al schijnt het u ook nog zoo dégelijk toe; al hebt gij er ook vijftig jaren aan gewerkt. Lezer, bedenkt gij u nog? Weifelt gij? O geef gehoor aan de stem van Hem, die ook voor u van de overzijde kwam. Geef u over. Stel geen oogenblik uit. Al wat gij doet vóór gij u aan Hem hebt toevertrouwd, is ijdel, schadelijk, verderfelijk. Met al uw werk zakt gij in den afgrond, hoe voortreffelijk het toeschijnt. Jezus alleen kan u redden. Zonder Mij kunt gij niets doen, spreekt Hij (Joh, XV:5). Welnu, neem haastig een besluit. Laat uw werk varen; zie er niet meer naar om, maar klem u door het geloof aan dien Redder vast, en stel al het vertrouwen uws harten alleen op Hem. Waag het, en Hij staat borg voor uw leven. De avond is welligt reeds voor u aangebroken. Nog eenige oogenblikken en gij zijt voor eeuwig verloren. Eén stap, en gij zijt in Jezus' armen geborgen. Hij zal u veilig door dood en graf in het land der eeuwige zaligheid voeren. Dáár zult gij met gejuich worden ontvangen, en in de zalen des hemels de onverderfelijkheid Gods genieten. Die in den Zoon gelooft, die heeft het eeuwige leven, maar die den Zoon ongehoorzaam is, die zal het leven niet zien, de toorn Gods blijft op hem.’</p>
<p>‘En nu,’ sprak van Stralen ‘ben ik verlangend naar uw oordeel, vriend van Deurne, over die Evangelietaal.’</p>
<p>‘Voorzeker is in het stukje Evangelietaal, mijnheer; maar niet alles wat er in staat vind ik met het Evangelie overeenkomstig. Zoo als ik er over denk, vinden we hier
<pb n="122"/>bij Evangelietaal valsche voorstellingen, waarheid met onwaarheid vermengd.’</p>
<p>‘Gij laat u nog al sterk uit, goede vriend; als gij maar niet van de eenvoudigheid des goddelijken Woords zijt afgeweken en, door de wijsheid dezer wereld verblind, wijs wilt zijn boven hetgeen geschreven staat en dus afwijkt van het dierbaar en onomstootelijk geloof onzer vaderen.’</p>
<p>‘Ik ben geen geleerde, mijnheer, en daarom heb ik het er altijd voor gehouden, dat mijn geloof zeer eenvoudig was, en ik hield het voor redelijk ook. Dat laatste nu zou ik niet kunnen doen, als ik alles voor waar moest houden wat in dit geschriftje staat.’</p>
<p>‘Ik begrijp u; gij zijt de leer toegedaan, dat de mensch uit zich zelven alles kan, en dat zijne werken volkomen kunnen zijn. Als dat het geval is, ja, dan zult gij u niet kunnen vereenigen met eene geheele overgave aan den Heer met afstand van alle eigengeregtigheid.’</p>
<p>‘Hierin vergist gij u, mijnheer. Als het hoofddenkbeeld in dit geschrift alleen was: zonder God of, wilt gij, zonder Christus, in wien God zich aan ons heeft geopenbaard, kunt gij niets doen en al ons werken om gelukkig te zijn en te worden is gebrekkig, dan zou ik mij, zonder eenige bedenking, er mede vereenigen. Als mijnheer het mij toestaat, wil ik eerst van de valsche voorstelling in de gelijkenis spreken. Er wordt gezegd, dat een knaap een vlot wil maken, dat bewijst, dunkt mij, dat zijn hart naar zijne ouders trekt, en op hem zou ik het woord van den Heer toepassen, die van het getrokken worden door den Vader spreekt; hij wil een vlot maken om aan de overzijde der rivier te komen. Dat was hem onmogelijk, omdat hij tot dat vlot kleine stukjes hout, takken, dunne plankjes en graszoden gebruikte. 't Spreekt van zelf, dat hij daarmeê niet gereed kon worden. Met een goed en
<pb n="123"/>stevig vlot zou het geheel anders zijn gesteld. Als wij nu bedenken dat het vlotten maken wel beteekenen zal: het gebruik der middelen ons door God geschonken, die, onder Zijnen zegen, tot ons geluk kunnen worden aangewend, dan is het toch zeker, dat, als we van die middelen, en niet van onbruikbare, gebrekkige gebruik maken, wij handelen naar den wil van God en zij ons dienstig moeten zijn. Wordt zoo de mensch verheven ten koste van God? Wel neen; zijn lust om tot den Vader te gaan, is uit God, de middelen die hij aanwendt zijn van God: hij werkt zijns zelfs zaligheid, omdat God in hem werkt het willen en het werken naar Zijn welbehagen. Hier wordt het voorgesteld, als of zulke middelen niet bestaan en het er niet op aankomt, of wij ze gebruiken. Ik weet het wel, in het gebruik dier middelen komt zelfs de beste mensch veel te kort en ze zijn daarom ongenoegzaam tot verkrijging der zaligheid, maar hier komt het geloof in en het vertrouwen op mijn' Zaligmaker mij zoo bemoedigend en vertroostend te pas, omdat ik door dat geloof weet, dat eenmaal door zijne kracht het gebrekkige in mij zal te niet gedaan worden, en omdat ik, God kennende in het aangezigt Zijns Zoons, weet, dat God mij het gebrekkige van mijn pogen niet wil toerekenen, maar genadig vergeven.’</p>
<p>‘Zeer gemakkelijk, van Deurne, om zich daarmede gerust te stellen.’</p>
<p>‘Veel minder gemakkelijk, mijnheer, dan er in het blaadje staat. Lees het laatste gedeelte van het verhaaltje eens voor, Daniel, waar op den Heer Jezus gedoeld wordt, hoe Hij den mensch redt, die anders verloren zou gaan.’</p>
<p>‘Gij hebt gezien, dat ik goed zwemmen kan. Geef u aan Mij over. Kom, klim op mijnen rug, vervolgde hij, terwijl hij neêrbukte; sla de armen om mijnen hals,
<pb n="124"/>en houd u maar goed vast, dan zijt gij binnen weinige minuten veilig te huis.’</p>
<p>‘Gij hadt nog meer aanmerkingen, van Deurne,’ sprak van Stralen, ‘ik zal u geduldig aanhooren, schoon ik u gaarne in uwen toestand, waarin gij in het wereldsche van het vergeefsche van uwen arbeid zoo nadrukkelijk overtuigd wordt, in eene andere stemming aantrof.’</p>
<p>‘Ik zal uwe aanmerking voor het oogenblik niet beantwoorden, mijnheer,’ sprak van Deurne eenigzins hooggevoelend. ‘Ik heb reeds gezegd, dat wij zonder God niets kunnen doen en dat al ons werk gebrekkig is, maar als ik daar de toepassing lees: geef al uw werk op, of laat al uw werk varen, dan vind ik hier eene overdrijving, waartegen de Heer Jezus zelf opkomt, als Hij zegt: “ik moet werken zoo lang het dag is.” En zijn wij niet verpligt om den Heer na te volgen? Die overdrijving leidt tot het ergste: een “niets doen,” een lijdelijk wachten op “den Man van de overzijde,” zoo als er staat, tot Hij ons komt halen. Ik zou den schrijver niet tegenspreken als hij niet anders had willen zeggen dan: wij moeten al dat werk laten varen, dat alleen uit zelfzucht, om de zaligheid te verwerven, wordt gedaan; als hij er had bijgevoegd: laat u bij de keuze der middelen tot uwe redding leiden, niet door uw eigen wijsheid maar door den Geest van Christus. Maar zoo als het hier staat is het gevaarlijk, omdat men daaruit zou moeten opmaken, dat alle werkzaamheid tot verheerlijking van God en in gemeenschap met Hem, tot ons behoud ijdel, schadelijk en verderfelijk zou zijn, terwijl Jezus toch zegt: “Laat uw licht alzoo schijnen voor de menschen, dat zij uwe goede werken mogen zien en God verheerlijken.” 't Is waar, wat er ook staat en in het blaadje is aangehaald: “Zonder Mij kunt gij niets doen.” Ik heb die plaats eens nagezocht. Jezus vergelijkt zich daar met den wijnstok, zijne discipelen met de ranken,
<pb n="125"/>en nu laat Hij er op volgen: “die in Mij blijft en Ik in hem, die draagt veel vrucht; want zonder Mij kunt gij niets doen” 't Is duidelijk, dunkt mij, dat de Heer hier spreekt van de naauwe gemeenschap met Hem, en dat men zonder zulk eene gemeenschap niet zóó kan leven als Hij, omdat dan een geheel andere zin en geest ons bezielt. En gelijk de rank vrucht draagt als hij in den wijnstok blijft, zoo draagt de mensch ook vrucht, zoo doet hij wat goed en heilzaam is, als hij in naauwe gemeenschap met Jezus leeft; maar ranken, die geene vrucht dragen, worden afgesneden, en die vrucht dragen reinigt God, opdat zij meer vrucht dragen. Gelukkig weêrspreekt de schrijver van het blaadje zich zelf als hij Jezus sprekende invoert en zeggen laat: “Geef mij uw hart.” Die zijn hart aan den Heer geeft, is Hem toegedaan en <hi rend="spat">moet</hi> werken: hij kán niet anders, zoo als de Heer zelf, die zijn hart aan den Vader gegeven had, niet anders kón doen dan wat Hij den Vader zag doen. De nood is den Christen opgelegd, omdat hij dan niet anders kan dan eenstemmig met Jezus zijn, met Hem leven en werken aan de bevordering en den bloei van zijn rijk. Zie, mijnheer, mijn toestand naar de wereld moge treurig zijn, toch zal ik, met Gods hulpe, door ander soort van werk, zooveel mogelijk, in mijne behoeften trachten te voorzien. En zou ik dan, als ik gevoel, hoeveel ik in mijn christelijk leven nog te kort kom, geene pogingen in het werk mogen en kunnen stellen, om dat volkomener te maken?’</p>
<p>‘Wat zal ik u zeggen, van Deurne? 't Spijt mij, dat iemand die zoo geoefend is als gij, geene betere inzigten heeft in zijn' natuurlijken zondigen toestand, waardoor wij in het geweld des duivels zijn, die ons heeft gebonden met de banden der zonde en der onreinheid, ons geketend met de ketenen van den leugen en der ongeregtigheid, en waaruit wij niet kunnen worden verlost dan door de onweêr-<pb n="126"/>staanbare goddelijke genade. Maar de natuurlijke mensch verstaat niet de dingen die des Geestes Gods zijn. Mogt gij ze nog eens begrijpen en uwe blindheid naar den geest afleggen, opdat gij waarlijk ziende werdt! Met dien wensch en die bede moet ik u thans verlaten, daar mijn pligt mij elders roept.’</p>
<p>In het heengaan sprak hij tot Daniel: ‘U spreek ik wel nader. Ik zal eens over uwe toekomst denken.’</p>
<p>Na het vertrek van van Stralen begon Daniel hevig uit te varen tegen zijn' vader en hem scherpe verwijtingen te doen over zijn onvoorzigtig gedrag, waardoor hij zich ongetwijfeld zeer benadeeld had. De heer van Stralen had zich reeds zoo weldadig betoond en zou voorzeker daarmede zijn voortgegaan, als zijn vader door zijne tegenspraak niet alles bedorven had; want uit den toon, waarop hij afscheid genomen had, was genoegzaam op te maken, dat hij verstoord was en voortaan zijne milde hand wel zou terughouden. ‘Wat mij zelf betreft,’ zeî Daniel, ‘ik zal het wel met hem klaren; maar gij hebt het totaal bedorven, vader, met uwe onvoorzigtigheid....’ Op een' wenk van zijne moeder verwijderde Daniel zich en was weldra ter deure uitgesneld.</p>
<p>‘Wat heb ik je gezegd, buurvrouw?’ zeî vrouw Peters, terwijl ze even bij haar inwipte; ‘onze goede mijnheer van Stralen heeft het van Deurne zeker aan het noodige niet laten ontbreken. De man is zeker tot het goede bekeerd.’</p>
<p>‘Hoe weet je dat, buurvrouw?’ vroeg vrouw Polders.</p>
<p>‘Wel, ik heb Daniel naar den kommenijswinkel zien gaan en toen zag ik hem het hoekhuis insluipen, waar hij zeker weêr een stevige genomen heeft.’</p>
<p>‘Daar heb je 't al: die bekeering van van Deurne zal ons opbreken.’</p>
<p>‘Foei, buurvrouw, we moeten blij zijn over eene ziel, die zich bekeert.’</p>
<pb n="127"/>
<p>‘Nu, je ziet toch ook liever een kwartje dan een dubbeltje.’</p>
<p>‘Vrouw Polders, ik heb 't mijne zoowel noodig als gij, maar toch wil ik wel wat missen als 't een ander helpen kan. - Dat heeft mijnheer van Stralen mij ook geleerd, en de menschen mogen zeggen wat zij willen, ik heb veel aan hem te danken.’</p>
<p>De laatste woorden, die vrouw Peters bij het heengaan sprak, waren welgemeend: het was waarheid wat zij zeide.</p>
<p>In hare jeugd had zij een losbandig leven geleid. Verstandelijke ontwikkeling had zij weinig of niet genoten. Niet minder gebrekkig was hare godsdienstige opleiding geweest. De gevolgen harer ligtzinnigheid bleven niet achterwege en waren de oorzaak, dat, toen zij later in het huwelijk getreden was, menige twistappel in het huisgezin werd opgeworpen. Na den dood van haar man moest zij zich in eene veel kleinere woning in een der achterbuurten behelpen en met uit werken gaan een sober stuk broods voor zich zelve en hare kinderen verdienen. In den treurigsten toestand naar ligchaam en geest trof haar van Stralen bij zijne bezoeken in de buurt. Door haar eenigen tijdelijken onderstand te verleenen opende hij zich den toegang tot haar hart. Weldra was hij met geheel haar leven bekend, en de streng-wettische vermaningen tot haar bij monde en in geschriften gerigt, hadden dien invloed op haar, die nog van den liefdegeest des Christendoms geen begrip had, dat zij voor zich zelve schrikte en berouw begon te gevoelen over haar gehouden gedrag. Lust tot lezen en tot gebruik van den Bijbel was bij haar opgewekt, en stond ze nu ook nog op een Joodsch-christelijk standpunt, er was godsdienst in haar hart ontwaakt, en voor ware christelijke beginselen was zij niet onvatbaar. Met de verbetering van haar inwendig leven had zij voor het uiterlijke ook een' beteren regel aangenomen: orde en
<pb n="128"/>zindelijkheid heerschten in haar gezin en daardoor werden hare tijdelijke omstandigheden, ook door van Stralens ondersteuning verbeterd. Te regt mogt zij dus zeggen, dat zij aan den heer van Stralen veel te danken had.</p>
<p>De ontmoeting met van Deurne speelde van Stralen gedurig door het hoofd. De laatste woorden die hij hem, bij zijn vertrek, had toegesproken, waren zijne overtuiging. Hij zou met die overtuiging tegen hem hebhen kunnen ijveren als een echte zeloot, onverbreekbaar gehecht aan de overleveringen zijner jeugd en met hartstogtelijke liefde bezield voor wat hem het hoogste gold. En toch hij kon niet nalaten de cordaatheid van van Deurne te bewonderen. Zóóveel was zeker, dat de man, hoe treurig zijne dwaling, in zijn oog, ook mogt zijn, niet zelfzuchtig genoeg was, om wat hij voor waarheid hield aan zijn tijdelijk belang op te offeren. Hierdoor getroffen onthield hij hem de toegedachte ondersteuning niet, en vleide zich met de hoop, dat de tijd van beproeving in den weg der goddelijke genade hem nog eens op den regten weg zou brengen.</p>
<p>Wat hij zelf nog niet vermogt, dat zou misschien door Daniel kunnen te weeg gebragt worden. Welligt zou deze onder het hooge Godsbestuur het middel kunnen zijn, om zijn' vader tot bekeering te brengen. Dat er in hem een geheel andere geest heerschte, had van Stralen toch duidelijk bespeurd. Hij had het den armen jongen aangezien, hoe 's vaders miskenning van de waarheid hem hinderde. Ja, van Daniel was iets goeds te maken, iets heilzaams te verwachten! Spoedig was van Stralen het met zijne vrouw eens, om Daniel bij zich als oppasser in dienst te nemen, en hem dus, als alles goed ging, tot huisknecht op te leiden. Het voorstel daartoe aan Daniel gedaan werd bereidvaardig door hem aangenomen. Met eene zeer ernstige toespraak werd hij als een lid van het gezin opgeno-<pb n="129"/>men, en toen wij de eerste kennis met hem maakten, was hem reeds den post van huisknecht toevertrouwd.</p>
<p>&nbsp;</p>
<p>Uit de enkele trekken, uit het vroegere leven van Daniel opgezameld, zouden we de vraag, in den aanvang van dit Hoofdstuk gedaan: in hoeverre de belofte van beterschap bij hem welgemeend was, in verband met zijn later levensgedrag, genoegzaam kunnen beantwoorden. Doch er was meer wat onzen twijfel aan Daniels opregtheid kon voeden, ja ons een treurige zekerheid kon verschaffen. Geen dier verkeerde neigingen, die hem in zijne jeugd beheerschten en waarvoor zijn vader hem meer dan eenmaal ernstig had gewaarschuwd, had hij op lateren leeftijd afgelegd. Alleen bedekte hij ze meer voor het oog der menschen en onder den dekmantel der schijnvroomheid. Hij was in den eigenlijken zin een zondenslaaf en daardoor, als wij zagen, zichzelven niet altijd meester, waardoor hij zijne sluwe omzigtigheid wel eens uit het oog verloor.</p>
<p>Van Stralen had zijne vrouw met het gebeurde aan het huis zijner moeder bekend gemaakt. Hoezeer de denkwijze en het gedrag van Daniel, dáár aan den dag gelegd, haar ergerde en haar vrouwelijk gevoel gekrenkt werd door zijne grove zinnelijkheid, meende zij toch ter zijner verontschuldiging te moeten inbrengen, dat zijne dwaling wel geene opzettelijke zou zijn en slechts berustte op een verkeerde opvatting zoo van Krummacher's woorden, als van den Katechismus! Zij zelve zou hem over een en ander wel eens onderhouden.</p>
<p>Zij had het hart van den wellusteling niet gepeild en nimmer het gevaar ingezien der wapenen, die zij hemzelven, door zoovele zoogenaamde vrome boekjes, in handen gegeven had.</p>
<pb n="130"/>
<p>Daniel, gewoon, na eene berisping van zijn' heer ontvangen te hebben, nog eene nalezing daarop van mevrouw te hooren, had zich ook thans daarop voorbereid, en toen dan nu mevrouw van Stralen hem het zondige van zijn gedrag voor oogen hield en hem bedreigde met den toorn Gods, antwoordde Daniel met voorgewende onnoozelheid: ‘ja, mevrouw, ik voel het wel: ik heb mij zwaarlijk bezondigd, maar nu hoop ik ook tot die bloote zondaren te behooren, die, zoo als in het vrome boekje staat, dat u mij gegeven hebt’ - en hier zag hij mevrouw van Stralen met een' sluwen, doordringenden blik aan - ‘volkomener genade zullen ontvangen, naarmate hunne onwaardigheid grooter is. Ach, mevrouw, vergeef het een' zwakken mensch, die in de strikken van den Booze gevallen is. Ik heb mij nooit op mijne krachten laten voorstaan, en dat doe ik nog niet; maar met Gods hulpe wil ik strijden, opdat ik den Booze kunne tegenstand bieden. Heden avond’ voegde hij er bij, ‘ga ik weêr naar de oefening, om in de zuivere leer te worden geoefend. De broeder voorganger heeft de laatste keer gezegd, dat hij ditmaal de goddeloosheid van de predikers der ongeregtigheid aan het licht brengen en de leugensprekers, die zoogenaamd het Woord verkondigen, beschamen zou.’</p>
</div>
<div type="chapter">
<pb n="131"/>
<head rend="h3">Achtste hoofdstuk.
<lb/>
Hoe er geëvangeliseerd wordt.</head>
<p>In een afgelegen hoek der stad staat eene sombere woning, waar wij tegen acht ure des avonds verscheiden menschen van verschillenden ouderdom en kunne zich zien heen begeven. Daar zijn er die met langzamen tred en neêrgebogen hoofd de woning naderen; anderen met versnelde schreden en het hoofd hoog opgeheven, blijkbaar met het doel om te behooren onder de eersten die binnengaan; nog anderen met een' boosaardigen glimlach op het gelaat, zich bij voorraad verheugende over het veroordeelend vonnis, dat zij over anderen zullen hooren uitspreken, terwijl er ook zijn, wier meer of min opgewekte toestand verraadt, wat booze lusten zij kweeken in hun verduisterd hart. Onder deze laatsten behoorde ook Daniel, die met een paar vrienden eerst de herberg bezocht had en onder gansch niet vrome gesprekken zich ter oefening begaf.</p>
<p>In het flaauw verlichte vertrek trad weldra een man op, wiens kolossale lengte nog schijnbaar vermeerderd werd door den langen jas, dien hij droeg, en wiens glad geschoren gelaat en plat gestreken haren geen aangenamen indruk maakten. Toch scheen hij, nog vóór hij een woord gesproken had, de algemeene aandacht te trekken, en toen zijn groote mond zich opende en hij met eene donderende stem een gebed uitsprak tot den Eenigen en
<pb n="132"/>Drieëenigen Verbonds-God, den Heer der Heirscharen dien hij als een verteerend vuur beschreef, voor wien al de volken der aarde moesten beven en die verdelgen zou wie Hem weêrstonden, en toen hij daarbij voegde, dat hij den vloek uitriep over alle Belials-kinderen, die onder den schijn van Hem te dienen, Hem naar de kroon staken, was aller aandacht hoog gespannen.</p>
<p>Na vooraf het XIII<hi rend="sup">de</hi> Hoofstuk van Deuternomium voorgelezen te hebben, koos hij tot tekstwoorden de vier eerste verzen van Jeremia XXII: ‘Wee den herderen die de schapen mijner weide ombrengen en verstrooijen, spreekt de Heere! Daarom zegt de Heere, de God Israëls alzoo, van de herderen die mijn volk weiden: gijlieden hebt mijne schapen verstrooid en hebt ze verdreven, en hebt ze niet bezocht: spreekt de Heere. En ik zal het overblijfsel mijner schapen zelf vergaderen, uit al de landen, daar ik ze henen verdreven heb: en ik zal ze wederbrengen tot hare kooijen, en zij zullen vruchtbaar zijn en vermenigvuldigen. En ik zal herderen over haar verwekken, die ze weiden zullen; en zij zullen niet meer vreezen, noch verschrikt worden, noch gemist worden, spreekt de Heere.’</p>
<p>‘Zoo spreekt de Heere, de God Israels,’ dus begon de oefenaar zijne rede, ‘en in Zijnen naam, wiens oogen als vuurvlammen zijn en voor wien wij eens zullen geopenbaard worden tot zaligheid of verdoemenis, wil ik heden tot u spreken over de valsche profeten, die zich onder het volk Gods gemengd hebben en die de Heere zekerlijk zal verdoen: de valsche profeten, welke in schaapskleederen tot u komen, maar van binnen zijn ze grijpende wolven, die door schoonspreken en prijzen de harten der eenvoudigen verleiden en het Evangelie van Christus verkeeren. <hi rend="spat">Wee den herderen</hi>, <hi rend="spat">die de schapen mijner weide ombrengen en verstrooijen</hi>! <hi rend="spat">spreekt de</hi>
<pb n="133"/><hi rend="spat">Heere</hi>. Met dezulken hebt geen gemeenschap! Ja, zij noemen zich Gereformeerden, herders en leeraars, maar ik vraag het u, of gij in uwe conscientiën voor God niet ten volle overtuigd zijt, dat het voor de ware Gereformeerden, die Gods woord liefhebben en de “oude palen der Vaderen niet wenschen terug te zetten,” maar ze te handhaven en te zien gehandhaafd, wel mogelijk is met dezulken gemeenschap te hebben?</p>
<p>O, wat zijn wij bedrogen door die blinde leidslieden die ons in een kerkgenootschap ingewijd hebben, dat zich een' Gereformeerden naam liet aanleunen en voor het oog der menschen er den schijn van aannam, maar wat is het, regt beschouwd, anders dan een genomen goed, dat nog eenige aanspraak op eigendom wil maken, omdat er hier en daar kunstig een enkel stuk uit de belijdenisschriften der Vaderen aan gehecht is. Ik zal het met een voorbeeld ophelderen, om niet alleen het bedrog helder in het oog te laten vallen, maar ook om te doen zien, hoe het eigenbelang er eene groote rol in speelt.</p>
<p>Stelt u voor: een zoon werpt de door zijn' overleden vader nagelaten goederen ten huize uit en begraaft ze onder den grond; maar hij laat hier en daar nog een oud verbrokkeld erfstuk zijns vaders staan, om den inkomenden vreemdeling nog te kunnen toeroepen: “kijk, ziet ge wel, dat ik nog aan vader denk? Bemerkt ge wel, dat ik wettig kind en erfgenaam ben?” - of hij houdt het oude naambordje zijns vaders nog op de deur om de voorbijgangers zand in de oogen te werpen, ten einde de voordeelen, die vader van den lande genoot, op den ouden voet te mogen blijven trekken. Men moet toch kunnen zien, zoo redeneert hij, dat vader hier gewoond heeft. Men moet geene oorzaak vinden om te twijfelen aan mijn kindschap en wettelijk erfregt. Maar als wij hem vragen, of hij dan nog zooveel liefde en achting voor zijn' ontslapen vader heeft, dan antwoordt hij: “welk
<pb n="134"/>eene onnoozele vraag: wel neen, vrienden; maar gij begrijpt het toch, als ik dat niet doe, dan houden de voordeelen, die mij door vader zijn geworden, ten eenemale op, of ondergaan vermindering; immers mijn regt op inkomsten etcetera wordt alsdan vernietigd; maar langzamerhand verander ik het naambriefje en dan kom ik zoodoende geheel van de ouden af.”</p>
<p>Wat zal men met zulk een' ontaarden zoon doen? Zal men hem niet, die met den mond van zijns vaders braafheid spreekt, maar in het hart hem vervloekt, en zelfs zijne nog in huis zijnde nagelaten brokken en stukken als met den voet vertreedt, ten huize uitwerpen?</p>
<p>Daar hebt ge een zinnebeeld van de leeraars der zoogenaamde Gereformeerde kerk. Op hen is van toepassing wat de Profeet zegt: “<hi rend="spat">Ziet ik zal over u bezoeken de boosheid uwer handelingen</hi>, <hi rend="spat">spreekt de Heere</hi>.”</p>
<p>Ja, de Heere zal ze bezoeken, die de kenmerken der kerke Christi, volgens Art. 29 onzer Gereformeerde belijdenis, minachten en verwerpen. De Heere zal ze bezoeken, die de kern der Apostolische leer als een bloedtheologie of een hersenschim verdonkeren en vertrappen, en de fundamentele waarheden onzer belijdenis een onnut, verbrokkeld en versleten erfstuk der Vaderen noemen, en de omhelzing dier op Gods woord en de Gereformeerde belijdenis van 1618 en 1619 gegronde waarheden tot belijdenis, prediking en handhaving, als kracht van wet, ten eenenmale voor nietig verklaren.</p>
<p>Wat hooren we? In de Gereformeerde kerk zulke gruwelen! Is het mogelijk? Ja, het is zoo. <hi rend="spat">Wee</hi>, <hi rend="spat">wee</hi>! <hi rend="spat">den herderen</hi>, <hi rend="spat">die de schapen mijner weide ombrengen en verstrooijen</hi>, <hi rend="spat">spreekt de Heere</hi>.</p>
<p>O, gij huichelaars! noemt u toch niet langer Gereformeerden. Gij wilt ook wel liever den naam van Protestanten dragen. Ja, want onder dien naam kunnen
<pb n="135"/>de protesterenden tegen de waarheid ook doorgaan, en de Remonstranten, Doopsgezinden, Lutherschen en de onder hen zich bevindende Pelagianen, Socinianen, Arianen etcetera kunnen zich dan ook oogluikend, op Jezuïtische wijze, onder eene protestantsche vereeniging scharen. Het doel is immers vrede, liefde en verdraagzaamheid aan te kweeken - en nu zal God de onbijbelsche middelen, tot dat doel aangewend, ook wel met liefde bedekken, en op de verkrachting Zijner waarheid zoo naauw niet letten: het doel zal de middelen wel heiligen.</p>
<p>Welk eene tegenspraak met het eeuwig Woord Gods, waarvoor wij te beven hebben! Welk eene ontaarding van de leer en belijdenis onzer Gereformeerde Vaderen! - Maar wat spreek ik van onze Vaderen? Wat gewaag ik nog van de jaren 1618 en 1619? - - Hoe kunt gij toch zoo kortzigtig zijn? roept men mij toe. Weet gij dan niet, dat die jaartallen in hunne vastgestelde grondslagen voor de Gereformeerde kerk door het jaartal 1816 zijn vervangen? Weet gij niet, dat die leer van 1618 door verstandige menschen gehouden wordt voor een stelsel der oudheid, eene leer der middeleeuwen; dat men de kortzigtigheid der vaderen wenscht te gemoet te komen en hunne gebreken te verbeteren? Ziet gij niet, dat wij bezig zijn hunne belijdenis te ontzenuwen, hunne vastgestelde grondslagen omver te rukken, hunne ruwe muren met looze kalk te bepleisteren en ons op een standpunt te plaatsen onzer verlichte eeuw overwaardig? Wij kunnen, trotsch op de beschaving en vooruitgang van onzen tijd, den Heere zelfs naar de oogen zien en vragen: ziet gij wel, o Alvader, hoe lief ik u heb; hoe ik in uwe dienst ijver en de overdrijvers en beroerders in Israël den kop verpletter en hunne zielen verwond? Kan ik wel dienstvaardiger zijn in de liefde?</p>
<p>Zoo kunnen zij spreken, nu de kerk zelve het on-<pb n="136"/>derteekeningsformulier voor de leeraars veranderd heeft en zij in plaats van den positiven en Godverheerlijkenden eed van 1618 slechts behoeven te zweren: voor zoover wij dat kunnen aannemen; voor zoover wij gezigt hebben in, en bevatting van den geest der eenigheidsformulieren. Hierdoor blijkt immers duidelijk, dat de geest der belijdenis en het <hi rend="spat">vervat zijn</hi> van Gods woord in den Bijbel, als een doodkleed van het oorspronkelijk ligchaam in de zoogenaamde Gereformeerde kerk is overgebleven, en het in 1816 vastgestelde formulier als een sterven, en dat van 1855 als eene begrafenis der Gereformeerde belijdenis en daarmede der Gereformeerde kerk, is aan te merken.</p>
<p>Ach, ach! het ziet er met de kerken en de ware religie treurig uit. Of is niet de in 1816 zich onder de banier van Jezus Christus scharende en in zijne mogendheden strijdende Gereformeerde kerk in eene Gouvernements-kerk herschapen? Is zij niet onder toezigt en besluiten van aardsche magten gebragt? Heeft zij waarlijk regt om op kerkelijk gebied te spreken? Volgens Gods woord heet het: “Vreest God, eert den koning.” Hoort gij wel, dat de vreeze Gods vooraan staat? “Vervloekt is hij,” dus staat er geschreven, “die vleesch tot zijnen arm stelt.” En dat is geschied! Waarom? Om eene beschutting te hebben tegen regtmatige klagten en bezwaren, en slechts het: “weg met dezen!” als magthebbende te kunnen bevelen. En zouden wij daar nog langer goedkeuring aan leenen kunnen, zonder verloochening van onzen God en Koning, wiens woorden eeuwig en waarachtig zijn? Voorwaar, wij zouden dan aan de onbijbelsche handelingen lof toe moeten zwaaijen en zonde met zonde bedekken.</p>
<p>“<hi rend="spat">Wee den herderen</hi>, <hi rend="spat">die de schapen mijner weide ombrengen en verstrooijen</hi>, <hi rend="spat">spreekt de</hi>
<pb n="137"/><hi rend="spat">Heere</hi>.” Ja, verbeeldt u: het volk Gods wenscht op te gaan naar de voorhoven des Heeren. In een welgeordend kerkgenootschap behoeven we natuurlijk niet te vragen: wie preekt er: een leugenaar of een waarheid-verkondiger? Mijne belijdenis, de belijdenis der kerke, waarborgt ons voor mistasting. Daar komen wij in het Heiligdom, en verwachten natuurlijk de openbaringen Godes door Zijne gezanten te vernemen. Maar wat hooren, wat vernemen wij? Is het verbeelding of werkelijkheid? - Wat hooren wij dien leeraar daar uiten, verwerpen of achterwege laten en op Jezuïtische wijze vergoêlijken? Waar blijven de gronden mijner belijdenis, waaraan onze ziel een zalig houdvast heeft, als daar zijn: de leer van een eenig en Drieëenig God; de Godheid van onzen Heer Jezus Christus, één zijnde met den Vader en den Heiligen Geest, alsmede zijne twee onderscheidene naturen, als de Immanuël; de Godheid des Heiligen Geestes, als derde persoon in de Heilige Drieeënheid, één met den Vader en den Zoon; de praedestinatie of voorbestemming ter zaligheid of verdoemenis; de personele verzoening en voldoening door den Borg Jezus Christus voor Zijne schapen, gekenden en beminden van eeuwigheid; de algeheele doodstaat van het schepsel, zoowel door erf- als dadelijke zonden na den val; de wedergeboorte en hartveranderende genadewerking Gods, des Heiligen Geestes; de ambten des Heeren Jezus Christus, als Profeet, Priester en Koning, tot wijsheid, regtvaardigheid, heiligmaking en verlossing voor Zijne gekochten door Zijn bloed bekleed wordende; de goddelijkheid der Heilige Schrift, als zijnde geheel, zonder eenige toevoeging of uitlating, door ingeving van en onder de leiding Gods, des Heiligen Geestes, door de Heilige mannen gesproken en opgeteekend; de regtvaardigheid Gods, als kunnende geen gemeenschap hebben met de werken der ongeregtigheid, en die daarom eens Zijne
<pb n="138"/>vierschaar spannen zal, om de goddeloozen in de hel te werpen en meer andere dierbare grondwaarheden van het Evangelie?</p>
<p>Waar blijven al die grondwaarheden? Ach, zij worden door de valsche profeten geheel of gedeeltelijk verworpen en met nieuwmodische fabelen en stelsels vol drogredenen verwisseld. O, hoe zullen zij dit voor den Heere verantwoorden? Hoe kan de Regtvaardige het dulden, dat zulk eene prediking nog onder den Gereformeerden naam kan blijven bestaan? Gewis, de fiolen Zijns toorns zal Hij ter Zijner tijd over hen uitgieten en dan zullen de regtvaardigen juichen!</p>
<p>Gaan wij voort! Wij treden in de voorhoven des Tempels om de Sacramenten te gebruiken. Wij willen ons door de genade schikken tot het Heilige Avondmaal en de Bondzegelen gebruiken. Maar wat hooren we daar in het Heiligdom des Heeren? O, onze ziele, die hijgde van verlangen, moet gruwen van verontwaardiging: eene stukswijze lezing van het Formulier en eene verbastering en verdraaijing van de grondwaarheden, daarin neêrgelegd, kieschheidshalve met andere woorden uitgedrukt wordende, als mogt men het erfgoed der Vaderen wijzigen naar zijne misvormde redeneerkunde. Wij willen toetreden aan den Heiligen disch; maar zouden wij het kunnen, als daar een man staat om de Bondzegelen uit te deelen, dien we weten, dat van de toegerekende geregtigheid Christi en het voldoen aan de strafeischende regtvaardigheid Gods als van eene bloed-theologie spreekt? Een man, die op anti-christelijke wijze God en den Mammom behendig zaam verbindt?</p>
<p>Gij wilt uwe kinderen door de bediening des Doops aan den Drieëenigen God verbinden, aan God, den Vader, God, den Zoon, en God, den Heiligen Geest toewijden, maar wat moet gij hooren en verklaren? Nadat eerst het
<pb n="139"/>Formulier is ontzenuwd en de harde en onkiesche woorden, zoo als de Belials-kinderen zeggen, in nieuwmodische termen zijn veranderd, wordt u gevraagd of gij gelooft: “dat de volkomene leer der zaligheid in deze kerk geleerd wordt?” Hoe zoudt gij daar “ja” op kunnen antwoorden, als gij weet, hoe dikwerf in die kerk een Godloochenaar optreedt, die het Woord Gods verdraait, en zich dus aan meineed schuldig maakt?</p>
<p>“<hi rend="spat">Wee</hi>, <hi rend="spat">en nog eens wee</hi>, <hi rend="spat">den herderen</hi>, <hi rend="spat">die de schapen Mijner weide ombrengen en verstrooijen</hi>, <hi rend="spat">spreekt de Heere</hi>.” Zoo roepen wij ze toe, de gewetenlooze herders, die de eertijds zoo gezegende kerkelijke tucht geheel in onbruik hebben gemaakt, en dat wel, meest om hun zelfs wille. Waar ziet gij in de zoogenaamde Gereformeerde Kerk die tucht gehandhaafd naar het Woord Gods? Daar ziet gij een Godloochenaar voor u: gij wenscht hem - volgens eed en pligt - aan het oordeel des kerkeraads, der Classis of der Synode te onderwerpen. Spaart die moeite! Beproeft dat maar niet! Immers het meerendeel dier mannen zijn heele of halve Godloochenaars, of heulen met dezulken. Begint eerst met uwe leeraars, die de Godheid van uwen dierbaren Jezus loochenen, of met hen, die als ambtsbroeders de tucht jegens de Godloochenaars niet uitoefenen. Dat wilt gij doen, niet waar? Maar bedenkt toch, wat gij begint. Ziet, het formulier van 1855 roept u toe: “Houdt op met uwe aanklagt: de leeraars zijn vrij om te leeren wat zij willen! Zij beoefenen den geest en de hoofdzaak der Formulieren en dat is, naar hunne meening: liefde, en het, naar hun inzien, in den Bijbel vervat zijnde Woord Gods, en dat is, naar hun oordeel in de hoofdtrekken: verdraagzaamheid jegens andersdenkenden.” Zoo handelen zij immers regtmatig en vrijwaren zij de broeders voor uitwerping!</p>
<pb n="140"/>
<p>Zooveel en nog veel meer ligt voor rekening van die valsche profeten, die wij dagen voor den regterstoel Christi, waar de uitverkorenen de waarheid zullen gehuldigd en met heil en zaligheid bekleed zien, maar de leugen met hare fijne en grove stoffeerderen en de leugensprekers in den poel des eeuwigen vuurs, knersetandende de waarheid hun zullen zien tegenstaan, terwijl zij in de eeuwige regtvaardige verdoemenis zullen verblijven.</p>
<p>Zoo zal de Heer over hen bezoeken de boosheid hunner handelingen; maar over het ware volk Gods en de trouwe wachters op de muren Sions zal Hij zich ontfermen.</p>
<p>En ik zal het overblijfsel mijner schapen zelf vergaderen uit al de landen, waarheen ik ze verdreven heb; en ik zal ze wederbrengen tot hare kooijen, en zij zullen vruchtbaar zijn en vermenigvuldigen. En ik zal herders over haar verwekken die ze weiden zullen, en zij zullen niet meer vreezen, noch verschrikt worden, noch gemist worden, spreekt de <hi rend="spat">Heere</hi>.’</p>
<p>‘Behoort gij tot dat overblijfsel zijner schapen?.... Dan moet gij met de werkers der ongeregtigheid geen gemeenschap meer hebben. En dan zult gij het in uw harte gevoelen, dat de Heere zelf u vergadert uit de kerke, waarheen Hij u, om u in de beproeving te brengen, verdreven heeft. Dankt, dankt den Heere, dat Hij u wedergebragt heeft tot uwe kooijen, waar gij vruchtbaar zult zijn in het ware geloof en vermenigvuldigen in den ijver voor 's Heeren dienst.</p>
<p>En wat zult gij den Heere vergelden, dat Hij herders over u verwekt heeft, die u in grazige weiden zullen doen nederliggen en u zachtkens voeren aan stille wateren! Als gij hen volgt, behoeft gij niet te vreezen, dat gij zult afdwalen op de paden des ongeloofs en der ongeregtigheid, die de antichrist u heeft aangewezen en waarop de Satan de schapen der kudde tracht te voeren.
<pb n="141"/>Dan behoeft gij niet verschrikt te worden door de Godloochenende redeneringen van wie de Heere zegt: ‘want beide profeten en priesters zijn huichelaars; zelfs in mijn huis vind ik hunne boosheid, spreekt de Heere.’ Dan behoeft gij niet gemist te worden onder degenen die de Heere opzoekt, van wege Zijne eeuwige verkiezinge. Maar wee u, als gij de goede herders verlaat! Dan zal het u gaan, als de Heere zegt: ‘Daarom zal haar weg haar zijn als zeer gladde plaatsen in de donkerheid; zij zullen aangedreven worden en daarin vallen; want ik zal een kwaad over hen brengen in het jaar harer bezoeking, spreekt de Heere.’</p>
<p>En nu volgde er een soort van toepassing, waarin de spreker bij de ware bekeerden, die ten opzigte van de waarheid en het genadeleven, zoo als dat bij menschen in Christus bevindelijk gekend wordt, in den regten staat zijn, op wereldverachting aandrong, maar waardoor hij juist den zedelijken band der maatschappij losrukte, en waarin hij over zondenbewustzijn sprak, maar zóó, dat het zondengenot er door verhoogd werd.</p>
<p>Eindelijk nog eens terugkomende op zijn geliefkoosd thema: de dwalingen der valsche leeraars, besloot hij zijne rede aldus:</p>
<p>‘Hun doel is, om alle onderhandelingen, die er plaats vinden tusschen God en den uitverkoren zondaar weg te redeneren en zoo het bevindelijk Christendom den bodem in te slaan. Volgaarne erkennen wij een inzijn van alle uitverkorenen in Christus van eeuwigheid in de dispositie van Gods Raad, en dat er een Verbond of verdrag is tusschen de Goddelijke personen van alle eeuwigheid, waarin God zijn uitverkoren volk rekende in Christus, als hun schuldovernemenden en plaatsbekleedenden Borg, om wiens geregtigheid zij in der tijd stonden geregtvaardigd te worden; zoo zijn de uitverkorenen in den
<pb n="142"/>tweeden Adam, gelijk alle menschen in den eersten Adam gerekend; doch dit is het Verbond der Verlossing, of, zooals Zacharias zegt: de Raad des Vredes.</p>
<p>In het Verbond der Verlossing handelt de Vader met den Zoon, en in het Verbond der Genade handelt God met den uitverkoren zondaar in en door Christus. Houdt toch die zaken wel uit elkander! Als gij regt achter dat stuk zijt, dan hebt gij den sleutel van al de dwalingen der leugensprekers.</p>
<p>Ik zal hier nog een enkel woord bijvoegen van het Verbond der Genade. Dit Verbond is eene eeuwigdurende overeenkomst of een verdrag tusschen God en den uitverkoren zondaar, en het is gegrond op het Verbond der Verlossing tusschen de goddelijke personen. De uitverkoren zondaar, die van nature met alle menschen in den geestelijken doodstaat verkeert, moet geestelijk levend gemaakt en dadelijk in Christus worden overgebragt door eene zaligmakende geloofsvereeniging met Hem, hetwelk een gewrocht is van den Heiligen Geest in de harten der uitverkorenen. De ontdekte zondaar ziet bij Goddelijk licht zijne ellende en diepen afval van God, in zijn Verbonds-hoofd Adam; hij ziet zichzelv' liggen onder vloek en schuld, en het veroorzaakt in hem eene droefheid naar God, die eene onberouwelijke bekeering tot zaligheid werkt; hij moet en wil zijnen Regter toevallen en erkent dat God regtvaardig, en hij voor eeuwig strafwaardig is. Zóó wordt hij in zijn gemoed en bevinding een gansch ontbloote door God, tot wiens gebed de Heere zich wendt; want hij ontvangt op des Heeren eigen tijd eene openbaring Christi aan en in zijn hart, als de fontein die geopend is tegen de zonde en onreinigheid voor het huis Davids en voor de inwoners van Jeruzalem, en nu wordt het hem gegeven dadelijk in onderhandeling te komen met God door Christus en de toevlugt te nemen onder de schaduw Zijner
<pb n="143"/>vleugelen; hij kan niet rusten voor dat God tot zijne ziele zegt: “Ik ben uw heil”.</p>
<p>Daar nu, zoo wil ik eindigen, al die werkzaamheden en dadelijke oefeningen des geloofs om tot vereeniging en bevrediging met God door Christus te komen door de stellingen der valsche leeraars ondermijnd en omvergeworpen worden, zoo willen wij eindigen met Paulus' taal 1 Thess. II:10<hi rend="sup">b</hi> en 11<hi rend="sup">c</hi>. “Daarvoor dat zij de liefde der waarheid niet aangenomen hebben om zalig te worden. En daarom zal haar God blijven zenden eene kracht der dwalingen, dat zij de leugen zouden gelooven. Maranatha! Amen.’</p>
<p>&nbsp;</p>
<p>‘Wel, zuster Truitje,’ hooren wij eene bedaagde, stijf gekleede vrouw met eene geplooide, naauw om het aangezigt sluitende muts onder een klein zwart hoedje zeggen tot hare gezellin, met wie zij de oefening verliet: ‘Wel, zuster Truitje, wat zegt ge daar nu van? Dat 's andere taal, dan die wij in onze zoogenaamde Gereformeerde kerken hooren: hoe dierbaar en hoe krachtig tevens. En dan dat Maranatha! Zie, dat deed de deur digt.’ ‘Ja, zuster Betje, ik had nooit gedacht, dat die broeder Veenendaal, die er anders niet zoo vriendelijk uitziet, zulk een godzalig man was. Wat kent hij al die artikelen, en mijn hoofd begon van die jaartallen te suiselen. Ja, 't spijt mij wel, dat mijn hoofd zoo zwak is en ik er zoo weinig van onthouden kan.’</p>
<p>‘Maar ge hebt toch wel gehoord, hoe hij het volk Gods aanporde, om standvastig te blijven in de leer, die de leugensprekers verdraaijen?’</p>
<p>‘Ja, ik heb nooit geweten, dat het er in de kerk zoo treurig uitzag, en dat er zulke slechte leeraars zijn.’</p>
<pb n="144"/>
<p>‘'t Is geen wonder, dat velen van Gods kinderen zelfs, in de treurige en verwarde dagen, die wij beleven, zoo duister aan de ziel zijn. Bid, zuster, dat de Heere u de oogen opene, dat gij den treurigen toestand van Sion mogt inzien.’</p>
<p>‘Ik zegge met Jeremia: ‘Och! dat mijn hoofd water ware, en mijn oogen een springader van tranen! Ik zou dag en nacht beweenen de verslagenen der dochters mijns volks.’</p>
<p>‘En ik zou wel willen,’ sprak een man met een zware basstem, die digt achter de zusters gekomen was en haar gesprek had afgeluisterd. ‘dat men met die zoogenaamde leeraars, die de schare verleiden, deed, als Israël met Amalek. Ja, ik zou wenschen met het zwaard Gideons en de driehonderd getrouwen het leger der Midianieten te verslaan.’</p>
<p>In het eerst werden de beide vrouwen niet weinig verschrikt, toen zij die forsche mannenstem achter zich hoorden. Zuster Truitje herstelde zich het eerst en sprak: ‘Man, man! Gij moogt toch uw eigen regter niet zijn. Weet gij niet, dat er geschreven staat: ‘Mij komt de wrake toe?’</p>
<p>‘Ja, dat weet ik zoo goed als gij, zusje; maar ik weet ook, dat door al die zoetsappigheden het verderf in de Gereformeerde Kerk gekomen is. Ik merk het al: gij laat u ook nog omvoeren door de zoete redenen van wie er den spot meê drijven, als wij zeggen, dat het oordeel alreeds begonnen is met het huis Gods. Als gij daar niet van terugkomt, dan zal de Heere met u nooit optrekken. De Heer behoede u, dat gij Hem niet tegenwerkt en gij uw geloof niet verloochent, want dorheid en magerheid aan uwe ziel zou daar het gevolg van zijn....’ met deze woorden verwijderde de man zich om bij een ander gezelschap zich te voegen.</p>
<pb n="145"/>
<p>‘Moet dat toegelaten worden?’ zei een eenvoudig burgerman tot den vriend, die naast hem liep, ‘Is 't niet een schandaal, zoo als die kerel daar staat te razen en de menschen opstookt? Ik zou 't hem wel weten te beletten, als 't mijne zaak was.’</p>
<p>- ‘En daar zoudt gij toch weinig meê vorderen,’ was het antwoord, ‘vervolging, ook maar een schijn er van, maakt martelaars, en dat zoeken die lui juist: het martelaarschap streelt hun hoogmoed en breidt hun invloed uit. Ik weet ook niet, of het wel Christelijk is, met geweld daartegen in te gaan: de Geest des Heeren, de Geest der liefde en der vrijheid, is sterk genoeg om ook dien dwaalgeest te overwinnen.’</p>
<p>Zoolang Daniel zijn' zwager, Poorters, vergezelde, die mede ter oefening geweest was, en hem verzocht had, vóór hij naar huis ging, nog eens bij hem aan te komen, omdat hij een boodschap voor hem had aan den heer van Stralen, sprak hij met dezen op zalvenden toon mede over het gehoorde van zoo even, doch naauwelijks had hij zich van hem verwijderd en zich bij zijne vrienden gevoegd, of hij sloeg een' geheel anderen toon aan, waarop zij het antwoord niet schuldig bleven.</p>
<p>‘Wel, Daan, hoe is jou die waauwelaar bevallen?’ vroeg hem een van hen.</p>
<p>‘Ik had wel wat anders te doen, dan naar hem te hooren. Toch heb ik op het laatst nog wat geluisterd, maar daar heb ik zoo wat niets van begrepen.’</p>
<p>‘Heb je dan niet gehoord, dat wij in den staat der regtheid zijn?’</p>
<p>‘Wel zeker, en daarom zal een beetje kromheid ons geen kwaad doen. Komt, jongens, hier zijn we er. Die mij lief heeft, volge mij....’ en te gelijk sloop hij op den hoek eener straat de hem en den zijnen welbekende kroeg in.</p>
<pb n="146"/>
<p>Na hier eenigen tijd vertoefd en het noodige gebruikt te hebben, begaf hij zich naar Poorters, om de boodschap te vernemen, die hij zou overbrengen.</p>
<p>Eene buitengewone omstandigheid had aanleiding gegeven, dat de jonge kinderen van Poorters, die op eene zoogenaamde Christelijke bewaarschool gingen, nog niet te bed waren. Zij hadden eenige stoven naast elkander geplaatst en speelden bewaarschooltje. Door het langer opblijven dan gewoonlijk waren zij zeer woelig geworden, en naauwelijks had Daniel de boodschap aan zijn' heer vernomen, of de kinderen bestormden hem met de vraag: ‘Oome, speelt uwe meê bewaarschooltje? Ja, oome doet meê! Bet, jij bent de jufvrouw.’ Betje zette een ernstig gezigt en vroeg: ‘Oome, weet uwe wel, hoe zondig en ellendig wij zijn? En hoe de onbekeerden het in de hel zullen hebben? En als uwe en vader en moeder niet wedergeboren zijn, dan komen zij ook in de hel, daar weening is en knersing der tanden.’ ‘Dat 's niet waar, Bet: in de verdoemenis, heeft de jufvrouw gezeid,’ verbeterde eene andere kleine, die voortging met aan Daniel te vragen, of hij niet bang was voor den duivel, die als een brieschende leeuw overal rondging, terwijl zij zeide, dat zij s'nachts maar digt onder de dekens kroop om hem niet te zien.</p>
<p>‘Maar oome,’ zeî het eerste spreekstertje weder, haar rol als jufvrouw van de bewaarschool vergetende, ‘als we uitverkoren zijn, hoeven we immers niet bang te wezen voor dien leelijken duivel, dan hebben wij immers een borg voor onze ziel?’</p>
<p>En zóó snapten de kleinen nog eenigen tijd voort tot groote ergernis van Daniel, die haar en de jufvrouw van de bewaarschool in zijn hart naar den duivel wenschte, maar zich zoo spoedig mogelijk verwijderde om zijne verontwaardiging niet te laten blijken, daar hij wist, dat
<pb n="147"/>zijne meesteres de patrones van de bewaarschool was.</p>
<p>Te huis gekomen zijnde, verhaalde hij aan mevrouw van Stralen, hoe hij door de oefening gesticht geworden en tot levendig inzien van zijne verkeerdheden gekomen was, en dat het van nu voortaan zijn ernstig streven zou zijn, om, steeds biddende, eens te behooren tot het ware volk Gods, dat den Heere toebehoorde. En toen hij daarbij voegde, dat hij versteld gestaan had over de vorderingen niet alleen, maar ook over de vroomheid van de kinderen van Poorters, die op mevrouw's bewaarschool gingen, won hij meer en meer de genegenheid van mevrouw van Stralen, waarvan hij in zijn belang zeer goed partij wist te trekken.</p>
</div>
<div type="chapter">
<pb n="148"/>
<head rend="h3">Negende hoofdstuk.
<lb/>
De Strijd duurt voort.</head>
<p>‘Wij hebben in lang de eer niet gehad u te zien, mijnheer Bergsman,’ sprak mevrouw van Stralen op hoogst beleefden toon, waarin echter den goeden hoorder een weinig scherpheid niet kon ontgaan.</p>
<p>‘Het kwam mijnheer en ook mij bijna voor, dat gij uwe bezoeken slechts beperken wilt tot de zamenspreking, die gij u de moeite geeft met mijnheer te houden.’</p>
<p>‘Ik reken die bezoeken tot de nuttigste en, naar ik mij vlei, ook de meest vruchtbare mevrouw’ was het antwoord van Bergsman, die daarop volgen liet: ‘voor het overige is mijn tijd zeer beperkt en kan ik dien slechts zelden aan zoogenaamde beleefdheidsbezoeken wijden.’</p>
<p>‘Ik moet met uwe verklaring wel genoegen nemen,’ hernam mevrouw van Stralen, ‘en gaarne offer ik het vermoeden op, dat daar misschien andere redenen voor konden bestaan.’</p>
<p>‘Andere redenen mevrouw?’</p>
<p>‘Het kon welligt uwe aandacht getrokken hebben, dat wij bij u niet geregeld ter kerke komen.’</p>
<p>‘Gij houdt mij toch niet voor zoo kleingeestig, mevrouw, dat ik daar aanstoot aan zou nemen? Als er geene andere gelegenheid voor u en mijnheer bestond om de
<pb n="149"/>openbare godsdienstoefening waar te nemen, dan zou ik mij moeten veroorlooven u op dat verzuim oplettend te maken. Maar ik acht het een voorregt voor de leden der gemeente in grootere steden, dat zij in het bijwonen van de openbare godsdienstoefeningen niet bepaald zijn tot ééne kerk of één' leeraar, maar daarin veelal met hun keus en smaak kunnen te rade gaan, en dien leeraar kiezen, die het meest hunne geestelijke behoeften bevredigt.’</p>
<p>‘'t Is zeer liberaal gedacht, mijnheer Bergsman; doch mag ik u in bedenking geven, of die liberaliteit de grenzen der onverschilligheid niet zou kunnen naderen?’</p>
<p>‘Zou kunnen? zeker, mevrouw, maar noodzakelijk acht ik dit evenmin als ik mij vlei dat de vormen der beleefdheid, die somtijds ten aanzien van meer liberale predikanten worden in acht genomen, wanneer men om hen niet geheel te negligeren van tijd tot tijd eens bij hen ter kerke komt, gelijk staan met ware belangstelling in hun woord en werk.’</p>
<p>‘Mij dunkt,’ viel de heer van Stralen hierop in, ‘die schermutseling is nuttiger tot opscherping dan tot stichting.’</p>
<p>‘Ronduit gesproken, mijnheer van Stralen’ hernam Bergsman, ‘zoo min het den Evangeliedienaar onverschillig kan zijn, of men bij hem ter kerke komt, of niet, zoo weinig prijs stel ik er op, als men onder mijn gehoor komt alleen uit zekere beleefdheid en niet om gesticht te worden, om niet te spreken van die in mijn oog beklagenswaardige hoorders, die slechts komen om een veroordeelend vonnis over het gehoorde uit te spreken.’</p>
<p>‘Mijnheer Bergsman,’ antwoordde mevrouw van Stralen, ‘ik stel prijs op deze ronde verklaring. Zij geeft mij het regt om even open te spreken en mijn gevoelen u mede te deelen. Als ik van tijd tot tijd bij u ter kerke kwam, was dat niet maar om u niet ge-<pb n="150"/>geheel te negligeren, maar in de hoop, dat de Heer het u mogt gegeven hebben, dat ik door u kon gesticht worden. Dat dit echter tot hiertoe het geval niet is geweest, is iets, dat mij leed genoeg doet. Waarlijk, ik betreur het diep, dat ik iemand dien ik als mensch zou kunnen hoogschatten, als predikant die achting niet kan toedragen, waarop hij wegens zijne gewigtige en heilige bediening aanspraak heeft, en dat de talenten, die u door den Heer zijn geschonken, niet worden besteed om er mede te woekeren tot voortplanting van het ware geloof en ter verontrusting van den zondaar.’</p>
<p>‘Uw oordeel over den mensch Bergsman is wel zeer vleijend voor mij, mevrouw, doch ik moet u bekennen, dat ik de onderscheiding tusschen den mensch en den predikant niet regt vat.’</p>
<p>‘Op uw standpunt, mijnheer Bergsman, laat zich die onvatbaarheid wel verklaren. Bij mij staat de bedienaar des Goddelijken Woords hooger dan de mensch. Doch dit daargelaten: ik moet u tot mijn leedwezen bekennen, dat ik door iemand, van wien ik weet dat hij met mij zoo veel in geloofsbegrippen verschilt, niet kan gesticht worden.’</p>
<p>‘Het woord: geloofsbegrippen daar door u gebruikt, mevrouw, ontneemt mij de hoop niet tot het treffen van een vergelijk. Als gij de woorden: verschil in geloof gebezigd hadt, dan zou, naar ik meen, de afstand tusschen ons beiden grooter zijn geweest.’</p>
<p>‘Laat ons over woorden niet twisten, mijnheer Bergsman. Uwe opvatting niet alleen van het geloof zelf, maar ook van de voorwerpen des geloofs - zoo als b.v. van de Drieëenheid, de voldoening, de verkiezing, als anderzins - verschilt, naar ik wel eens van u hoorde, zeer veel, te veel van de mijne, dan dat ik, bedenkende: de man die daar spreekt, gelooft dit niet en dat niet, door u zou kunnen gesticht worden.
<pb n="151"/>Ik loop in tegendeel gevaar - gij vergeeft mij, dat ik geheel openhartig spreek? - om daardoor zelfs geërgerd te worden.’</p>
<p>‘We zouden ons te veel in theologische gesprekken verdiepen, mevrouw, als ik eene nadere verklaring vroeg omtrent uw gezegde, dat ik dit en dat niet zou gelooven, en wij zouden daardoor te veel afdwalen van het onderwerp van ons gesprek. Het dit of dat niet te gelooven bepaalt zich toch alleen tot geloofsbegrippen en nu verklaar ik u, het niet te begrijpen, dat verschil in begrippen een onoverkomelijke hinderpaal zou zijn om door een leeraar gesticht te kunnen worden.’</p>
<p>‘'t Is toch zeer natuurlijk, mijnheer; want als ik b.v. weet, dat gij niet aan den Drieëenigen God gelooft, kan ik dan wel gesticht worden, als ik denken moet: ja, nu spreekt gij van Christus en den Heiligen Geest, maar wat gelooft gij van beiden? Misschien wel, dat Christus een mensch, en de Heilige Geest eene kracht Gods is. En hoe kan ik dan door u worden opgeleid tot het zaligmakend geloof van God, den Zoon, hoe door u gebragt worden onder den invloed van God, den Heiligen Geest?’</p>
<p>‘Als ik op den predikstoel enkel dogmatiseerde, mevrouw, zoudt gij misschien gelijk kunnen hebben. Maar gij weet, dat ik, ofschoon ik mij op helderheid van voorstellingen toeleg, de dorre en onvruchtbare dogmatische manier van spreken veelmeer vermijd dan najaag. En nu vraag ik u, of de opwekking tot een Christelijk leven afhankelijk is van de verschillende opvatting van bespiegelende leerstukken? Het meest toch dring ik aan op heiliging van hart en leven in den geest en naar het voorbeeld van Christus. Dit toch acht ik de hoofdzaak in het Christendom, dit de vrucht van het geloof in den Christus Gods’.....</p>
<p>Bergsman zou voortgegaan zijn, als hij in zijn gesprek
<pb n="152"/>niet ware gestoord geworden door nieuwe bezoekers bij den heer van Stralen, waardoor het onderhoud werd afgebroken.</p>
<p>&nbsp;</p>
<p>Wat Bergsman in de verte niet verwachtte, gebeurde op den eerstvolgenden Zondag, toen hij voor de gemeente was opgetreden. Karel van Stralen was met zijne vrouw bij hem ter kerk. - Van de oude mevrouw van Stralen verwonderde hem dit minder, omdat deze niet gewoon was zooveel uitzondering te maken in het hooren van den eenen predikant boven den anderen.</p>
<p>Tot tekst voor zijne leerrede had hij gekozen de woorden bij Matth. XVI, 15: ‘<hi rend="spat">Maar gij</hi>, <hi rend="spat">wie zegt gij dat ik ben</hi>?’</p>
<p>Bergsman, schoon gewoon zijne overtuiging ook op den predikstoel niet te verbergen, was er echter verre van om op den kansel over de geloofsleer te redetwisten. Vandaar geen tal van aanhalingen van verschillende begrippen over den Christus; geene wel vullende maar niet voedende dogmatiek; geene wijsgeerige bespiegelingen; neen, zijne geheele rede vatte de vraag van hare praktische, d.i. van hare ware zijde op. ‘Hebt gij geloof in den Christus?’ vroeg hij zijnen hoorders ernstig af: ‘is Hij u werkelijk de Christus die uwe geestelijke behoeften volkomen vervult, of acht gij Hem, met de Joden, slechts een' profeet, die waarheden verkondigt, voor hen onbekend; ziet gij in Hem, gelijk de meerderheid zijner tijdgenooten, iets vreemds, iets spookachtigs als een teruggekeerde uit den donkeren schoot van het graf? Waarop steunt uw geloof? Op een: men zegt, men heeft mij geleerd? Of is het gebouwd op de levendige ervaring van het Goddelijke leven, dat in Hem werd geopenbaard? Zijt gij tevreden met eene belijdenis, door vleesch en bloed u voorgezegd, of is het u door den Vader, door zijnen Heiligen Geest in u geopenbaard, dat
<pb n="153"/>Jezus de Christus is? Hebt gij een zelfstandig geloof, hebt gij den moed, eene eigene overtuiging omtrent den Christus te koesteren, te belijden? Dát vraagt Christus; Hij wil niet, dat gij inslaapt bij het “men zegt” van de onnadenkenden. Hij vraagt u: maar gij, gij zelven, aan wie ik mij heb geopenbaard, wie zegt gij dat ik ben? Komt daarvoor uit, al staat gij ook alleen, al wacht u ligt smaad en spot om uwe overtuiging.’ - Treffend was het, toen de prediker met eene stoute wending de vraag tot de conscientiën rigtte: ‘Zegt gij welligt niets van den Christus, omdat Hij u nog niets is?’ Met hoogen, heiligen eerbied werd de hoorder vervuld voor den Christus, wiens God-menschelijke grootheid en verhevenheid helder in het licht werd gesteld.</p>
<p>Voor de ware vrienden van Jezus die een open oog hebben voor den geestesadel van den Éénige, had Bergsman een leerzaam, hartverheffend en voor het Christelijk leven een vruchtbaar woord gesproken. Maar verwachten kon hij het wel, dat wie op de overlevering bouwden, wie de dogmatiek, niet Christus tot voorwerp van hun geloof maakten en wier Christendom in het aannemen van geijkte leerstukken bestond, zouden klagen, dat hij hun veel ontnomen had.</p>
<p>In die verwachting bedroog hij zich niet.</p>
<p>De oude mevrouw van Stralen was door de prediking van Bergsman getroffen en inderdaad gesticht geworden, en eerst toen haar zoon en dochter, na het eindigen der godsdienstoefening haar opmerkzaam maakten, dat de gehoorde voorstelling van den Christus ten eenenmale het kenmerkende van de kerkelijk-dogmatische miste, daarbij onder den naam van zelfstandigheid allerlei wind van leering toeliet, en dus een hoogst nadeeligen invloed op het geloof in den Christus moest uitoefenen, begon mevrouw van Stralen te vreezen, dat zij zich misschien te
<pb n="154"/>veel door de woorden des sprekers had laten medeslepen, en de hoofdzaak uit het oog verloren had.</p>
<p>Dit denkbeeld verontrustte haar niet weinig, en toch kon zij nog niet gelooven wat haar zoon haar wilde opdringen dat Bergsman de Godheid van Christus loochende, en hij, die met zoo hooge ingenomenheid van den Heer sprak, geen waar Christen kon zijn.</p>
<p>Om zoo spoedig mogelijk van hare onrust bevrijd te worden, liet zij Bergsman vriendelijk uitnoodigen, om haar des avonds met een bezoek te vereeren, terwijl zij gelijke uitnoodiging mondeling rigtte aan Karel en zijne vrouw.</p>
<p>‘Ik mag het u niet ontveinzen, mijnheer Bergsman,’ zoo nam de heer van Stralen al spoedig het woord, ‘dat de keuze van uwen tekst mij al evenzeer bevreemdde als uwe behandeling van dat onderwerp. Mij dunkt, predikers van uwe rigting moeten zich door zoo een onderwerp al weinig aangetrokken voelen; de vraag: maar gij, wie zegt gij dat ik ben? moet hen minder aangenaam aandoen, omdat zij naauwelijks vrijmoedig voor het antwoord durven uitkomen. Maar wordt die belangrijke plaats eenmaal ter behandeling gekozen, dan zie ik gaarne dat haar geen geweld wordt aangedaan.’</p>
<p>‘Met groote vrijmoedigheid heb ik dien tekst gekozen, mijnheer van Stralen, en ben ik ontrouw geworden aan den geest waarin de Heer die vraag deed, gaarne zal ik mijne dwaling, wanneer ik van dwaling overtuigd word, belijden en er op terug komen.’</p>
<p>‘De vraag is van een' bespiegelenden aard, mijnheer, en het éénig ware antwoord, door Petrus gegeven, kon, dunkt mij, uw antwoord wel niet zijn.’</p>
<p>‘Vergun, mij op te merken, dat de vraag, eene zeer praktische strekking heeft, en er, ter uwer geruststelling bij te voegen, dat ik het antwoord van Petrus met geheel
<pb n="155"/>mijn hart tot het mijne maak en mij zelven den eernaam van Evangeliedienaar onwaardig zou achten, wanneer ik niet zonder eenig voorbehoud belijden kon: Gij zijt de Christus, de Zoon des levenden Gods.’</p>
<p>‘Hierover wil ik gaarne uwe meening vernemen, maar vergun mij vooraf u eenige opheldering te mogen vragen, hoe gij die vraag eene praktische kunt noemen? Mij komt het voor, dat de liberalen, die de geloofswaarheden ongaarne op den voorgrond zien gesteld, met deze vraag van den Heer in niet geringe verlegenheid zich bevinden.’</p>
<p>‘Geloofswaarheden zet ook ik gaarne op den voorgrond, maar geen afgetrokken bespiegelingen, omdat, naar mijne overtuiging, Christus niet een bespiegelend wijsgeer, maar de Verlosser van dwaling en zonde is. Praktisch noem ik de vraag, omdat haar zin, dunkt mij, best zóó omschreven kan worden: de geestelijke behoeften der menigte worden door mij slechts gedeeltelijk bevredigd: voor een profeet houden zij mij; zij voelen zich door mij niet geheel voldaan; zij verwachten nog altijd iets hoogers. Is het bij u, mijne jongeren, ook zoo? Meent gij ook nog iets anders te behoeven dan ik u geef; of vindt uw geest vrede bij de waarheid, die ik openbaar, uw hart rust bij den troost, dien ik u aanbied; gevoelt gij in mijne nabijheid de zonde verzwakt, de liefde tot God ontvonkt, vindt gij, in één woord, bij mij bevrediging voor uwe geestelijke behoeften?’</p>
<p>‘Deze verklaring heeft zeker het aantrekkelijke der nieuwheid, mijnheer Bergsman, maar ik moet erkennen, dat zij voor mij geene andere aantrekkelijkheid bezit. Blijkens het antwoord van Petrus, en de zaligspreking daarop gevolgd, heeft de vraag geen anderen zin, dan dezen: houdt gij, met de Joden, mij voor een gewoon mensch, of voor den Zoon Gods?’</p>
<p>‘Uwe verklaring verschilt van de mijne niet zoo veel,
<pb n="156"/>als het wel schijnen kon, mijnheer van Stralen. Zelfs wil ik de uwe wel overnemen.’</p>
<p>‘Dan toch zeker in een' anderen zin, dan door mij er aan gehecht wordt?’</p>
<p>‘Welligt. Ik bedoel het zoo: Christus is naar den geest de Zone Gods, het afschijnsel van Gods heerlijkheid en het uitgedrukte beeld van Gods zelfstandigheid; als Gods hoogste openbaring, wil Hij, naar zijne bestemming, al de behoeften van den zondigen mensch vervullen. Velen intusschen van zijne tijdgenooten zagen in Hem naauwelijks iets meer dan een' wonderdoener, ja, Hem kleefde in hun oog iets phantastisch, iets spookachtigs aan: - Hij moest een gestorvene zijn, uit het graf wedergekeerd. Die Hem zoo voor een' herleefden profeet hielden, deden èn te kort aan zijne éénige geestelijke grootheid, èn aan de natuurlijkheid, - als ik dat woord gebruiken kan, zonder tot misverstand aanleiding te geven - het gezonde, levende en levenskrachtige van zijne verschijning. Maak ik ook op u dien indruk? vraagt de Heer, om het geloof, dat Hij in de harten zijner jongeren las tot belijdenis uit te lokken en door die belijdenis te versterken. Hij bereikt zijn doel: zij erkennen Hem als den beloofde aan de vaderen, den Messias, in wien de profetie was vervuld, en.....’</p>
<p>‘En als den Zoon Gods, mijnheer Bergsman.’</p>
<p>‘De Messias, de Zoon Gods; het een zou ik van het ander niet willen scheiden, zelfs niet onderscheiden: want de beteekenis is dezelfde.’</p>
<p>‘Dezelfde, mijnheer Bergsman? Was het dan niet door God aan Petrus geopenbaard, dat Christus de eeuwige Zoon Gods was; heeft de Heer zelf dat niet verklaard?’</p>
<p>‘Dat Jezus de Christus was, de Zoon des levenden Gods, dat was aan Petrus door den Vader geopenbaard; vleesch en bloed had hem dit niet kunnen zeggen; van
<pb n="157"/>menschen had hij 't niet kunnen vernemen; zijn eigen bedorven zinnelijkheid had hem nooit op den weg kunnen brengen, om het te erkennen; maar Petrus was uit God geboren, God had hem van Zijnen Geest gegeven, hij was van boven en werd door den Vader aangetrokken, daardoor was hij, onder de leiding van Gods Geest, tot de erkentenis, tot het zelfstandig inzigt gekomen: die Jezus is meer dan een profeet; Goddelijk leven is er in Hem, meer dan in iemand ter wereld. Wat de uitdrukking “Zoon Gods” betreft, ongaarne scheid ik die af van den Messias-naam, omdat het woorden zijn van genoegzaam gelijke beteekenis.’</p>
<p>‘Van gelijke beteekenis, mijnheer? gij verkiest in raadselen te spreken.’</p>
<p>‘Die toch hunne gereede oplossing vinden in de H. Schrift. Als Kajafas vraagt: “Ik bezweer U bij den levenden God, dat gij ons zegt, of gij zijt de Christus, de Zoon van God,” dan wordt het ons duidelijk, dat de titel “Zoon van God” door de Joden aan den Messias plagt toegekend te worden. In welken zin zij dit deden, is niet twijfelachtig: de Messias was Koning in hun oog, de theocratische Koning bij uitnemendheid. Nu werd in het Oude Testament de titel van “Zoon. Gods” gegeven aan de hemellingen (Job I:6) “aan alle vrome vereerders Gods” (Ps. LXXXII:6) “vooral aan den theocratischen koning, als stedehouder Gods, b.v. aan Salomo” (2 Sam. VII:14) “en aan andere koningen” (Ps. II:7, Ps. CX:1). Daarom erkende Petrus, gelijk reeds vroeger Nathanaël (Joh. I:50), “den Heer tegelijk als Messias en den Zoon Gods.” Christus zelf wijst (Joh. X:34-36) op die Oud-Testamentische spreekwijze, en handhaaft zijn regt op den naam van Gods Zoon, door aan te toonen, dat de Vader Hem geheiligd en tot de wereld gezonden had, en Hij dus veeleer als getrouwe
<pb n="158"/>Godstolk aanspraak had op dien naam, dan de goddelooze regters wie die titel niet was onthouden.’</p>
<p>‘Ik bid u, mijnheer Bergsman, wees geheel openhartig: belijdt, naar uwe overtuiging, Petrus hier zijn geloof niet aan het eeuwige Zoonschap van den Heer?’</p>
<p>‘Vergun mij eene wedervraag, mijnheer van Stralen, dat eeuwige Zoonschap zou toch iets zijn, dat buiten den kring der menschelijke ervaring ligt, de mensch zou het moeten aannemen op gezag eener Goddelijke openbaring, niet waar?’</p>
<p>‘Zeker eene openbaring, die hij ootmoedig - geloovig aanneemt.’</p>
<p>‘Maar hoe rijmt gij nu hiermede, dat Petrus bij eene andere gelegenheid (Joh. VI:68, 69) zijn geloof in en zijne belijdenis van Jezus als den Christus, den Zoon des levenden Gods, bouwt op de ervaring, dat de Heer de woorden des eeuwigen levens heeft? Hoe rijmt gij daarmede, de verklaring van den Dooper (Joh. I:34) Ik heb <hi rend="spat">gezien</hi> dat deze de Zoon van God is? Met het geestesoog (want van ligchamelijk aanschouwen kon hier wel in de verte geen sprake zijn) had de wegbereider, had daarna Petrus gezien, ingezien, dat Christus de Zoon Gods is. Het Zoonschap van Christus is dus iets, dat men zien, waarvan de geestelijke mensch zich overtuigen kan: dat kan de mensch, die in den tijd geboren is, zich onmogelijk van het eeuwig voorbestaan van Christus; maar meent gij het woord in den zin, dien ik er aan hecht, dan is alle bezwaar weggenomen. Johannes de Dooper, Petrus, en wie er verder van God geleerd werden, zagen de heerlijkheid, de geestelijke grootheid, den zieleadel, de reinheid en liefde, de Goddegelijkheid van Christus, en daarom erkenden zij, door Gods geest in hen verlicht, Hem als den Zone Gods.’</p>
<p>‘De liberaal, die mij dat zag aannemen, zou een twee-<pb n="159"/>ledig doel hebben bereikt, mijnheer Bergsman, hij zou mij bekeerd hebben tot de leer der zelfstandigheid van den Christen, waarmede men in onze dagen de kerk zoekt af te breken, en hij had mijn geloof aan den Drieëenigen God ondermijnd.’</p>
<p>‘Ik geloof, mijnheer van Stralen, dat men ten onregte van het zelfstandigheidsprincipe gevaar ducht voor de kerk: de voorstanders van de zelfstandigheid plaatsen haar niet tegenover de gemeenschap, maar tegenover het gezag; zij willen den Christen niet losscheuren van zijne broederen, maar hem bevrijden van onwettige voogden, die hen in eeuwige onmondigheid willen houden. Zelf moet de Christen gelooven, niet een ander voor hem laten gelooven, zelf moet hij de waarheid inzien, de waarheid bezitten, zelf vol zijn van den reinen, liefdevollen waarbeidsgeest, en ik zie niet, dat eene schare van broederen door dienzelfden Goddelijken Geest geleid, niet minstens even goed, eene kerk zouden kunnen uitmaken, als eene menigte blinde volgelingen van eenig gezag. Wat nu uw geloof aan den Drieëenigen God betreft, ongaarne gebruik ik dien onbijbelschen term, die daarenboven slechts eene aanbeveling in zijne duisterheid heeft,......’</p>
<p>‘Onbijbelsch? Vergist u zich niet een weinig, dominé,’ vroeg de oude mevrouw van Stralen ietwat schuchter, ‘Ik meen toch gelezen te hebben: “<hi rend="spat">drie zijn er die getuigen in den hemel</hi>, <hi rend="spat">de Vader</hi>, <hi rend="spat">het woord</hi>, <hi rend="spat">en de Heilige Geest</hi>; <hi rend="spat">en deze drie zijn één</hi>.”</p>
<p>Inderdaad, mevrouw, dat hebt gij gelezen, maar, bij nader inzien, zal het u duidelijk worden, dat daar gesproken wordt (1 Joh. V:7) van éénheid van getuigenis, zoodat de zin is: Vader, Zoon en Heilige Geest getuigen hetzelfde, even als de Geest, en het water en het bloed. Maar toch zou uwe aanmerking nog van meer belang zijn, wanneer ik u de verzekering niet kon geven, dat deze
<pb n="160"/>plaats erkend onecht is. Mijnheer uw zoon zal wel willen bevestigen, dat de genoemde woorden in geen der oudste handschriften voorkomen. Het woord Drieëenig komt in gééne echte plaats der H. Schrift voor, niet waar, mijnheer van Stralen?’</p>
<p>‘Het is ook niet noodig, de zaak komt op elke bladzijde voor, en de geheele kerk van alle eeuwen is eenstemmig geweest in 't geloof aan die verborgenheid.’</p>
<p>‘Zeker, mijnheer van Stralen, gij kunt u op gezag genoeg beroepen, en wel het eerst op de zoogenaamde geloofsbelijdenis van Athanasius. Maar ook Art. 9 der Nederlandsche Geloofsbelijdenis, de Zwitsersche, de Fransche, de Engelsche, de Schotsche, de Hongaarsche, de Boheemsche, de Luthersche, allen hebben uit de Roomsche kerk de leer der Drieëenheid overgenomen. Tegenstanders van dat leerstuk zijn zelfs op Protestantschen bodem vervolgd. Het <hi rend="spat">woord</hi> Drieëenheid heeft in alle Christelijke eeuwen vele aanhangers gevonden.’</p>
<p>‘Waarom, zoo gedrukt op dat “<hi rend="spat">woord</hi>” mijnheer Bergsman?’</p>
<p>‘Omdat de meesten, die het gebruiken verlegen staan, wanneer men hen naar den zin van dat woord vraagt.’</p>
<p>‘De verborgene dingen zijn voor den Heer onzen God. Maar wat de Christen gelooft, wanneer hij de H. Drieëenheid belijdt, weet hij zeer wel. Hij kan ze immers vergelijken met de drieledig onderscheidene levensbewustheid van iemand die zich, zoon, of man, of vader of dat alles te zamen gevoelt en denkt en betoont.’</p>
<p>‘Dan zou die Christen niet regtzinnig zijn, maar reeds door de oude kerk als patripassiaan veroordeeld worden.’</p>
<p>‘Welnu, mijnheer Bergsman, wanneer gij op grond van die verklaring den regtzinnige van onregtzinnigheid gingt beschuldigen, dan zou hij u kunnen zeggen: God, zich zelven denkende, zich zelven wetende, zich zelven
<pb n="161"/>aanschouwende, spiegelt zich, d.i. geheel zijne Godheid af, drukt en spreekt zich in al zijne volheid uit, dat is de <hi rend="spat">Zoon</hi>. Die God ademt en stort zich uit als in een levenden stroom van Godheid, in den <hi rend="spat">Geest</hi>.’</p>
<p>‘Wanneer de Christen dat zeide, zou ik hem herinneren, dat die denkbeelden of phrases aan de Hegeliaansche philosophie ontleend zijn, en ik zou hem zeggen, dat men in Duitschland al voor lang heeft ingezien, welk een gevaarlijke vriend Hegel voor de Christelijke geloofsleer is.’</p>
<p>‘De Christen zou u het wederwoord niet schuldig blijven, mijnheer, dat hij de waarheid neemt waar hij ze vindt. Maar hadt gij bezwaar in de nieuwheid van Hegel's stelsel, hij zou u in de hoogste oudheid sporen aanwijzen van de leer der Drieëenheid: bij de Egyptenaren was <hi rend="spat">Kneph</hi>, de eeuwige, albezielende wereldgeest, tot eene Drieëenheid verbonden met de <hi rend="spat">Phtha</hi>, het oorspronkelijke licht, en de <hi rend="spat">Neëth</hi>, de wijsheid. De Indische Trimurti en Plato's drie hypostasen van het Goddelijke wezen: Goedheid, Wijsheid en Almagt toonen, hoe diep de behoefte aan dit geloof in den mensch wortelt.’</p>
<p>‘Toch zou ik het bedenkelijk achten, dat de Christen zijn geloofsleer aan het heidendom ontleende. Liever zou ik hem uitnoodigen, om een blik te slaan in de geschiedenis der Christelijke leerstellingen; hij zou daar zien....’</p>
<p>‘Dat het geloof aan de Drieëenheid zoo oud is als het Christendom, mijnheer Bergsman.’</p>
<p>‘Of, dat het allengs in de Kerk is ontstaan, mijnheer van Stralen. Immers de voorstellingen, die men in de drie eerste eeuwen er van had, waren zeer onbepaald; men dacht er toen althans nog weinig over, wat de H. Geest was, en wat Christus betreft, ofschoon allen Hem den naam van “Zoon Gods” gaven, waren de gevoelens omtrent de beteekenis van dien naam zeer onderscheiden.’</p>
<pb n="162"/>
<p>‘Gij zoudt dus reeds in de eerste Christenkerk verschil willen vinden, omtrent den persoon des Heeren?’</p>
<p>‘Ook wanneer ik het niet wilde, zou de geschiedenis er mij wel toe dwingen. Drie hoofdgroepen onderscheidt zij, die elk weder hare ondergeschikte verscheidenheden hebben: de eerste was de gewone Joodsche voorstelling van den Messias. De Jood verwachtte den Messias, een' mensch, afstammeling van David, maar toegerust met bijzondere gaven des H. Geestes (Jes. XI:1 v.v.): de naam “Zoon Gods” beteekende dan voor hen: theocratisch (een in Gods plaats regerend) koning. Deze voorstelling meende men te vinden in de Evangeliën van Mattheus, Marcus, Lucas, de Handelingen, de Brieven van Petrus en Jacobus. Het Gnostiek-Rabbijnsche emanatie-stelsel daarentegen sprak van eene menigte krachten, die uit God waren voortgekomen, en toen zelfstandig geworden. Men noemde ze <hi rend="spat">Aeonen</hi>; daartoe behoorden: <hi rend="spat">de wijsheid</hi>, de <hi rend="spat">Logos</hi> (het Woord), <hi rend="spat">de Heilige Geest</hi>. De Messias zou een dier Aeonen, een hemelsche geest en de vorst der engelen zijn. Voor dit stelsel beriep men zich op de brieven van Paulus en dien aan de Hebreën: daarbij bleef Christus geen waar mensch, maar had slechts een schijnligchaam. Werd de eerstgenoemde beschouwing later als <hi rend="spat">Ebionitismus</hi> verworpen, ook dit tweede stelsel vond reeds in de tweede eeuw hevige tegenkanting. Meer bijval vond het <hi rend="spat">Alexandrijnsch</hi>-<hi rend="spat">Platonische</hi> stelsel, welks voornaamste vertegenwoordiger Philo te Alexandrië was. - De rede, dus leerde hij, die oorspronkelijk in God woonde, is vóór de schepping uit God voortgekomen, een persoon geworden (Logos prophorikos) en heeft de wereld geschapen; de Godsverschijningen van het Oude Verbond zijn het werk van dien Logos, die ook de wijzen en profeten bezielde. Die Logos heet bij Philo <hi rend="spat">een God</hi>, een <hi rend="spat">tweede God</hi>, <hi rend="spat">de eerstgeboren Zoon Gods</hi>, de
<pb n="163"/>Aartsengel die tusschen den Schepper en het geschapene staat, <hi rend="spat">een Hoogepriester</hi> enz.</p>
<p>Dit stelsel nu werd op het Christendom toegepast, de Goddelijke Logos was in Christus mensch geworden, had zich met den mensche Jezus vereenigd, die daarom geen gewoon, maar een Goddelijk mensch was.</p>
<p>Dat werd door de Grieksche kerkleeraars aangenomen, en vond warme aanhangers in Justinus Martyr, Clemens Alexandrinus, Origenes, Athenagoras, Tatianus en anderen.</p>
<p>Toch, zij noemen den Zoon wel <hi rend="spat">God</hi>, maar geven Hem eene <hi rend="spat">ondergeschikte</hi> plaats, nevens den <hi rend="spat">Waarachtigen</hi> God.</p>
<p>Ook het Concilie te Antiochië, in 269, wil den Zoon wel voor eenen God houden, maar Hem niet gelijk stellen met den Allerhoogste.</p>
<p>Ook bij de Latijnsche kerkvaders vóór de derde eeuw,.... maar ik mag u niet vermoeijen, met een geschiedkundig overzigt.’</p>
<p>‘Integendeel, ik verzoek u ernstig, voort te gaan om mijnentwil,’ vroeg de oude mevrouw van Stralen op zoo innemenden toon, dat de Heer Bergsman na eene vriendelijke buiging voortging.</p>
<p>‘Nu dan, ook bij de Latijnsche Kerkvaders vóór de derde eeuw zoekt men de leer der Drieëenheid te vergeefs. Tertullianus b.v. verklaart, dat men den Zoon wel “God” mag noemen, wanneer men van Hem alleen spreekt, maar “Heer,” wanneer men te gelijker tijd van den Vader gewaagt. De H. Geest wordt nog lager gesteld. Bepaaldelijk verwierp de Kerk sommige voorstellingen, die men thans door minontwikkelde gemeenteleden als regtzinnig hoort aanbevelen, zoo als het patripassianismus van Noëtus, die meende dat Vader en Zoon dezelfde persoon was, die geleden en zich zelven opgewekt had, wat men in onze dagen zóó uitdrukt: “de God die hemel en
<pb n="164"/>aarde geschapen had, was timmerman te Nazareth.” Ook de stelling van Praxeas, dat Vader, Zoon en Geest drie trappen, vormen of verschijningen zijn van denzelfden God, werd in den jongsten tijd met andere woorden weder voorgedragen. Sabellius vergeleek Vader, Zoon en Geest met ligchaam, ziel en geest in de ééne menschelijke persoonlijkheid.</p>
<p>Het heerschende stelsel had de kiem der tweedragt in zich: volgens de Alexandrijnsch-Platonische beschouwing moest de Zoon eeuwig zijn, want de Zoon was de rede Gods, en God kan niet zonder rede gedacht worden. Volgens het Gnostiek-Rabbijnsche stelsel was de Zoon niet eeuwig. De Ariaansche strijd moest dus wel ontstaan; Arius verklaarde: is de Zoon gegenereerd, genereren is hetzelfde als scheppen, de Zoon bestond dus wel vóór de schepping der wereld, maar is niet eeuwig. Athanasius hield aan de eeuwigheid van den Zoon vast, en de kerkvergadering van Nicea verklaarde: “Gods Zoon is geboren, uit den Vader, vóór alle eeuwen, God uit God, en licht uit licht, waarachtig God, geboren en niet gemaakt, van <hi rend="spat">hetzelfde wezen</hi>, met den Vader, door welken alle dingen gemaakt zijn.”</p>
<p>Dat is dan toch sedert de derde eeuw de algemeene kerkleer wat den Zoon betreft; zeker legde Nicea toen ook reeds getuigenis der waarheid omtrent God den Geest af?’</p>
<p>‘Neen, mijnheer van Stralen, omtrent den H. Geest besliste het niets: eerst te Toledo werd in 589 in de Nicesche Geloofsbelijdenis het gevoelen der Westersche Kerk opgenomen, dat de H. Geest ook van den Zoon uitgaat. Het kan u niet onbekend zijn, hoeveel er over dit punt, tusschen de Westersche en de Oostersche Kerken getwist is: eerst in 1439 werd die twist bijgelegd. Wat uwe opmerking betreft, dat de leer van Nicea algemeene kerkleer is gebleven, ik heb u slechts aan Photi-<pb n="165"/>nus te herinneren, die leerde, dat Jezus niets dan een mensch was geweest, die vóór zijne geboorte niet werkelijk, maar alleen in de voorkennis Gods had bestaan, en met wien zich de Goddelijke wijsheid (Logos) verbonden had.’</p>
<p>‘Ik sprak van de Kerk, mijnheer Bergsman, niet van dezen of genen ketter. Het zou er treurig met het Christendom uitzien, wanneer wij het moesten putten uit de dwaalleer van de vijanden der waarheid.’</p>
<p>‘En niet minder treurig, mijnheer van Stralen, wanneer wij het moeten putten uit de officiele verklaringen der kerkvergaderingen. Het kan den beoefenaar der geschiedenis niet onbekend zijn onder welken onheiligen invloed kerkvergaderingen soms stonden, hier van vrees, daar van staatkunde, ginds van 't goud....’</p>
<p>‘Ik wil de verdediging niet op mij nemen van elk lid van alle mogelijke kerkvergaderingen, mijnheer Bergsman; ik beweer alleen, dat de kerkvergaderingen, onder de leiding van den H. Geest de waarheid hebben uitgesproken en het algemeene geloof vastgesteld, waaraan zich elk Christen heeft te onderwerpen.’</p>
<p>‘Met een enkel woord wil ik u maar herinneren, mijnheer van Stralen, dat de eene kerkvergadering de andere heeft tegengesproken. Dat onze Gereformeerde Kerk zeer ruim gebruik heeft gemaakt van de bevoegdheid om dwalingen, door kerkvergaderingen geijkt, te verwerpen, is u wel bekend: de beeldendienst, door Nicea in 787 goedgekeurd, de transsubstantiatie, door de vierde Lateraansche kerkvergadering aangenomen, zijn door de Gereformeerde Kerk verworpen, en de leer van de praedestinatie, die in 853 op eene kerkvergadering verworpen was, heeft zij daarentegen aangenomen.</p>
<p>Meer zou ik willen aanvoeren tegen uw begrip van Kerk. De Kerk is niet een societeit, waar men bij meer-<pb n="166"/>derheid van stemmen eene leer vaststelt, waaraan de minderheid zich moet onderwerpen. De Kerk heeft geen regt andere kenmerken van hare leden te eischen, dan de Stichter der Kerk zelf gevorderd heeft, en dat is niet een uitgesponnen dogmatiek, dat is geloof in Jezus als den Christus en liefde tot Zijnen Vader. Bezit ik deze kenmerken, dan behoor ik tot de Kerk, in spijt van alle kerkvergaderingen en banbullen.’</p>
<p>‘Mij dunkt toch, uwe Reglementen-kerk schijnt wel mijne overtuiging te deelen, dat een zedelijk ligchaam zich zelf wetten kan geven en zijne leden dwingen, om die wetten op te volgen of - uit te treden.’</p>
<p>‘Wanneer die Reglementen de uitwendige, de stoffelijke zijde der Kerk betreffen, eerbiedig ik ze gaarne: wat stoffelijk is, kan uitwendig geregeld worden. Een Reglement voor het geloof is een onding, en ik weet naauwelijks een' zachter' naam voor de juridische Kerk, waar men de geloofsleer als wet, als verbindend voorschrift van geloof, althans van prediking - voorstelt. De Kerk is geen ligchaam, dat geheel willekeurig bepalingen kan maken, zoo als gij, b.v. bij de oprigting van een leesgezelschap. De Kerk is gebonden aan den lastbrief van haren Heer; de Kerk heeft zich zelve niet gemaakt, zij is gesticht; zij blijft gehouden, zich aan den Geest van haren Stichter te onderwerpen. Weigert zij het, gaat zij zich verwereldlijken, wordt zij eene vereeniging gelijk de koningrijken dezer wereld, dan zij ze wat ze wil, maar Kerk is ze niet meer, en ik kom van het vonnis dier valschelijk dusgenaamde Kerk in hooger beroep op de ware Kerk en haar éénig hoofd, Jezus Christus.’</p>
<p>‘Ik begrijp, mijnheer Bergsman, dat het u moeijelijk moet vallen, het regt der Kerk tegenover hare leden behoorlijk te waarderen in dagen, die het heilig regt der
<pb n="167"/>Gemeente, om zelve hare vertegenwoordigers te kiezen met de voeten treden.’</p>
<p>‘Het is toch reeds ten overvloede aangewezen, mijnheer van Stralen, dat de regtstreeksche verkiezing van kerkeraadsleden geen kerkelijk maar een politiek beginsel is, en wel meer revolutionair dan antirevolutionair; ik acht het stelsel onchristelijk, omdat het Christelijk is, dat de geest - onchristelijk, dat de meerderheid, onverschillig, of zij al dan niet geest hebbe, regere; de Christen bouwt regt op bevoegdheid en dienst. Het regtstreeksche verkiezingstelsel, in zijn volle uitgestrektheid toegepast, brengt de magt in handen van partijhoofden, eenheden die zich verhonderdvoudigen, door eenige nullen achter zich te plaatsen. Uitbreiding van den invloed der Gemeenteleden in wie geestelijk leven is, wensch ik met u van ganscher harte. Maar er is nog een wijde kloof tusschen de vervulling van dezen wensch en de verwezenlijking der valsche theorie, dat ieder lid der Gemeente regt heeft op aandeel in haar bestuur.’</p>
<p>‘Het is niet onverklaarbaar, mijnheer Bergsman, dat sommige predikanten minder ingenomen zijn, met het regt der Gemeente. Maar - vergeef mij, ik heb u gestoord in uw historisch overzigt.’</p>
<p>‘Mijn hoofddoel er mede was toch al bereikt, mijnheer van Stralen: aan te wijzen, dat het leerstuk der Drieëenheid allengs ontstaan is in de Kerk, en bestendige tegenspraak heeft gevonden.</p>
<p>Die tegenspraak liet zich niet veel meer hooren, sedert de aanneming der zoogenaamde Athanasiaansche geloofsbelijdenis in de 5de eeuw; trouwens, waar weinig gedacht wordt, wordt ook weinig tegengesproken. Op Protestantsch gebied dacht men meer, en sprak dus ook meer tegen: de Unitariërs, de Engelschen Whiston, Clark, Milton, vele volgers von Arminius, de Socinianen, om
<pb n="168"/>van den ongelukkigen Servetus te zwijgen, herinneren ons genoeg, dat het leerstuk, uit de Roomsche Kerk mede genomen, voor 't minst geen algemeenen bijval vond.’</p>
<p>‘In weerwil van die tegenspraak is de dierbare waarheid blijven staan, en zelfs krachtiger aanvallen kon zij afwachten, gebouwd als zij is op het onfeilbare woord Gods.’</p>
<p>‘Dat is juist de hoofdvraag, mijnheer van Stralen, of de Athanasiaansche Drieëenheidsleer in het Evangelie gevonden wordt, of liever - want niet de letter, maar de geest van het Evangelie moet beslissen, - met het Evangelie niet in strijd is. En dan moet ik openhartig verklaren, dat men veel nevens het ware fundament heeft gebouwd, en op het fundament niet alleen goud, zilver en hechte steenen, maar ook hooi, stroo en stoppelen.’</p>
<p>‘Uwe bewering is stout, mijnheer, te stout bijna om door een geloovig Christen kalm aangehoord te worden.’</p>
<p>‘En toch, mijnheer van Stralen, kan ik er geen woord van terugnemen. Ernstig betreur ik het, dat men metaphysische bespiegelingen op godsdienstig gebied heeft overgebragt, en daardoor de hoofden van gemoedelijke Christenen verward. Wilden wij philosopheren, wij zouden ons in bespiegelingen over den immanenten en transscendenten God kunnen verdiepen; maar het Evangelie is geen philosophie, het behoort niet in de scholen, maar in het leven te huis.’</p>
<p>‘Zou ik van u mogen hooren, mijnheer Bergsman, wat naar uwe overtuiging dan wel Evangelieleer op dit punt is? Of welligt is mijne vraag onbescheiden en mag ik niet van u vergen, geheel voor uwe meening uit te komen.’</p>
<p>‘Toch niet, mijnheer van Stralen; ik verberg mijne overtuiging niet: ligtvaardig heb ik ze niet omhelsd, en gaarne laat ik ze voor betere varen, wanneer nader onderzoek mij doet zien dat ik dwaal. Welnu, zie hier in 't kort, wat, naar ik geloof, Evangeliewaarheid is:</p>
<pb n="169"/>
<p>God staat in verband met alle wezens, omdat zij van Hem oorspronkelijk zijn. Dat verband is inniger, naar mate zij meer aan Hem verwant zijn, een' hoogeren rang bekleeden in de onafzienbare reeks. Tot de menschen staat Hij in de innigste betrekking, het innigst tot den volmaakten, den goddelijken mensch Jezus Christus, wiens <hi rend="spat">Vader</hi> Hij heet, die Zijn Zoon genoemd wordt.</p>
<p>Die Vader is de éénige waarachtige God (Joh. XVII:3), één God, uit wien alle dingen zijn (1 Kor. VIII:6), de God en Vader ook van Jezus Christus (2 Kor. I:3. Efez. I:3 enz). Zoo noemt Christus zelf Hem (Joh. XX:17). Hij is het hoofd van Christus (1 Kor. XI:3). Hij is dus niet alleen meer dan de Zoon (Joh. XIV:28, verg. Marc. XII:32), maar Hij is ook de oorsprong van den Zoon; daarom zeide deze, dat hij van den Vader het leven heeft, door den Vader leeft (Joh. V:26; VI:57).</p>
<p>Deze Zoon bidt tot den Vader, dankt den Vader, bedoelt de eer des Vaders, door Wien Hij gezonden is. Zelf den naam kiezende, die Zijne betrekking tot God uitdrukt, noemt Hij zich - niet <hi rend="spat">Broeder Gods</hi>, maar <hi rend="spat">Zoon Gods</hi>.</p>
<p>Hij vergelijkt de betrekking tusschen Hem en den Vader, bij die tusschen Hem en Zijne geloovigen (Joh. V:26, verg. VI:57, XIV:7-11, verg. vs. 20, XVII:21, 25.).’</p>
<p>‘Hij staat toch op eene hoogte, die buiten alle vergelijking is, mijnheer Bergsman.’</p>
<p>‘Zijne hoogte is éénig, zeker! Maar wat Hij is, moeten wij worden.’</p>
<p>‘Geene zonde is in Hem.’</p>
<p>‘Een iegelijk, die uit God geboren is, doet de zonde niet; hij kan niet zondigen, want hij is uit God geboren.’</p>
<p>‘Hij is van den Vader geleerd.’</p>
<p>‘Te regt, mijnheer van Stralen, ontleent gij uwe tegen-<pb n="170"/>stellingen aan het Evangelie; dat stelt mij in de gelegenheid, om de kracht van mijn beweren ook in evangelische uitspraken te zoeken, en zoo antwoord ik dan: zij zullen allen van God geleerd zijn.’</p>
<p>‘Hij heeft den Vader gezien.’</p>
<p>‘Maar ook de reinen van hart zullen God zien.’</p>
<p>‘Hij heeft de wereld overwonnen.’</p>
<p>‘En al wat uit God geboren is, overwint de wereld.’</p>
<p>‘Hij is het licht der wereld....’</p>
<p>‘Ook zegt Hij tot de Zijnen: gij zijt het licht der wereld.’</p>
<p>‘Hij had heerlijkheid bij den Vader eer de wereld was.’</p>
<p>‘En heeft Hij aan de Zijnen de heerlijkheid niet gegeven, die de Vader Hem gegeven had?’</p>
<p>‘De Vader is in Hem, en Hij in den Vader.’</p>
<p>‘Zoo wie beleden zal hebben dat Jezus de Zoon van God is, God blijft in hem en hij in God.’</p>
<p>‘God geeft Hem den Geest niet met mate.’</p>
<p>‘Dezelfde Geest blijft bij de geloovigen en zal in hen zijn.’</p>
<p>‘Hij heeft het leven in zich zelven.’</p>
<p>‘Die Zijn vleesch eet, en Zijn bloed drinkt heeft het leven in zich zelven.’</p>
<p>‘Hij is niet uit deze wereld.’</p>
<p>‘Zijne geloovigen zijn niet van de wereld, gelijkerwijs Hij van de wereld niet is.’</p>
<p>‘God heeft Hem in de wereld gezonden.’</p>
<p>‘Gelijkerwijs de Vader Hem tot de wereld gezonden had, alzoo heeft Hij Zijne jongeren ook tot de wereld gezonden.’</p>
<p>‘Hij is de Zoon Gods.’</p>
<p>‘Maar die in Hem gelooven, zijn niet uit den bloede, noch uit den wil des vleesches, noch uit den wil des mans, maar uit God geboren.’</p>
<p>‘Hij is deelgenoot der Goddelijke natuur.’</p>
<p>‘Ook ons zijn de grootste en dierbare beloften geschon-<pb n="171"/>ken, opdat wij door haar der Goddelijke natuur zouden deelachtig worden. - Maar ik bid u, mijnheer van Stralen, laat ons dat kruisvuur staken. De slotsom blijft altijd: de Christen wórdt wat Christus ís, wij zijn Zijner zalving deelachtig. De Goddelijke mensch voedt ons op tot Goddelijke menschen.’</p>
<p>‘'t Komt mij voor, mijnheer Bergsman dat gij bij herhaling en met zekeren nadruk dat “mensch” gebruikt. Ik hoor 't ongaarne.’</p>
<p>‘Velen met u, mijnheer, en dat ten onregte, en tot hunne schade. Tot hunne schade: want het wordt dan maar al te veel uit het oog verloren, dat de zonde vreemd is aan de menschelijke natuur, dat zij iets onmenschelijks is, hetwelk niet bij den mensch behoort; het arglistige hart heeft dan een voorwendsel om eigen ongelijkvormigheid aan Christus te vergoelijken; - en, als gij den mensch zijn' echt-menschelijken Verlosser ontneemt, zoekt hij in Maria of de heiligen wat Hij bij Christus had moeten en kunnen vinden. Maar het is ook zeer ten onregte, dat de menschelijke natuur van Christus op den achtergrond geschoven wordt: de oudste belofte reeds wijst op een' mensch: het vrouwenzaad zou het slangenzaad den kop vermorselen, en de profeet zag in den geest de eeuwige heerschappij gegeven aan een' des menschen zoon gelijk. De tijdgenooten, de discipelen des Heeren, verklaarde Hem niet alleen voor een' mensch, maar Hij zelf gaf zich dien naam (Joh. VIII:40) en noemde zich bij voorkeur “des menschen Zoon.” Op iedere bladzijde trouwens wijzen ons de Evangeliën op de ware menschelijke natuur van Christus. Geboren uit eene vrouw, had Hij een ligchaam met vleesch en bloed, dat opgroeide, zwaarte had (Matth. III:16), spijs en drank behoefde, vermoeid werd, sliep, pijn leed, den dood onderging. - En niet alleen in stoffelijk opzigt was Hij ons gelijk. Hij nam toe in wijsheid en deugd, had echt menschelijke
<pb n="172"/>aandoeningen, als droefheid, vreugde, angst, vriendschap, liede voor Zijn Vaderland, Zijne moeder, Zijne vrienden; Hij streed als mensch tegen de zonde, had godsdienst (Joh. IV:22), geloof in God (Hebr. XII:2), bad, was Gode onderworpen en gehoorzaam.’</p>
<p>‘Uwe openhartigheid is waarlijk grooter dan ik mij had durven voorstellen, mijnheer Bergsman. Inderdaad, ik wist niet, dat de heeren liberalen er zoo open voor uitkwamen, dat Gods eeuwige Zoon in hun oog niets meer is dan een gewoon mensch.’</p>
<p>‘Wie daarvoor uitkwam, wie dat beweerde, mijnheer van Stralen, zou in mijn oog geen liberaal godgeleerde, maar een ongeloovige zijn. Handhaaf ik de ware menschheid van Christus, een gewoon mensch is Hij mij niet, maar de buitengewone bij uitnemendheid. De voortreffelijkheid der menschelijke natuur bestaat in de godsdienst; dat is de adel van den mensch, dat hij niet maar - gelijk alle schepselen - in verband staat met de Godheid, maar zich dat verband bewust is; dat hij een kind Gods is, en dat weet en gevoelt. Die betrekking was bij Christus zoo rein, zoo innig, zoo vast, als bij geen der stervelingen; die innige verbindtenis met God wordt uitgedrukt door de termen: één zijn met God, zijn in den Vader, en zijn van den Vader in Hem, zijn in den hemel, aan den boezem (in den schoot) des Vaders zijn, opklimmen in den hemel, zien bij den Vader, hooren bij den Vader, den Vader zien. Christus was de volmaakt godsdienstige, daarom de volmaakte mensch, en als zoodanig het reine beeld, de zuivere spiegel der Godheid.’</p>
<p>‘Gij vergeet, mijnheer Bergsman, dat die mensch was nedergedaald uit den hemel, van boven, van den Vader in de wereld gezonden was.’</p>
<p>‘Het is niet noodzakelijk deze uitdrukkingen te verklaren van eene plaatsverandering, die bij 's Heeren ge-<pb n="173"/>boorte zou geschied zijn. Het gezonden zijn <hi rend="spat">in</hi> de wereld moet - gij kent de kracht van de propositie (eis) - vertaald worden <hi rend="spat">tot</hi> de wereld, en wordt evenzeer van de discipelen en van den Dooper gebruikt. De uitdrukking: “afdalen uit den hemel” is overdragtelijk, tegenovergesteld aan het even overdragtelijke “opklimmen in den hemel” en gevoegd bij 't ook overdragtelijke “zijn in den hemel” (Joh. III:13, verg. Jac. I:17). De spreekwijzen: “uit God zijn, van boven zijn” worden ook gebruikt van menschen, die dit hooger leven deelachtig, uit God geboren zijn (Joh. III:3-17, VI-VIII:47), en in het algemeen van zaken, waaraan een goddelijke herkomst of karakter wordt toegekend (Jac. III:17, Matth. XXI:25, Joh. VII:17). De Joden worden dan ook bestraft, omdat zij “niet waren uit God, maar van beneden, uit deze wereld.” 's Heeren tijdgenooten, gebruiken dergelijke uitdrukkingen als: “van God gekomen” enz. om eene profetische zending aan te duiden (Joh. III:2 enz). Jezus' nederdaling is daarom niet een historisch maar een psychologisch feit, dat door hen erkend en begrepen kan worden, die van den Vader getrokken en geschikt zijn om het goddelijke te erkennen. Volmaakt mensch, naar den geest uit God geboren, heet Hij daarom de tweede mensch, de tweede Adam, de mensch uit den hemel, en ter onderscheiding van hen, die oudtijds met veel minder regt “zonen Gods” genoemd werden, “de Zoon Gods, de eigen, de ééniggeboren Zoon Gods.”</p>
<p>De Heer bidt toch om de heerlijkheid, die Hij bij den Vader had eer de wereld was.’</p>
<p>‘Die heerlijkheid zal wel geene andere dan eene geestelijke zijn, niet waar? Aan stoffelijken luister hebben wij toch wel niet te denken? Welnu, verklaart gij dan dat woord van eene heerlijkheid, die Christus vroeger bezeten, daarna verloren, eindelijk herkregen zou hebben,
<pb n="174"/>dan zoudt gij tot het besluit moeten komen, dat Christus door Zijne menschwording, op geestelijk gebied teruggegaan was, met andere woorden, dat Zijne menschwording een zondeval was geweest. De Heer spreekt daar van Zijne Messiaansche heerlijkheid, die Hij alleen op Zijnen arbeid wacht (Joh. XVII:44), eene heerlijkheid, die Hij ook aan de Zijnen geeft (vs. 22): het is de heerlijkheid, die God Hem, en in Hem aan het menschdom, van eeuwigheid had toegedacht.’</p>
<p>‘Zich zelven noemt Hij God, God den Zoon.’</p>
<p>‘Dat doet Hij nergens. Gods Zoon noemt Hij zich, en wanneer de Joden daaruit afleiden, dat Hij zich zelven tot God maakte, ontkent Hij het met de verklaring, dat Hij zich Gods Zoon noemde, omdat de Vader Hem geheiligd, en eene zending aan de wereld opgedragen had (Joh. X:36). Mijn Vader is meer dan ik; niemand is goed dan één, God - verklaart Hij elders.’</p>
<p>‘Hij laat zich toch God noemen, door Thomas, b.v.’</p>
<p>‘Naar Hebreeuwsch spraakgebruik (Ps. XLV:6-8. Ps. LXXXII:6, Jes. IX:6), omdat Hij Gods gezant en beeld was!’</p>
<p>‘Paulus vermaant de ouderlingen van Epheze, acht te hebben op de kudde, over welke de Heilige Geest hen tot opzieners gesteld had, om de gemeente <hi rend="spat">Gods</hi> te weiden, welke Hij verkregen heeft, door Zijn eigen bloed.’</p>
<p>‘De kritiek toont aan, dat er gelezen moet worden: de gemeente <hi rend="spat">des Heeren</hi>.’</p>
<p>‘Johannes noemt Hem in zijnen eersten Brief (V:20) den “Waarachtigen God.”</p>
<p>Bij eene aandachtige lezing, blijkt u dat hier met die woorden Christus niet bedoeld <hi rend="spat">kan</hi> zijn, maar Zijn Vader bedoeld <hi rend="spat">moet</hi> zijn. De Zoon van God is gekomen, zegt Johannes, en heeft ons het verstand gegeven, om den waarachtigen God te kennen; en wij zijn in den
<pb n="175"/>Waarachtige, in gemeenschap met Hem, (namelijk) in Zijnen Zoon Jezus Christus, krachtens onze gemeenschap met Jezus Christus, die ons in gemeenschap met God gebragt heeft. Deze, de God, die ons door Christus geopenbaard is, is de waarachtige God in tegenstelling van de afgoden. Uwe verklaring dagteekent eerst sedert de Ariaansche twisten, mijnheer van Stralen; vroeger kende men haar niet.’</p>
<p>‘God is geopenbaard in het vleesch.’</p>
<p>‘De goede handschriften hebben (1 Tim. III:16): <hi rend="spat">die</hi> geopenbaard is in het vleesch.’</p>
<p>‘Paulus noemt Christus: God boven alles te prijzen in der eeuwigheid.’</p>
<p>‘Gij bedoelt de bekende plaats Rom. IX:5. Heeft Paulus daar gezegd, wat gij hem laat zeggen, dan is hij afgeweken van zijne gewoonte, om die lofverheffing alleen aan den Vader te wijden (Rom. I:25, 2 Kor. II:31, Ephez. IV:6 enz. enz.); dan heeft de groote Apostel hier alleen verzuimd, Christus als den Vader ondergeschikt voor te stellen: Christus is Gods, zegt hij anders. God is het hoofd van Christus; hoewel er vele goden zijn, hebben wij maar éénen God, den Vader, die de God is van onzen Heere Jezus Christus, die de eerstgeborene is aller creaturen, en ook na de voltooijing van het Godsrijk aan den Vader onderworpen zal zijn. Die Vader is de éénige God verklaart de Apostel, en Christus is aan de regterhand van den éénigen God. De jongste vertaling dier plaats heeft dan ook te regt door juiste punctuatie: “Van wie de Vaderen zijn, en uit wie de Christus is, wat het vleesch betreft. God die boven allen is, zij geloofd tot in eeuwigheid. Amen.”</p>
<p>Bij dergelijke vertalingen, uit- en inleggingen, waarbij aan den eenvoudigen zin der Schrift geweld wordt aangedaan, om Christus naar de kroon te steken, zou het wel te vergeefs zijn, wanneer ik op andere, even duide-<pb n="176"/>lijke uitspraken wees. De wetenschap is niet zoo ligt verlegen om een uitweg. Zou ik nog mogen hooren wat de nieuwe wetenschap van den H. Geest leert?</p>
<p>Als tolk der nieuwe wetenschap vermeet ik mij niet op te treden. Zij doet, en te regt aan hare tolken te hooge eischen, dan dat ik bij mijne praktische roeping er ook maar van verre aan kan beantwoorden. Zóóveel ken ik haar, dat zij niet spreekt om eene ijdele nieuwsgierigheid te voldoen, evenmin, om een' hardnekkigen tegenstand uit te lokken, maar om den waarheidsvriend voor te lichten, terwijl zij zelve gaarne met den Apostel zegt: “niet, dat ik het alreeds gegrepen heb of alreeds volmaakt ben, maar ik jaag er naar, of ik het ook grijpen mogt.” Wat de leer des Bijbels aangaande den H. Geest betreft, reeds het Oude Testament maakt bij herhaling van den Geest Gods melding: in welken zin, is niet duister. Volgens de overtuiging van den Israëliet is God in de natuur werkzaam als Geest Gods; in de natuur <hi rend="spat">buiten</hi> den mensch als beginsel van leven, kracht, ontwikkeling (Gen I:2); in de natuur <hi rend="spat">binnen</hi> den mensch, als beginsel van al wat edel en goed is.</p>
<p>Wat in den mensch als edel en goed wordt erkend, schrijft men aan den Geest Gods toe: in de heldenperiode Gideon's en Simson's strijdkracht, bij meer ontwikkeling, Bezaleël's en Aholiab's kunstvaardigheid, nog later: wijsheid, profetie, deugd. Als heilige waarheidsgeest woonde Hij in Christus, werd door Christus aan de Zijnen medegedeeld en achtergelaten als Zijn plaatsvervanger. De Gemeente werd zoo het ligchaam van Christus, als vervuld met Zijnen Geest.’</p>
<p>‘Is die Geest dan niet een persoon?’</p>
<p>‘De Hebreeuwsche en de Grieksche naam duidt iets onpersoonlijks aan: hij beteekent eigenlijk: de <hi rend="spat">adem</hi> Gods; van daar dat wij lezen van den “adem van Gods
<pb n="177"/>mond” (Ps. XXXIII:6), door de onzen vertaald door “Geest,” omdat “adem” en “Geest” beide <hi rend="spat">roeach</hi> heeten. Daar men in den adem het leven zag - zoo als later in het bloed - drukt men door dat woord <hi rend="spat">het leven</hi> Gods uit. Dat leven, dien adem deelde God aan den mensch mede, ademde het hem in (Gen: II:7), dat is: God gaf den mensch Goddelijk leven.</p>
<p>Dat den Heer die oorspronkelijke beteekenis voor den geest stond, blijkt uit Joh: XX:22. <hi rend="spat">Hij blies</hi>, <hi rend="spat">en zeide tot hen</hi>: “<hi rend="spat">Ontvangt den</hi> H. <hi rend="spat">Geest</hi>.”</p>
<p>Dat Goddelijke leven, door Hem aan de Zijnen medegedeeld, stelde Christus nu onder verschillende beelden voor, als: woord en wijsheid, kracht uit den hemel, bron van levend water. Het is de Goddelijke kracht, die naar Gods wil door Christus aan de menschen wordt medegedeeld, hen doordringt en zich in hen zelfstandig ontwikkelt.’</p>
<p>‘Hij is toch een Helper, die leert, indachtig maakt, getuigt, onderrigt en wat niet al meer: een persoon, een zelfbewust, denkend, willend wezen, in één woord.’</p>
<p>‘Een zelfbewuste persoon, die zich verdeelt in duizende zelfbewuste personen, zich met hen vereenigt, en daarbij toch eene zelfstandige, zelfbewuste persoonlijkheid zou blijven?’</p>
<p>‘Men gelooft verborgenheden, maar doorgrondt ze niet, mijnheer.’</p>
<p>‘Zijn dan de wet die dreigt, de zonde die heerscht, de regtvaardigheid en de wijsheid die spreken (Luk: XI:49 en Rom: X:6-8), ook personen?’</p>
<p>‘De Geest oefent kracht uit en gaat werwaarts hij wil’.</p>
<p>‘Gelijk de wind. - De Heer zelf verklaart, dat Hij in Zijne afscheidsrede, “door gelijkenissen” gesproken had, en wat Hij zoo in beeldrijke taal had uitgedrukt, zegt Hij met eigenlijke woorden dus (Joh: XVII:21): “<hi rend="spat">dat</hi>, <hi rend="spat">zij allen één zijn</hi>, <hi rend="spat">gelijkerwijs Gij</hi>, <hi rend="spat">Va</hi>-<pb n="178"/><hi rend="spat">der</hi>! <hi rend="spat">in Mij</hi>, <hi rend="spat">en Ik in</hi> U, <hi rend="spat">dat zij ook in Ons één zijn</hi>.” Goddelijke woorden, in waarheid: de menschheid opgeheven uit hare vernedering, verlost van de zonde, verzoend met haren Vader, door Christus vervuld met Goddelijk, heilig, onverderfelijk leven, beantwoordende aan hare roeping om beelddraagster, kind van God te zijn, en daarin eeuwig hare zaligheid te vinden. O, het Evangelie is zoo éénig schoon.....’</p>
<p>‘Met het bevel des Heeren, om te doopen in den naam des Vaders, des Zoons en des Heiligen Geestes, zal mijnheer Bergsman wel niet hoog loopen, dunkt mij,’ viel de heer van Stralen in, maar ook hij werd op zijne beurt gestoord. De jonge mevrouw van Stralen had zich onder het voeren dezer gesprekken hoe langer hoe meer geanimeerd en zich door haren hartstogt meer en meer laten medeslepen.</p>
<p>Nu kon zij niet langer zwijgen.</p>
<p>‘Het is mij onverklaarbaar, mijnheer Bergsman,’ sprak zij op gejaagden toon, ‘hoe gij met zulke begrippen nog Gereformeerd predikant kunt blijven. Ik heb te veel achting voor uw karakter dan dat ik zou willen onderstellen, dat gij uw heilig ambt als eene broodwinning zoudt beschouwen - en toch kan ik het mij naauwelijks voorstellen, hoe gij het met uw geweten kunt overeenbrengen, als bedienaar des Goddelijken Woords dus te spreken en u zóó te verklaren. Maar helaas! gij zijt de éénige niet. Ach, die treurige tijdgeest, die meer en meer veld wint en de ware geloovigen aangrijpt als een brieschende leeuw. Als in Jeremia's tijd, mogen de kinderen Gods wel klagen: “<hi rend="spat">Hebt Gij dan Juda ganschelijk verlaten</hi>? <hi rend="spat">Heeft Uwe ziel een walging aan Zion</hi>?” Gelukkig dat er nog zijn, die de zuivere leer verkondigen en in wie het bewaarheid wordt: wat den wijzen en verstandigen verborgen is, wordt den kinderkens geopenbaard. Hoe beklagenswaardig zijn ze echter, die met den tijd-<pb n="179"/>geest medegaan. De gevolgen zullen niet achterblijven. De Heer zal Zijn' dorschvloer doorzuiveren, en wat dan het lot van het kaf zal zijn is bekend.’</p>
<p>‘Op uw standpunt, mevrouw, kan ik mij de ingenomenheid verklaren tegen eene opvatting van Christelijke waarheden als gij die van mij gehoord hebt. Ik moet u dankzeggen voor uw oordeel over mijn karakter, en ik eerbiedig het medelijden dat gij jegens andersdenkenden koestert. Wat mij zelven betreft, ik verdien dat minder, omdat ik, als ik met den tijd medega, daarin mijne overtuiging volg. En dit moge u tevens tot verklaring strekken, dat ik op mijn standpunt toch Gereformeerd predikant kan blijven. Sedert wanneer toch zou het den Gereformeerden predikant niet vrijstaan, Christen te zijn, dat is, naar de waarheid onderzoek te doen en naar waarheid te streven? Getrouw ben ik aan de groote beginselen der Gereformeerde Kerk: meer mag geen Kerkgenootschap vergen; vergde het onze meer, ik zou de eerste zijn om het te verlaten, wanneer ik gevoelde de kracht te missen om het te hervormen.’</p>
<p>‘Mijnheer Bergsman,’ viel de oude mevrouw van Stralen in, ‘ik geloof, dat gij regt hebt op eerbiediging van uwe overtuiging; ik geloof, dat twijfel aan uwe eerlijkheid een overdiende beleediging zou zijn, al is het ook dat wij in de opvatting der Christelijke waarheden met elkander veel verschillen. Misschien zullen mijne jaren er het hunne wel toe bijbrengen, doch ik ben en blijf nog gehecht aan wat ik in mijne jeugd geleerd en aangenomen heb. En daar ik mij in den voor mij nieuwen kring van denkbeelden niet goed kan bewegen, kan ik mij nog altijd beter vereenigen met het gevoelen van mijn' zoon. Dit neemt echter niet weg, Sara, dat ik uw oordeel wat al te geanimeerd vind. De heer Bergsman, die van zijne overtuiging eene levensstudie gemaakt heeft, is daarin
<pb n="180"/>voorzeker niet onbedachtzaam te werk gegaan, terwijl wij hem niet mogen verdenken dat hij daarbij nevenoogmerken heeft. Ik geloof niet, dat het leeraarsambt zoo aantrekkelijk is voor den zinnelijken mensch, dat het de eerlijkheid van een' man van beginselen op te sterke proef zou stellen.’</p>
<p>‘Ik ben gevoelig voor uw liefderijk oordeel, mevrouw. Hoe gelukkig zou het zijn, als allen, die met elkander in gevoelen verschilden, dus dachten. Dan zou men elkander in liefde verdragen, en de weg was gebaand om elkander meer te naderen.’</p>
<p>‘Als men daardoor niet tevens op den weg kwam, om de waarheid te verzaken of ter wille van eene dusgenaamde verdraagzaamheid de waarheid prijs te geven,’ hernam Karel's echtgenoot. ‘Zulk eene verdraagzaamheid, moet, mijns inziens, ten verderve leiden. 't Staat, dunkt mij, er eenigzins gelijk mede, of men den paradijsappel eens wilde proeven, om te weten of hij ook schaden zou.’</p>
<p>‘Het genot van den paradijsappel was verboden, mevrouw, onderzoek is geboden. Door wisseling van gedachten komt men toch nader aan de waarheid, zonder dat daarin gevaar voor haar is gelegen.....’</p>
<p>De oude mevrouw van Stralen maakte een einde aan dezen redetwist, door het beweren van dominé Bergsman toe te stemmen, maar tevens te verklaren, dat zij voor zich zelve bleef vasthouden aan hare begrippen omtrent de besproken onderwerpen. Doch toen zij zich liet ontvallen, dat zij daarvoor nog eene andere reden had die haar gemoedsleven betrof, en Bergsman er op aandrong, dat zij zich nader daaromtrent zou verklaren, zeide zij te vreezen, dat door eene andere opvatting dan die zij voor de ware hield, haar geloof te veel geschokt en daardoor de rust harer ziel verstoord zou worden.</p>
<p>‘Gij zoudt geen reden hebben, mevrouw,’ voerde Bergs-<pb n="181"/>man hiertegen aan, ‘om u daarover te verontrusten, al deeldet gij ook in mijne overtuiging. Het waarachtig Christendom zetelt niet bloot in het verstand, maar in het hart: het is eene rigting van den geheelen mensch op God, die zich in geheel het leven openbaart.’</p>
<p>‘Ik moet u opmerkzaam maken, mama, eer de heer Bergsman voortgaat,’ sprak van Stralen, ‘dat gij hier gevaar zoudt loopen, om tot de treurige dwaling te vervallen, dat het er niet op aankomt wat gij voor bijbelsche waarheid houdt, maar alleenlijk hoe gij handelt, een nieuwe vorm van het schoonklinkend thema: het is hetzelfde wat men gelooft, als men maar goed leeft.’</p>
<p>‘'t Zou al den schijn hebben, mijnheer van Stralen, van onverschilligheid, als ik niet protesteerde tegen de waarschuwing door u naar aanleiding van mijne woorden aan mevrouw gegeven. Wij moeten elkander niet misverstaan, mijnheer. Ik werp de verdenking ver van mij, alsof ik gelooven en doen, als twee van elkander te scheiden zaken beschouwde. Gelooven zonder doen is dáárom reeds eene onmogelijkheid in mijn oog, om dat er geene sprake is van <hi rend="spat">iets</hi> te gelooven, maar van in <hi rend="spat">iemand</hi> te gelooven. Geloof in Christus is zonder doen onbestaanbaar. Ik ben van gevoelen dat het 'tzelfde is, of Jezus zegt: gelooft in mij, of: blijft in mij; of Hij mij opwekt om den wil te doen des Hemelschen Vaders en daarop den ingang belooft in het Koningrijk der Hemelen, dan of de Apostelen zeggen: gelooft in den Heere Jezus Christus en gij zult zalig worden.’</p>
<p>‘Eene fraaije inleiding, mijnheer Bergsman, tot verdediging van de werkheiligheid.’</p>
<p>‘Als ge meent, mijnheer van Stralen, dat ik het doen van goede werken verdedigen wilde, om het even uit welk beginsel zij voortkomen, dan moet ik mij onduidelijk hebben uitgedrukt. Ik erken ze niet als waarlijk
<pb n="182"/>goede werken, als ze niet uit het beginsel des geloofs ontspruiten. Doch laat ons eens onderzoeken, of wij wel zoover uiteenloopen in wat ik zeide: het Christendom is niet bloot verstandszaak, maar eene rigting van den geheelen mensch naar God, die zich in geheel het leven openbaart. Waarin toch moet het wezen van het Christendom gezocht worden? Voorzeker niet in die opvatting der waarheid, waarin wij tegenover elkander staan, maar ongetwijfeld in wat wij beiden als waarheid, niet slechts met ons verstand erkennen, maar in ons hart en leven hebben opgenomen.’</p>
<p>‘Het verschil zal, vrees ik, te groot zijn, dan dat er eenheid tusschen u en mij mogelijk is.’</p>
<p>‘Ik hoop het tegenovergestelde, mijnheer van Stralen. Wie erkent de Heer voor Zijne ware discipelen? Ongetwijfeld, die in Zijne voetstappen wandelen, en eene ongeveinsde godsvrucht beoefenen. Die den wil doen des Hemelschen Vaders noemt Hij Zijne verwanten. In Zijnen geest spreken we, als we hem, die denkt, spreekt en handelt als de groote Meester, voor Zijn' kweekeling erkennen. Beiden zullen wij het er toch wel voor houden, dat de ware Christen zijn' Schepper en Verzorger uit dankbaarheid lief heeft; op Hem met het volste vertrouwen in al zijne levensomstandigheden bezield is; schuwt wat in strijd is met de liefde tot God; zich schatten tracht te vergaderen in den Hemel; de zinnelijkheid zoekt te breidelen, de zelfzucht ten onder te brengen en de wereld te overwinnen. Beiden zullen we wel erkennen, dat de ware Christen zich aan den Heiland met geheel zijne ziel verbindt, naar zijn kruis de armen uitstrekt en in Zijn' dood de zegepraal der hemelsche liefde en de overwinning van het menschdom ziet; de beginselen van Jezus erkent als het rigtsnoer van zijn' wandel, en er zijn' lust in vindt, met de bede om door Gods geest be-<pb n="183"/>zield en bestuurd te worden, om zich op het voorbeeld van zijn' Heer, in liefde en heiligheid te oefenen, en zoo een kind te worden van dien Vader, dien hij als aller Vader erkent. Beiden zullen wij het dáárin wel eens zijn, dat de ware Christen in beperkter of uitgebreider kring een helper en weldoener poogt te zijn van állen; dat hij in lief en leed, in voor- en tegenspoed de onzienlijke wereld voor oogen houdt, zich vastklemt aan den Heer en in het volst vertrouwen, dat zijn heil niet tot ééne wereld beperkt is, inslaapt in de ure des doods. - En is dat zóó, dan vraag ik u, of uwe moeder reden zou hebben om zich te verontrusten, al deelde zij mijne overtuiging aangaande den Christus en het door ons besproken leerstuk der Drieëenheid? O, mevrouw, wone slechts in uw
hart het Christendom en spreke uit uwe daden slechts uw geloof, gij zult rust voor uw gemoed, heil voor uwe ziel vinden.’</p>
<p>‘Gij spreekt daar weder van geloof, mijnheer Bergsman, en dat is hier de kwestie. Wat is dat voor een geloof, als het ons hetzelfde is, hoe wij over den persoon des Zaligmakers, of over den Heiligen Geest denken?’</p>
<p>‘Het is er verre af, mijnheer van Stralen, dat het mij hetzelfde zou zijn, hoe men over Christus en den Heiligen Geest denkt. Ontken ik ook, dat Christus dezelfde is als de éénige waarachtige God, houd ik, volgens 's Heeren uitspraak, den Vader voor meer dan Hem; neem ik niet aan dat de Heilige Geest is de derde persoon in het Goddelijk wezen; - het geloof, dat Christus de Zoon Gods en de éénige Zaligmaker der wereld is, dat de Geest Gods de éénige kracht is tot herschepping van den zondigen mensch, de éénige kracht om den strijd met de zonde te volstrijden - dat geloof staat diep in mijn hart gegrift, is mij de steun op mijn levenspad, mijne bemoediging onder het drukkend juk der zonde, en mijn troost in
<pb n="184"/>leven en in sterven. En kan er met dat geloof dan één spruit der zonde bestaan, die ik met u niet zou wenschen uit te roeijen, ééne deugd, die ik met u niet gaarne zou aanprijzen? - Maar welligt heb ik reeds te veel van uwe aandacht gevergd,’ besloot Bergsman, toen hij op 't gelaat der jonge mevrouw van Stralen een' trek van ongeduld meende te bespeuren. Hij had wèl gezien. Men scheen weinig lust te gevoelen om het gesprek nog verder voort te zetten.</p>
<p>Nadat van Stralen en zijne vrouw met koele beleefdheid betuigd hadden, dat zij het op dat punt wel niet eens zouden worden, verliet men elkander met verschillende aandoeningen.</p>
</div>
<div type="chapter">
<pb n="185"/>
<head rend="h3">Tiende hoofdstuk.
<lb/>
Een doopmaal, dat wel wat ernstig is.</head>
<p>‘Dank voor je bezoek, Karel,’ met deze woorden deed Hendrik van Stralen zijn' broeder uitgeleide, die hem met de heugelijke gebeurtenis in zijn huis was komen geluk wenschen.</p>
<p>Onmiddellijk daarop keerde Hendrik naar zijne kamer terug, maar alvorens zich weder aan zijne schrijftafel neder te zetten, om de blijde tijding aan verre vrienden mede te deelen, liep hij de kamer een paar malen op en neêr en sprak toen half luide: ‘'t is toch hartelijk, dat hij zoo terstond gekomen is om mij zijne deelneming te betuigen; maar waartoe toch altijd die stroefheid, wanneer een ander van vreugde buiten zich zelven is? Ik had het nog wel zoo hartelijk gevonden, wanneer hij dat strenge gelaat wat ontplooid en met luchtiger toon zijne deelneming betuigd had. Maar die zedekraam moet overal uitgepakt, de godsdienst met de haren er bijgesleept en de bekeeringsphrasen voorgediend worden, alsof ik ze van buiten moest leeren. Mijn hoofd stond er niet naar om hem veel tegen te spreken, en nu denkt hij misschien nog wel, dat hij bijster veel op mij gewonnen heeft. Nu, laat hij zich ook maar eens vrolijk maken, ik ben 't met mijn' flinken jongen.’ En Hendrik hervatte zijne correspondentie.</p>
<p>En toch, hoe 't hem ook hinderde, dat zijn broeder
<pb n="186"/>altijd en overal de godsdienst bijhaalde, zijn eigen godsdienstig gevoel was dezen morgen meer opgewekt, dan hij zich zelven wilde bekennen. En geen wonder ook. Sedert eenige jaren reeds gehuwd, moest hij zijn' echt lang kinderloos zien blijven. Kinderloos! ach, 't is eene lange en treurige geschiedenis, die met dat ééne woord beschreven wordt: stille, half bewuste hoop, door teleurstelling tot volle bewustheid ontwaakt; verlangen, weder hoop, en bitterder teleurstelling. De vrouw, wier roeping het is, moeder te zijn, gevoelt dat zij hare bestemming mist; het is haar als was ze slechts ten halve vrouw, nu ze haar blik niet beantwoord ziet door den blik van het kinderoog, nu ze haar hart niet voelt kloppen tegen het hart van haar zuigeling. En de man - al is het ook niet stil in huis en eenzaam, al zit hij niet zwijgend tegenover zijne gade en zij niet tegenover hem - toch ligt hun beiden iets op het hart, dat zij zoo gaarne voor elkander zouden uitspreken en dat toch zelden doen. Het vervulde Hendrik met wrevel en daarom had hij daar buiten menigmaal verstrooijing gezocht, en, terwijl hij mompelde: ‘Adèle kan toch soms magtig afgetrokken zijn,’ de arme overgelaten aan hare mijmeringen en wenschen, terwijl hij zelfzuchtig het genot najaagde waarin zijne gade niet deelen kan. Zelfzucht, ja, ze wortelt zoo ligt in het hart van kinderlooze echtgenooten. Zelfverloochening leert men als men zamen zorgt en zamen werkt voor één gemeenschappelijk pand, en als men gewaakt heeft en gezucht, gehoopt en gesidderd, zamen zich heengebogen over de wieg van het kranke kind, dan leert men eerst wat liefhebben - menigeen dan eerst wat bidden is. Wist Hendrik van Stralen nog, wat bidden is?.....</p>
<p>Het oogenblik, door beide echtgenooten met hijgend verlangen te gemoet gezien, was eindelijk aangebroken. Adèle had haren echtgenoot een' zoon geschonken.</p>
<pb n="187"/>
<p>Een zoon!..... De vader had den eersten kreet gehoord, waarmede de jonggeborene het leven intrad, en nu werd het hem zoo eng om het hart. Hij moest alleen zijn. Vreugdetranen bevochtigden toen zijne wangen, en met den uitroep: ‘wat nameloos geluk!’ gaf hij aan zijn' geprangden boezem lucht. ‘God! ik dank U!’ kwam toen over zijne lippen; maar 't was alsof hij voor zichzelven schrikte, toen hij het korte dankgebed had uitgesproken. Sedert lang had hij aan God niet gedacht, en nu kwam hem plotseling en onwillekeurig die gedachte voor den geest. Hij wilde haar vasthouden, maar de moed ontzonk hem. Een pijnlijk gevoel werd door die gedachte bij hem opgewekt. ‘Was ik gelukkiger,’ vroeg hij zich zelv' af, ‘toen het geloof aan God nog zonder eenige bedenking vast bij mij stond? Maar waar steunde dat geloof op? Ik geloofde, omdat men 't mij zoo geleerd had. Zou ik de natuur niet even goed kunnen danken? 't Is toch volgens hare wetten, dat mij heden dit geluk te beurt valt. Of zou er werkelijk een boven de natuur verheven werkend en willend wezen bestaan, die het dus beschikt heeft, dat onze innigste wenschen vervuld zijn geworden?’.... Deze tegenstrijdige denkbeelden beangstigden hem meer en meer. Maar waarom toch, waartoe die geesteskwelling? Hij had zich immers niets te verwijten..... De eenzaamheid werd hem drukkend, een zonderling gevoel van verlatenheid greep hem aan; hij kon niet langer alleen blijven; terug, terug naar moeder en kind!</p>
<p>De moederweelde zijner Adèle, de blik op zijn' eerstgeborene vaagden de donkere wolken van zijn voorhoofd weg; hij haalde ruimer adem; het geweten zweeg weder; de pijn was gestild. Toen Adèle, overgelukkig als zij zich gevoelde in dezen oogenblik met bange verwachting te gemoet gezien, een woord van dankbaarheid aan God wilde spreken, sloot hij hare lippen met een' kus, terwijl
<pb n="188"/>hij fluisterde: ‘nu niet, geen overspanning; houd u bedaard; de doctor heeft mij op het hart gedrukt, alle gemoedsaandoeningen te vermijden,’ en toen hij weldra zijne woning verliet om een' zijner vrienden te bezoeken, bekende hij zich zelven niet, dat het was om het telkens terugkeerend gevoel van onrust te versmoren, maar toch mompelde hij: ‘die oude vooroordeelen, die mij in mijne jeugd zijn ingeprent, komen toch nog wel eens bij mij spoken. Hoe kinderachtig! Wat is natuurlijker dan de geboorte van een kind? en nu dat mijn kind is, zou ik waarachtig gaan kwezelen, als of de verre Onbekende, als die werkelijk bestond, zich zou bekommeren over den loop der natuur en zich interesseren voor mijn vergeten persoontje!’</p>
<p>&nbsp;</p>
<p>Toen Adèle hare krachten geheel had herkregen en de jeugdige stamhouder met elken dag de oudervreugde vermeerderde, kwam het bezoeken ontvangen en bezoeken beantwoorden aan de orde van den dag. De somberheid, door de vroeger kinderloozen noode verborgen, was geweken, maar ook de rust des levens ontweek meer en meer. ‘Nu niet,’ had Hendrik gezegd, toen het moederhart reeds in stilte een dankgebed had uitgesproken; maar later was er door geen van beiden op teruggekomen. Hendrik wilde er niet meer aan denken en vermeed zorgvuldig alles wat er in de verte op doelen konde, en Adèle - zij had de weldaad ontvangen, maar de Weldoener was even spoedig door haar vergeten, als de eerste opwelling van dankbaarheid was voorbijgegaan. ‘Alle gemoedsaandoening moet vermeden worden,’ had de doctor gezegd, en Adèle liet het zich welgevallen, dat Hendrik alles in het werk stelde, om ze niet in beweging te-brengen. Zij was, zonder dat Hendrik het wist, eens naar de kerk geweest,
<pb n="189"/>had dáár eene dankzegging voor zich gevraagd, en nu meende zij dan ook aan haren pligt genoegzaam voldaan te hebben, om gerust aan de genoegens des levens zich weder te kunnen overgeven. Niets werd er dan ook gespaard wat het zingenot verhoogen en den wereldzin aan kon kweeken. Van Stralen had er ook de grootste behoefte aan, om elk ernstig denkbeeld zoo spoedig en zooveel mogelijk te verbannen; zijn geluk werd geroemd, zijne ijdelheid gestreeld; en aan prikkels ontbrak het hem niet om zich in den maalstroom van allerlei genietingen te storten.</p>
<p>Zoo waren reeds vele weken verloopen, toen Adèle het waagde, over den doop van haar kind met hem te spreken.</p>
<p>‘Dat 's waar ook,’ antwoordde Hendrik op luchtigen toon; ‘maar, kindlief, dat heeft den tijd nog wel.’</p>
<p>‘Maar lieve, we kunnen 't met goed fatsoen niet langer uitstellen. Jeanne Réval heeft er reeds meer dan eens aanmerking over gemaakt en mij al met mijn heidensch kindje geplaagd. De achting voor de maatschappelijke vormen verbiedt ons kind langer ongedoopt te laten.’</p>
<p>‘Maatschappelijke vormen! Ja, 't is een wonderlijke wereld: ze lacht met de godsdienst en vergoodt er de vormen van. 't Fraaiste is nog, dat menschen zoo als ik, die er voor uit durven komen, dat ze boven die formaliteiten verheven zijn, toch ook al met den sleur meêdoen. En als er nu nog maar ééne gezonde reden voor dat doopen kon worden opgegeven, of als men er zelf maar niet meê te doen had!.... Nu zal ik zelf nog wel meê moeten gaan naar de kerk. 'k Begrijp niet,’ vervolgde Hendrik op steeds wreveliger toon, ‘waarom men die doop-historie niet aan een baker of bonne kan overlaten. Als het kind zelf er toch iets aan heeft, doet het er weinig toe, of vader en moeder er bij tegenwoordig zijn. Heeft het er niets aan, waartoe dan al die omslag?’</p>
<pb n="190"/>
<p>‘Foei, Hendrik, nu maakt gij 't wat al te bont! Ik herinner mij nog, in mijne jeugd geleerd te hebben, dat de doop eene goddelijke instelling is. Mij is ook geleerd, dat de doop eene afwassching der zonde zou zijn, en dat het daarom noodzakelijk is, dat de jonge kinderen moeten gedoopt worden. Als ik daarover nadenk, dan vind ik dat wel wat raar, want mijn poppetje zal nog wel geen zonde hebben, of papa's ondeugdjes moesten er al inzitten, maar in elk geval zal er wel iets goeds in het doopen steken, daar 't zoo algemeen in gebruik is.’</p>
<p>‘'t Is toch vreemd met die dames: het theologiseren kunnen ze maar niet laten. 'k Dacht echter, Adèle, dat gij, wat den doop betreft, dat vooroordeel reeds te boven waart. Maar wij zullen er geen verschil over hebben; het is nu eenmaal zoo in de wereld: ik zal mij naar het algemeene gebruik schikken om den zonderling niet te spelen en daardoor het gevaar te vermijden van mij, om die formaliteit, aan onaangename aanmerkingen van de familie bloot te stellen. En hoe zouden wij 't ook met de baker stellen,’ ging hij lagchend voort, ‘als er geen doopmaal was, waarop zij 't lieve kindje kon laten zien en de schatting niet kon vorderen, waarop zij regt meent te hebben? Ik heb 't geheim ontdekt, Adèle; weet ge wat ik geloof? dat de doop eene instelling van de bakers is: die hebben de dominé's in den arm genomen. Apropos van dominés, als er dan toch gedoopt moet worden, meidlief, dan moet Bergsman 't maar doen: die kwezelt nog het minst van allen; 't is nog al een joviale kerel, die van al die fratsen van wonderen en al die rare histories van 't Oude Testament geen woord gelooft. Durfde de arme drommel, die het zijne ook al hoog noodig heeft, maar eens flink uit den hoek te komen, hij zou wel wat anders vertellen, want het schemert hem niet.’</p>
<pb n="191"/>
<p>Het kind zou gedoopt worden.</p>
<p>Eene kleine schare had zich in het bedehuis verzameld om de behandeling te hooren van de Vierde Zondags-afdeeling van den Heidelbergschen Catechismus. Met eene zekere verbazing keek Adèle, met een spottend lachje Hendrik, met den strengen blik van den regter van instructie zag Karel op, toen daar gelezen werd: ‘God vertoornt zich schrikkelijk, beide over de aangeborene en werkelijke zonden, en wil die door een regtvaardig oordeel tijdelijk en eeuwiglijk straffen, gelijk Hij gesproken heeft: Vervloekt is een iegelijk die niet blijft in al hetgeen geschreven is in het boek der wet, dat hij dat doe!’</p>
<p>Met gespannen aandacht, maar die bij Hendrik iets van verbaasde nieuwsgierigheid behield, bij Karel met een gemengd gevoel van bevreemding en goedkeuring gepaard ging, hoorden zij de prediking over de gevolgen de zonde, naar aanleiding van het Catechetisch onderwijs, maar gebouwd op de Apostolische uitspraak Rom. VI:23: ‘de bezoldiging der zonde is de dood, maar de genadegifte Gods is het eeuwige leven, door Jezus Christus, onzen Heer.’</p>
<p>‘Aan de zonde’ - sprak de prediker met hoogen ernst - ‘is ellende verbonden, stoffelijke en geestelijke ellende; armoede, onheil, ligchaamskrankheid treft den zondaar, en zijn geest wordt verduisterd, onrein, onrustig, onmagtig, verhard.’ Indrukwekkend en schokkend was het tafereel dat hij ophing van de ellende des zondaars, die, de prooi van ongebreidelde hartstogten en zondige begeerlijkheden, gedreven door de begeerte tot de zonde, in de zonde slechts walging vindt of onvoldaanheid; wiens hoogere mensch verkwijnt te midden van het zingenot, wiens edele gevoelens verstikt worden onder de zelfzucht. ‘Voor het bewustzijn van den zondaar,’ sprak hij, ‘is al die ellende straf, straf van een' vertoornden Regter, die wrake
<pb n="192"/>eischt voor zijne geschonden majesteit; en het geweten zegt: die straf is regtvaardig, ik had het kwaad moeten nalaten; ik ben vermaand, gewaarschuwd, gebeden - en ik heb anders gewild. Voor u die hier in de zonde leeft, is God een vertoornd Regter, voor u, van God vervreemde - helaas, uwe verdoemenis is zeker, - zeker, want reeds nu treft zij u: dat gij onvatbaar zijt voor edele aandoeningen, dat gij blind zijt voor de goddelijke grootheid van Christus; dat gij, als soms iets beters in u zich roert, onmagtig zijt om naar het betere te streven, dát is uwe verdoemenis, en zij zal voortduren zoo lang uwe zonde voortduurt’.....</p>
<p>Met gespannen aandacht luisterden de toehoorders. Nog wilde Hendrik glimlagchen; maar hij gevoelde eene vreemde aandoening, eene zekere beklemdheid, en voor een oogenblik zweefde hem het denkbeeld voorbij, of hij ook ongemerkt de kerk kon verlaten, ten einde zich aan eene magt te onttrekken, die hij niet kon weêrstaan en waarvoor hij niet wilde buigen.</p>
<p>‘Is Bergsman een der onzen geworden, zou de waarheid hem te sterk zijn?’ vroeg Karel zich af.</p>
<p>Maar op zachter toon ging de prediker voort; ‘op het wettische standpunt heeft de Catechismus zich geplaatst, en met treffende waarheid heeft hij den toestand des zondaars geschetst. Van dat standpunt kon, mogt hij niet anders spreken. Beschouwen wij thans de gevolgen der zonde van het Evangelische standpunt.’ En daarop wees hij aan, dat de zonde zelve uit haren aard ellende is, dat, bij de vervreemding van God, de mensch, naar Gods beeld geschapen, zich niet gelukkig gevoelen kán; dat de eenzijdige, zinnelijke rigting van den zondaar den geest onderdrukt, en dat de geest zich niet straffeloos onderdrukken laat. ‘Gods heilige liefde,’ dus ging hij voort, ‘heeft aan de zonde die ellende verbonden: de
<pb n="193"/>Vader wil Zijne kinderen opvoeden, en Hij kastijdt ze, ten bloede toe, om ze te redden: het is een vrucht van Gods liefde en een kenmerk van 's menschen onverstoorbaren aanleg, dat hij 't bij de zonde niet houden kan, - en bedreigt de Heilige den dood, dat is, den ondergang van den geheelen mensch, die bedreiging strekt tot waarschuwing: tot die verstervenden dringt de stem door van den Zone Gods, die hen tot nieuw geestesleven wekken wil. Wordt de stem van Christus gehoord, wordt het geestesoog geopend voor Zijne beminnelijke grootheid, krijgt men Hem daarom lief, sluit men zich daarom bij Hem aan, geeft men zich daarom aan Hem over, dan ontstaat er een nieuw leven in den mensch, en met dat nieuwe leven een zucht naar heiliging, en liefde voor God. En waar de liefde voor God is ontwaakt, daar gevoelt zich de zondaar het voorwerp van Gods liefde, in weêrwil van zijne overtredingen, daar ontvangt hij vergiffenis, en niet meer streng Regter, maar liefderijk Vader is hem nu God.... O heerlijk uitzigt! eens zal alom het alvermogen van Gods liefde doordringen: niet eeuwig zal de zondaar het tegen God uithouden, eens moet hij voor de waarheid, die uit God is, voor de goddelijk reine deugd, zooals die in Christus is geopenbaard, in Christus verheerlijkt, bukken, en dan, als de zonde vernietigd, de wanklank in het heelal in hetschoonste akkoord is opgelost, dan is er geen ellende meer....’ Karel van Stralen hoorde niet meer, hoorde niet meer toen er vermaand, gewaarschuwd en tot bekeering in Christus' naam gewekt en gebeden werd.... Hij hoorde eerst weder, toen een gedeelte van het doopsformulier gelezen werd.</p>
<p>Een gedeelte, en dat nog niet eens geheel onveranderd! Nieuwe ergernis voor Karel, die echter weêr geheel gehoor werd, toen Bergsman zijne toespraak rigtte tot de ouders, die hun kind ten doop hieven. Die toe-<pb n="194"/>spraak was ernstig, deelnemend, liefderijk. Na hen eerst gewezen te hebben op de ongehoopte, maar daarom nu te meer verblijdende vervulling hunner wenschen, sprak hij hen dus toe: ‘Wij verheugen ons, dat gij uw kind door den doop in de Gemeente van Christus wilt inlijven. Gij wenscht het waar geluk, de zaligheid van het u toevertrouwde pand der liefde. Onze kinderen kunnen daartoe niet komen, als ze niet geheiligd worden door des Heeren Geest. Wèl u, dat gij uwen lieveling niet alleen beschouwt als een' burger dezer aarde, maar ook en vooral als een' kweekeling voor het Koningrijk der hemelen. Hem daarvoor op te voeden, zietdaar de edele taak, door God u toevertrouwd. Om haar te volbrengen moet uw woord, uw leiding, uw leven bovenal getuigen van Christus' Geest. Aan u is het, de zaden van godsvrucht en deugd in het hart van uw kind te strooijen; aan u, hem met woord en wandel het Evangelie te prediken van Hem, aan wien gij uw' jonggeborene opdraagt in den doop. Gij zijt verantwoordelijk voor de eerste ontwikkeling van uw kind: uwe wijsheid, uwe heilige gezindheid, uw geduld en uwe volharding moeten den grondslag leggen voor zijn geluk in deze en de volgende wereld. God helpe u de belofte vervullen, hier voor Zijn heilig aangezigt en voor het oog der hier vergaderde gemeente Zijns Zoons afgelegd!’</p>
<p>Die toespraak duurde Hendrik lang genoeg: toch bleef hij niet geheel ongevoelig en zijne houding gaf aandacht, zelfs eerbied te kennen. Adèle wischte ter sluiks een' traan uit het oog.</p>
<p>Schaam u dien traan niet, moeder! een parel kan hij worden aan de kroon van uw kind.</p>
<p>Op Karel's gelaat stond strenge ernst te lezen; een enkele trek van wrevel, noode onderdrukt, had den opmerkzamen beschouwer echter kunnen verraden, hoe weinig bevredigd hij was. Zijne vrouw fluisterde hare moeder in:
<pb n="195"/>‘die zoetsappige taal zal op Hendrik weinig invloed hebben.’ Zij kreeg geen antwoord; hare schoonmoeder was te diep in hare eigen gepeinzen verzonken. Zóó had zij ook eens gestaan met haren Karel, en ook met haren Hendrik! Zij had van dezen het oog niet afgewend: het kon haar niet ontgaan, dat hij bewogen werd. Als toen zij hem daar ten doop hief, steeg er- ook nu een gebed voor haar kind uit het moederhart, dat het hopen nog niet had verleerd.</p>
<p>&nbsp;</p>
<p>Of Hendrik van Stralen het minder gepast had geacht zijne dagelijksche vrienden ten doopmaal te noodigen, dan wel Adèle inderdaad behoefte gevoelde aan een meer huisselijk feest, wij weten het niet; zeker is het, dat geene andere gasten dan de allernaaste betrekkingen der verheugde ouders genoodigd waren; nevens een weinig beteekenend zusje van Adèle, dat zoo pas op de kostschool hare <hi rend="spat">educatie</hi> had <hi rend="spat">geacheveerd</hi>, waren Karel van Stralen, zijne moeder en zijne echtgenoot, met dominé Bergsman de eenige gasten. De toon kon daarom te vertrouwelijker, te inniger zijn geweest, wanneer bloedverwantschap een waarborg was voor geestverwantschap. Maar al spoedig lokte eene stekelachtige aanmerking van Karel's echtgenoot een minder godsdienstig dan godgeleerd gesprek uit.</p>
<p>‘'t Genot der vrijheid moet toch wel zoet zijn,’ sprak ze, ‘dat de heeren predikanten er zoo alles voor opofferen.’</p>
<p>‘Vrijheid? zeker, mevrouw,’ hernam Bergsman, ‘de Heer heeft er veel voor gedaan om ons vrij te maken.’</p>
<p>‘Toch wel niet om ons te ontslaan van plegtige verbindtenissen, en van den pligt om het geloof van anderen te eerbiedigen?’</p>
<pb n="196"/>
<p>‘Zeker niet, dat ware de vrijheid der zonde, dat is geen vrijheid, maar slavernij.’</p>
<p>‘Maar dunkt u toch niet, mijnheer Bergsman, dat men die vrijheid der zonde nadert, wanneer men zich ontslagen acht van de plegtige verbindtenis aan de leer der Kerk, wier dienaar men is?’</p>
<p>‘Wanneer die verbindtenis zoo ondubbelzinnig was, dat men haar houden moest, ook al bleek de kerkleer in strijd met het Evangelie, geloof ik, dat de Kerk - of liever het kerkgenootschap - gehouden was van hare zijde dien band los te maken; en deed zij het niet, haar dienaar zou haar dienaar niet kunnen blijven zonder op te houden dienaar van Christus te zijn. Maar ik geloof niet, mevrouw, dat ons kerkgenootschap in onze eeuw eene zoo onchristelijke verbindtenis vergt.’</p>
<p>‘Toch meende ik, dat de predikanten door onderteekening gehouden waren aan de Formulieren!’</p>
<p>‘Wier beginselen met het Evangelie overeenkomen, mevrouw, zeker.’</p>
<p>‘En naauwelijks herkende ik toch het dierbare Doopsformulier.’</p>
<p>Bergsman's lippen vertoonden dien fijnen glimlach, waarin, sprak er niet zooveel goedheid uit zijn oog, zijn vijand iets spottends had kunnen vinden, en hij antwoordde:</p>
<p>‘Het Doopsformulier behoort niet tot de Formulieren van eenigheid, maar tot de Formulieren van dienst, opgesteld in der tijd om eenvormigheid in de eeredienst te bevorderen.’</p>
<p>‘Naar uw oordeel zou men daaraan dan niet zoo streng gebonden zijn? Maar waren de veranderingen toch niet wat al te groot, die ik dezen middag opmerkte? Bij de eerste vraag: “of gij niet bekent, dat ze in Christus geheiligd zijn?” hebt gij tusschen gevoegd - of bedriegt mij mijn geheugen? - “dat ze, als geboren uit Christen-<pb n="197"/>ouders, in den boezem eener Christengemeente” geheiligd zijn. Zouden daarmede de Vaderen hebben ingestemd?’</p>
<p>‘Ik vermoed het wel, mevrouw; als de Vaderen wisten, dat de uitdrukking, zooals die daar in het formulier staat, door zeer weinige ouders begrepen wordt, zouden zij het zeker goedkeuren, dat die woorden geheel in hunnen geest werden verklaard: en aan dien geest meen ik getrouw gebleven te zijn.’</p>
<p>‘Dat zouden wij wel eens willen hooren bewijzen, mijnheer Bergsman, niet waar Sara?’ sprak Karel van Stralen, die het woord voor zijne echtgenoot opnam.</p>
<p>‘In het Formulier om den Heiligen Doop uit te rigten, van Johannes a Lasco staat uitdrukkelijk, als de eerste vraag, die gedaan wordt: “Ik begeere dat gij mij verklaart, ten eerste: of de kinderen, die gij aanbiedt, ook zijn het zaad van deze onze Kerk, opdat ze door onze dienst hier wettig gedoopt worden?”</p>
<p>Maar dit is toch iets anders dan: in Christus geheiligd zijn.’</p>
<p>‘Naar uwe meening, mijnheer van Stralen, maar niet naar de opvatting der Vaderen, die de uitdrukking van: in Christus geheiligd zijn, naar de meening van A. Lasco en Micron begrepen hebben, gelijk blijkt uit Micron's Catechismus, waar op de vraag: “Waarom wordt het geloof en de mondelijke belijdenis niet insgelijks van de kinderen der gemeente geëischt, eer ze gedoopt worden?” geantwoord wordt; “Overmits dat de gemeente van hare zaligheid veel zekerder getuigenis heeft uit den woorde Gods, dan men uit de belijdenis der volwassenen hebben kan.”</p>
<p>Toch vind ik 't op zijn minst onvoorzigtig, mijnheer Bergsman,’ viel Sara hierop in, ‘zoo van de gebruikelijke woorden in de Formulieren van eenigheid af te wijken.’</p>
<pb n="198"/>
<p>‘Met uw verlof, mevrouw, de liturgische schriften, waaronder het Formulier van den Doop eene eerste plaats bekleedt, behooren niet tot de Formulieren van eenigheid. Naar het oordeel van regtzinnige Godgeleerden van vroegeren tijd, zou men zelfs het gebruik der liturgische schriften kunnen nalaten, zonder nogtans af te wijken van de aangenomen leer, hoezeer zij dit een vergrijp noemden tegen het <hi rend="spat">kerkgebruik</hi>. Want, dus drukten zij zich uit, het is zeker, dat er onderscheid moet gemaakt worden tusschen het <hi rend="spat">gebruik</hi> en de <hi rend="spat">leer</hi>; het <hi rend="spat">gebruik</hi> mag om redenen nagelaten worden, als het niet strijdt met de conscientie ten opzigte der leer, in de Formulieren van eenigheid vervat.’</p>
<p>‘Het onderscheid tusschen liturgische formulieren en symbolische schriften is mij wel bekend, mijnheer Bergsman,’ sprak Karel van Stralen, ‘maar daar de liturgie gegrond is op de leer in de symbolische schriften vervat, moet zij even als de Belijdenis des geloofs, de Heidelbergsche Catechismus en de Leerregels der Dordsche Synode, van verbindende kracht zijn. 't Moge waar zijn, dat de Vaderen onderscheid gemaakt hebben tusschen het <hi rend="spat">gebruik</hi> en de <hi rend="spat">leer</hi>, zij gaan toch uit van de onderstelling, dat de liturgische formulieren, wat de leer betreft, met de symbolische schriften overeenkomen, waarom zij de afwijking van eenig leerstuk in de liturgie gelijk stellen met eene afwijking van de Formulieren van eenigheid. Het kan u niet onbekend zijn, mijnheer Bergsman, hoe de Vaderen er steeds naar gestreefd hebben, om de hoogst noodige eenigheid in de godsdienst te bewaren, gesteund als ze daarin werden door het politiek gezag, waarom zij dan ook hen veroordeelden die de Formulieren krukken voor zwakken en onmagtigen noemden, daar toch de liturgie met het doel is opgesteld, om de zoo noodige eenigheid in de Kerk te bewaren.’</p>
<pb n="199"/>
<p>‘Gij roert hier eene menigte zaken aan, mijnheer van Stralen, die een breedvoerig gesprek zouden kunnen uitlokken.....’</p>
<p>‘En een vrolijk onderhoud kunnen opleveren!’ voegde Hendrik van Stralen daarbij. ‘Toch mag ik zulk een schermutseling wel eens hooren, vooral als 't op fijne haarkloverijen aankomt, waarin mijn broeder nog al sterk is, mijnheer Bergsman.’</p>
<p>‘Het zou de dames echter minder bevallen, vrees ik,’ sprak Bergsman.</p>
<p>‘Wat mij betreft,’ zeî Sara, ‘ik vind dat we een regt nuttig gesprek zullen kunnen aanhooren, als de heeren die gewigtige onderwerpen, die niet meer of minder dan het <hi rend="spat">to be or not to be</hi> van de Gereformeerde Kerk betreffen, eens wilden behandelen.’</p>
<p>Hendrik en Adèle wisselden een' spottenden blik.</p>
<p>‘Er zijn vooral twee punten ter sprake gebragt,’ sprak de oude mevrouw van Stralen, ‘die mijne hooge belangstelling wekken; de verbindende kracht der Formulieren en het behoud van de eenigheid der Kerk door de Formulieren van eenigheid.’</p>
<p>‘Als we dan toch van de ons verleende vrijheid gebruik zullen maken,’ hernam Bergsman, op niet zeer levendigen toon, ‘stel ik u voor, mijnheer van Stralen, met het eerste punt door uwe moeder genoemd een' aanvang te maken en te spreken over de verbindende kracht der Formulieren, ofschoon ik nog wel in bedenking wil geven, of wij een gesprek zullen voortzetten, dat ligt in eene theologisch twistgesprek kan ontaarden.’</p>
<p>Karel scheen de laatste woorden niet te hooren: ‘Gij zult de verbindende kracht der Formulieren wel ontkennen, mijnheer,’ zeî hij op scherpen toon.</p>
<p>‘Zonder eenige aarzeling, mijnheer van Stralen, omdat ik zonder dat onmogelijk Protestant zou kunnen zijn.’</p>
<pb n="200"/>
<p>‘Gij spreekt zeer stellig, mijnheer Bergsman,’ sprak Karels echtgenoot, die, naauwelijks zich kunnende bedwingen, er in één' adem bijvoegde: ‘'t is fraai! Alzoo zijn onze Vaderen geen Protestanten geweest?’</p>
<p>‘Als ze iets dergelijks van ons gevorderd hadden, voorzeker, neen! mevrouw.’</p>
<p>‘Mij dunkt, mijnheer Bergsman,’ zeî Karel, ‘wij moesten, om de zaak geregeld te behandelen, eerst eens vragen naar de beteekenis der symbolische schriften. Houdt gij 't er voor, dat iemand lid kan blijven van een kerkgenootschap, ook als hij zich niet getrouw houdt aan de belijdenis der stellingen, die in de symbolische schriften van dat kerkgenootschap zijn uitgedrukt?’</p>
<p>‘Vergun mij eene wedervraag: zijn die schriften aan te merken als bevattende <hi rend="spat">de</hi> waarheid, zonder hooger beroep, of als de uitdrukking der geloofsovertuiging van den tijd, waarin zij werden opgesteld?’</p>
<p>‘Het laatste is mijne meening, maar die geloofsovertuiging kan het hoogste beroep doorstaan, omdat zij gegrond is op de Heilige Schrift.’</p>
<p>‘Althans naar de opvatting en verklaring der Heilige Schrift van dien tijd, hier te lande.’</p>
<p>‘Ik voel waar gij heen wilt, mijnheer Bergsman; gij wilt de opvatting der Heilige Schrift afhankelijk maken van verschillende tijden en eene onbepaalde zoogenaamd wetenschappelijke ontwikkeling onzer kerkleer verdedigen.’</p>
<p>‘Maar wat bedoelt de heer Bergsman met dat hier te lande?’ vroeg Sara aan haren echtgenoot.</p>
<p>‘Daar bedoel ik mede, mevrouw,’ antwoordde Bergsman, ‘dat de volgers van Luther in Duitschland en elders b.v. geheel anders dachten over het Avondmaal en de bevoegdheid om daaraan deel te nemen, dan de Dordtsche vaderen; geheel anders over de twee naturen in Jezus Christus; geheel anders over de Goddelijke genade
<pb n="201"/>der wedergeboorte, dan zij, - om er nu niet van te spreken, hoe zij met den grooten Hervormer door de echtheid te ontkennen van eenige boeken des Ouden en des Nieuwen Testaments, openlijk de leer weêrspraken der Nederlandsche Geloofsbelijdenis aangaande de kanonieke boeken des Ouden en Nieuwen Testaments. En wat betreft de wetenschappelijke ontwikkeling van de kerkleer, daar zult gij toch wel geen bezwaar in vinden, mijnheer van Stralen?’</p>
<p>‘Neen, mijnheer, alleen met dit voorbehoud, dat de Kerk beoordeelt of de uitspraken der wetenschap aannemelijk of verwerpelijk zijn. Mijn gevoelen is, dat de kerkleer wel wetenschappelijk moet ontwikkeld worden, maar op het eenmaal gelegde fundament in de Formulieren van eenigheid.’</p>
<p>‘Waarom ge op dien grond, aan die Formulieren eene verbindende kracht toeschrijft.’</p>
<p>‘Gij hebt mij begrepen, mijnheer Bergsman.’</p>
<p>‘Mag ik u echter oplettend maken, mijnheer van Stralen, dat in de erkenning van eene wetenschappelijke ontwikkeling der kerkleer reeds ligt opgesloten de erkenning van de mogelijkheid eener opheffing van de verbindende kracht der symbolische schriften.’</p>
<p>‘Omdat zij dan veranderd kunnen worden, meent gij; maar dit kan immers geen plaats hebben, omdat zij, gebouwd op de Heilige Schrift, even onveranderlijk moeten zijn, als deze.’</p>
<p>‘Met uw verlof, mijnheer van Stralen, gij gaat een' grooten stap verder dan de Vaderen, die de Formulieren geenszins op ééne lijn stelden met de Heilige Schrift, daar zij hunne uitspraken aan haar onderwierpen, en uit gemoedelijke bezorgdheid omtrent de juistheid hunner inzigten bepaalden, dat de <hi rend="spat">leer</hi>, in de symbolische schriften vervat, om de drie jaren zou worden <hi rend="spat">herzien</hi>. En
<pb n="202"/>al is men, helaas, aan dien regel niet getrouw gebleven, waar van <hi rend="spat">herzien</hi> sprake is, kan men aan geen' stationairen stand van zaken denken. Ik behoef u daarenboven niet te herinneren, hoe de Vaderen zelven in Art. 7 der Geloofsbelijdenis hun gevoelen hebben uitgesproken, dat de Formulieren, tegelijk met al de schriften van menschen, hoe heilig zij ook geweest zijn, niet mogen gelijk gesteld worden met de Heilige Schriften.’</p>
<p>‘Juist, mijnheer Bergsman; daarom “verwierpen zij van ganscher harte al wat met dezen onfeilbaren regel, d.i. met de goddelijke Schriften, niet overeenkomt,” en dat maakt de verbindende kracht hunner symbolische schriften zoo veel te sterker.’</p>
<p>‘Ik eerbiedig de geloofsovertuiging der Vaderen; maar ik onderstel, dat zij, thans levende, ook die van anderen eerbiedigen zouden, of zij waren niet Protestantsch.’</p>
<p>‘Alweêr die grove beschuldiging!’ sprak Karel's echtgenoot op gevoeligen toon.</p>
<p>‘Toch geene andere dan eene ware, mevrouw,’ antwoordde Bergsman: ‘want ik ken geen andere verbindende symbolen, dan op het standpunt der Roomsche Kerk, waarop zij hunne verbindende kracht nimmer verliezen. Die dus ijveren voor de verbindende kracht onzer symbolische schriften staan, in het wezen der zaak, met de Roomsche Kerk op denzelfden grondslag. Het is toch duidelijk, dat bindende Belijdenisschriften tegen het grondbeginsel van het Protestantismus aandruischen.’</p>
<p>‘Zoo spreken allen, die in onze dagen het beginsel der zelfstandigheid van het individu hemelhoog verheffen, terwijl zij niet schroomen daardoor eene wijde deur open te zetten voor het verkondigen van allerlei individuele, zelfs onchristelijke stelsels.’</p>
<p>‘Die zelfstandigheid is, dit kunt gij niet ontkennen, mijnheer van Stralen, een hoofdbeginsel en een noodza-<pb n="203"/>kelijk uitvloeisel van het Protestantismus, dat aan ieder het regt toekent om de waarheid te onderzoeken en die naar zijne overtuiging te belijden. Het zou ophouden te bestaan, als het onfeilbare regters erkende over anderer godsdienstige gevoelens, of eene bepaalde geloofsovertuiging verhief tot rigtsnoer van wat in den boezem van een kerkgenootschap mag geloofd worden. En wat het door u geopperde bezwaar betreft: mij dunkt, de Geest des Heeren, die in de gemeente woont, is krachtig genoeg, om den onchristelijken geest te bestrijden, terwijl de verkondiging van onchristelijke stelsels hare veroordeeling in de gemeente zelve, bedeeld als zij is met de gave der onderscheiding, wel zal vinden.’</p>
<p>‘Ieder heeft vrijheid, mijnheer Bergsman, een kerkgenootschap te verlaten met welks Geloofsbelijbenis en Formulieren hij zich niet vereenigen kan.’</p>
<p>‘En wat zou daarmede gewonnen zijn, mijnheer van Stralen?’</p>
<p>‘Niets minder dan dat de banden der vereeniging dan beter zouden gehandhaafd en de breuken geheeld worden, die thans de Kerk zoo zeer doen lijden.’</p>
<p>‘Dat zelfmisleidend denkbeeld weêrspreekt de geschiedenis ten eenenmale, gelijk we straks zullen zien. Maar mag ik u nog eens herinneren aan het onprotestantsche van uwe begeerte, dat wie zich met de geloofsbelijdenis der Vaderen niet ten volle vereenigen kunnen, de Kerk moesten verlaten? Want is het niet in waarheid onprotestantsch als een Protestantsch genootschap een bepaald stelsel aanneemt, dat dáár alleen mag geloofd worden? Is die begeerte daarenboven wel Christelijk, daar zij noodzakelijk moet uitloopen op verscheuring van het ligchaam van Christus door aanleiding te geven, dat telkens nieuwe kerkgenootschappen gesticht worden, die den geest der broederschap en der éénheid in Christus verdooven?
<pb n="204"/>Gaarne vereenig ik mij met wat ik ergens in de <hi rend="spat">Christelijke Tijdvragen</hi> las: “Het zal zijn, door het inzien der op nieuw beproefde onmogelijkheid, om door uitwendige banden van geloofsbelijdenis en formulieren, het denkbeeld van ware eenheid des geestes tusschen de discipelen van Christus te realiseren, dat men er toe komen zal, om het <hi rend="spat">bestaan</hi> dier eenheid te <hi rend="spat">erkennen</hi>, vooral waar <hi rend="spat">leven uit God</hi> is, al bestaan er tusschen degenen, die dat nieuw beginsel in hun hart dragen, ook in het geheel geen kerkelijke of dogmatische, of ook louter sociale betrekkingen.”</p>
<p>Fraaije illusies, mijheer Bergsman! Intusschen viert men den teugel aan de losbandigheid, die het noodzakelijk gevolg moet zijn van het verbreken der hechte banden, waardoor de Gereformeerde Kerk moet worden te zamen gehouden. Predik: geen leerstelsel, waaraan men gehouden is, en de Kerk wordt een Babel van verwarring, waar men door allerlei wind van leering wordt her- en derwaarts geslingerd.’</p>
<p>‘Predik het tegenovergestelde, mijnheer van Stralen, en gij doet iets wat in zich zelf ongeoorloofd, en, zoo als ik reeds bewees, onprotestantsch is. Maar laat ons de geschiedenis raadplegen en onderzoeken, of de eenigheid der Kerk is bewaard gebleven door de aangelegde banden van de Formulieren van eenigheid.’</p>
<p>Hendrik van Stralen, die met meer belangstelling geluisterd had dan zich eerst liet verwachten, kon nu een' glimlach niet onderdrukken, die door zijne schoonzuster tot hare niet geringe ergernis werd opgemerkt. Vermoedende dat dit bewijs zijner deelneming in het gesprokene voortsproot uit een zeker welbehagen in een door hem gewenschte neêrlaag zijns broeders, zeide zij:</p>
<p>‘Mij dunkt, de heeren kunnen het nu voor van avond daarbij wel laten, te meer omdat ik vrees, dat de voortzetting
<pb n="205"/>van het gesprek onzen gastheer niet aangenaam zal zijn.’</p>
<p>‘Integendeel,’ sprak Hendrik; ‘als het de heeren niet te veel vermoeit, mag ik gaarne getuige zijn van zulk een' wedstrijd: te meer omdat het hier, zoo als gij het zelve hebt uitgedrukt, lieve zuster, een strijd geldt op leven en dood. Maar daar het geen bloedige strijd is, wil ik gaarne de rol van secondant op mij nemen. Als ik in dit karakter eene aanmerking zou maken, zij zou deze zijn: dat de wapens niet gelijk staan: mijn broeder vecht met een juridischen, de heer Bergsman met een theologischen degen. En daar het hier eene kerkelijke kwestie geldt, mag men het voordeel der wapenen niet voorbijzien, als er neêrlaag mogt worden geleden.’</p>
<p>Karel, die al de scherpte van die aanmerking zijns broeders gevoelde, antwoordde:</p>
<p>‘Hendrik, wij hebben, om in uw beeld te blijven, u niet tot secondant verkozen, omdat wij, helaas, op kerkelijk en Christelijk terrein u de bevoegdheid moeten ontzeggen, om de wapenen te onderzoeken.’</p>
<p>Hendrik had een wederwoord op de lippen, doch de oude mevrouw van Stralen kwam tusschen beide, en haastte zich te zeggen:</p>
<p>‘Daar onze gastheer er niet tegen heeft, dat het punt in kwestie behandeld wordt, moesten de heeren het, dunkt mij, eens beproeven of zij het daaromtrent niet eens konden worden. De schoone naam, dien onze Formulieren van eenigheid dragen, zal toch wel meer tot vereeniging dan tot verwijdering leiden, hoop ik.’</p>
<p>‘Ongetwijfeld, mama,’ sprak Karel; ‘waar ze erkend en voor onmisbaar gehouden worden, moet vereeniging bestaan, terwijl het daarentegen onmogelijk is dat de eenigheid der Kerk, zonder haar, bewaard kan blijven.’</p>
<p>‘Dat is meer gezegd, mijnheer van Stralen,’ zeî Bergsman; ‘maar nog zoo spoedig niet bewezen.’</p>
<pb n="206"/>
<p>‘Het is eigenlijk aan u, mijnheer Bergsman, het tegendeel te bewijzen. Ik wil u echter eenigzins te hulp komen door eene waarheid, door een' onzer geleerdste theologen uitgesproken, voorop te stellen, die ons een leiddraad aan de hand geeft, om de zaak geregeld te bespreken. Zij is deze: heeft men onder elkander in eene gemeenschappelijk afgelegde kerkelijke geloofsbelijdenis geen waarborg van eenstemmigheid, dan staan wantrouwen en verdeeldheid voor de deur.’</p>
<p>‘Ik wil voor een oogenblik het ware of onware van die stelling onbeslist laten, maar als wij de geschiedenis raadplegen, geeft zij ons dan een bevestigend antwoord op de vraag, of men voor wantrouwen en verdeeldheid is bewaard gebleven waar men zulk eene geloofsbelijdenis was toegedaan?’</p>
<p>‘Een zonderlinge vraag, mijnheer Bergsman, die, naar het mij voorkomt, naauwelijks behoeft beantwoord te worden. Hoe kan verdeeldheid ontstaan, waar men het eens is in de Geloofsbelijdenis; hoe wantrouwen, waar men eenstemmig denkt en gelooft?’</p>
<p>‘Voorzeker niet, waar <hi rend="spat">volkomene</hi> eenstemmigheid heerscht; maar wàs, ìs die er onder wie de oude kerkelijke Formulieren van eenigheid voorstaan? Vergun mij eene kleine proeve te nemen: kunt gij zelf, mijnheer van Stralen, opregt bekennen, dat gij <hi rend="spat">geheel</hi> en <hi rend="spat">in alles</hi> met die Formulieren instemt?’</p>
<p>‘Ik heb geen reden om dit te ontkennen.’</p>
<p>‘Gij zijt dus ook de leer der eeuwige voorbeschikking ten verderve toegedaan?’</p>
<p>‘Mijnheer Bergsman, ik vereenig mij ten volle met de cardinale leerstukken onzer Kerk, als daar zijn: de Drieëenheid, de voldoening, de regtvaardiging, de verkiezing enz.’</p>
<p>‘Uw ontwijkend antwoord, mijnheer van Stralen, pleit
<pb n="207"/>meer voor uw hart dan voor uwe consequentie. Maar zie daar nu: als gij hier stilzwijgend eene uitzondering maakt, dan zijt gij het met anderen, die zich strikt houden aan de geheele praedestinatie-leer, alreeds ten volle niet eens en gij geeft aanleiding, dat men u wantrouwe.’</p>
<p>‘Gij vergeet, mijnheer Bergsman, dat ik van de cardinale leerstukken sprak.’</p>
<p>‘Maar wordt er alzoo door u niet een nieuwe twistappel opgeworpen? Wat gij niet voor een cardinaal leerstuk houdt, beschouwen anderen wel degelijk als een zoodanig. Zij doen het op het voorbeeld van Calvijn, die de eeuwige voorbeschikking ten verderve wel verklaarde te zijn een <hi rend="spat">verschrikkelijk besluit</hi>, maar die leer toch achtte de noodzakelijke keerzijde van de leer der eeuwige verkiezing en haar daarom rangschikte onder de fundamenteele punten der kerkleer.’</p>
<p>‘Als dit uw éénig bewijs is voor de ongenoegzaamheid van de Formulieren van eenigheid om de eenigheid der Kerk te bewaren, dan zult gij zelf daarvan de zwakheid wel gevoelen, mijnheer Bergsman.’</p>
<p>‘Het voorbeeld bewijst toch zóóveel, mijnheer van Stralen, dat er zijn, die zeggende dat zij der kerkleer in alles zijn toegedaan, zich echter voorbehouden datgene uit te zonderen wat hun minder aannemelijk voorkomt. Doch laat ons de geschiedenis der Nederlandsche Hervormde Kerk raadplegen. Op het einde der XVIde eeuw had men eene gemeenschappelijk afgelegde Geloofsbelijdenis, waartoe de dienaren des Woords zich door onderteekening moesten verbinden, en hoe ver het er af was, dat de eenstemmigheid daardoor was gewaarborgd, leeren ons de Remonstrantsche twisten. In 1618 en 1619 werden de Dordsche leerregels nog aan de Nederlandsche Geloofsbelijdenis en den Katechismus toegevoegd, maar ook deze vermeerdering was niet in staat de eenstemmigheid
<pb n="208"/>te bewaren. Als het mij vergund is mij even te verwijderen om een werkje van mijn studeerkamer te gaan halen, dan zal ik u eenige geschiedkundige bijzonderheden hieromtrent mededeelen.’</p>
<p>&nbsp;</p>
<p>Spoedig was Bergsman terug en las: ‘Reeds terstond na de Dordsche Synode hadden er tusschen twee hoogleeraren te Franeker, Maccovius en Sibrandus Lubertus, zulke hooge twisten plaats, dat de Academische Senaat en de Gedeputeerde Staten van Friesland hun gezag moesten doen gelden, om ze te stillen. En kort daarna bestreden Maccovius en Amesius, ook hoogleeraren te Franeker, elkander; maar nu mengden zich ook andere hoogleeraren in den strijd.</p>
<p>Maccovius en Amesius bestreden elkander weldra in openbare disputen, welke bovendien nog door den druk meer algemeen bekend werden gemaakt. Amesius stelde, dat al, wat de mensch van Gods wege verpligt werd te gelooven, waarheid was: Maccovius bestreed deze stelling, meenende, dat de mensch, in sommige gevallen, verpligt was te gelooven, wat onwaar was. Amesius stelde, dat er in den redelijken mensch, vóór zijne bekeering, zekere geschiktheid tot dezelve door het Evangelie werd bewerkt, en hij verklaarde, dat men, met dat te ontkennen, een voornaam deel der christelijke leer en het nut der bediening van Gods Woord ter bekeering des zondaars loochende: Maccovius bestreed dit gevoelen en hield het voor afwijking van de regtzinnige leer. Amesius stelde, dat de mensch vóór zijne wedergeboorte, Gods Woord ter bevordering van zijne zaligheid hoort: Maccovius ontkende het. Amesius stelde, dat Christus moet worden aangebeden ook in Zijne betrekking als Middelaar: Maccovius was daarentegen van gevoelen,
<pb n="209"/>dat aan Christus den Middelaar niet als zoodanig, maar alleen om zijne goddelijke natuur, aanbidding toekomt. In dit laatste nu mengden zich ook andere godgeleerden. Te Leiden hield Antonius Walaeus het met Amesius, doch Andreas Rivetus met Maccovius, die ook te Utrecht een voorstander vond in Voetius, met wien zijn leermeester Gomarus instemde. De laatstgenoemde werd weder door zijnen ambtgenoot te Groningen, Samuel Maresius, bestreden. Ook nu moest de senaat der Friesche Academie zich meermalen met de twisten inlaten, en in 1633 bragt men ze ter kennis van Gedeputeerde Staten en Curatoren.</p>
<p>Zoo was het gesteld, toen de Dordsche synode pas een einde had trachten te maken aan de verdeeldheid in de Kerk en door hare leerregels de eenstemmigheid had willen verzekeren. Zoo bleef het gedurende al den tijd dat aan de Formulieren van eenigheid een verbindend gezag werd toegekend. Voorbeelden in menigte kunnen dat staven. Wij zullen er slechts enkele mededeelen.</p>
<p>In de Friesche synode van 1682 werd door twee classen voorgesteld, of men niet, daar te Franeker twee professoraten in de theologie vacant waren, bij de hooge magten moest zoeken te bewerken, dat er twee mannen benoemd werden, die van de <hi rend="spat">hedendaagsche kerkberoerende nieuwigheden</hi>, zooals men zich uitdrukte, niet verdacht waren. Kort te voren had de classis van Zevenwouden ook in het licht gegeven eene “waarschuwing aan de Friesche Kerk tegen de doordringende schadelijke nieuwigheden,” en zij had aan de synode van 1681 vier artikels voorgedragen, om tegen die nieuwigheden te waken; in het eerste artikel werden niet minder dan een <hi rend="spat">twintigtal</hi> onregtzinnige stellingen opgesomd. Maar niet alleen in Friesland heerschte destijds zooveel wantrouwen en verdeeldheid: de geheele Neder-<pb n="210"/>landsche Hervormde Kerk verkeerde in onrust en tweespalt, bijna evenzeer als tijdens de Remonstrantsche twisten. De Voetianen en Coccejanen beschuldigden elkander wederkeerig van onregtzinnigheid en zouden elkander wel uit de Kerk hebben willen bannen. Merkwaardig zijn de woorden van den beroemden Vitringa (in de voorrede van zijne “Aanleidinge tot het rechte verstant van den tempel, die de profeet Ezechiël gezien en beschreven heeft”), om ons te overtuigen, dat er toen waarlijk niet minder wantrouwen en verdeeldheid in de Kerk was, dan nadat men opgehouden heeft het gezag der Formulieren te handhaven. Hij spreekt aldus:</p>
<p>“Het is geweest de mode van onzen tijd, dat de een den ander om het minste verschil in gedachten, al was het omtrent zaken, die zelfs de godgeleerdheid niet raakten, voor een ketter afgemaald, en, om de rol ten volle uit te spelen, aangeklaagd heeft bij classen, synoden en politieke vergaderingen, daar zij meenden, dat hun gezag iets zou kunnen gelden. En dewijl het onmogelijk was, dat dit geschiedde alleen met het aantrekken van eenvoudige stellingen, genomen uit de schriften der leeraren die men voor had, nam men voor, de schriften van een ieder, daar men het op gemunt had, te doorsnuffelen en afgebroken woorden en getuigenissen uit dit of dat stuk van een schrift, daar men eigenlijk van eene andere stof handelde, voor den dag te brengen, en dewijl ook die, eenvoudig opgenomen zijnde, niets schadelijks schenen te behelzen, dezelve op deze of gene wijze te draaijen en daaruit gevolgen te trekken, die daar niet uit vloeiden, en die ze zeer wel wisten, dat de auteuren zelven niet toestemden. Dit werk, zóó begonnen zijnde, werd dan met gelijke drift en onregtmatigheid voortgezet, en of de auteuren met mond en met pen, zonder de minste achterdeur open te houden, beleden, dat zij van het ge-<pb n="211"/>voelen, dat men hun opdichtte, niet waren, dat zij zich wilden ter proeve stellen zelfs van diegenen, die iets tot hunnen last hadden, het hielp niet, men voer voort met te zeggen, dat hij onregtzinnig was, en was blijde, dat men den minsten schijn had, om dat zeggen staande te houden.”</p>
<p>Welk eene jammerlijke verdeeldheid de Hervormde Kerk in die dagen beroerde, niettegenstaande het gezag der Formulieren van eenigheid, blijkt inzonderheid ook uit het te Amsterdam in 1677 ingevoerde <hi rend="spat">vredesverdrag</hi>, dat vervaardigd werd om de rust te herstellen. Het bestond uit zes artikelen, welke de verklaring behelsden, dat men bij de regtzinnige waarheid, in Gods Woord en de Formulieren van eenigheid begrepen, wilde blijven; dat men zich wachten zou voor alles, wat de eendragt mogt kunnen storen of een der broederen in verdenking brengen; dat men de zaken, waarover men het niet ééns was, niet van zulk een gewigt zou achten, dat er de zaligheid van afhing; dat men zich onthouden zou van onschriftuurlijke spreekwijzen of stellingen, die misnoegen konden verwekken, of dat men zoo duidelijk zou verklaren, als men meende die te gebruiken, dat hare overeenstemming met de leer der Hervormde Kerk duidelijk was; dat men bij het beroepen van predikanten niet zou letten op de hoogescholen, waar zij gestudeerd hadden, maar op hunne gematigde en vreedzame gezindheid; en eindelijk, dat men ieder, die zich niet overeenkomstig deze schikkingen gedroeg, broederlijk zou vermanen, ten einde alle verwijdering mogt worden voorgekomen. Dit verdrag werd door de regering van Amsterdam noodig geoordeeld, om de eensgezindheid in de Kerk te bewaren; zij had ondervonden, dat de Formulieren van eenigheid daartoe onvoldoende waren.</p>
<p>Bijna honderd jaren later, in 1767 werd door de
<pb n="212"/>regering van Leeuwarden eene resolutie genomen, waarin het volgende voorkomt:</p>
<p>Ter gelegenheid van de vacature van twee predikantsambten in de gemeente dezer stad, - is door den heer presiderenden burgemeester voorgesteld en bij den raad in consideratie genomen, of het niet dienstig zou zijn, - om voor te komen de dissentiën, kuiperijen en onlusten <hi rend="spat">welke voorheen bij de meeste beroepingen van predikanten alhier hebben plaats gehad</hi>, en die meestendeels zijn veroorzaakt geworden door de verschillende geneigdheid van de predikanten en andere leden van den kerkeraad, mitsgaders van vele lidmaten der gemeente, omtrent de zoogenaamde oude en nieuwe studie, - dat in het toekomende het getal van de predikanten in deze stad, ten opzigte van beide studiën, egaal en gelijk mogt zijn....</p>
<p>Waarop bij den raad gedelibereerd en alles rijkelijk overwogen zijnde, hebben hunne achtbaarheden zich het gedane voorstel volkomen laten welgevallen en hetzelve eenparig geapprobeerd.....’</p>
<p>Hier hield Bergsman even op en zeide toen: ‘ik vereenig mij volkomen met hetgeen de schrijver van het voorgelezene hier laat volgen:’</p>
<p>‘De geschiedenis der Nederlandsche Hervormde Kerk wijst het alzoo genoegzaam aan, dat Formulieren van eenigheid ongenoegzaam zijn, om de eenigheid der Kerk te bewaren. En wat wij daaruit hebben medegedeeld, wijst ook nog wel iets meer aan, te weten, dat die door sommigen zoo hoog geroemde tijd, waarin de formulieren, gerekend werden een verbindend gezag te hebben, toch een tijd is geweest van bijna onafgebroken twist, van hoogloopende oneenigheden en beklagenswaardige verdeeldheid. Indien het al mogelijk ware zulk een tijd te doen terugkeeren, het zou zeker niet wenschelijk zijn.
<pb n="213"/>Zoo lang wij niet één zijn in Christus, zal er geene waarachtige eenigheid door kerkelijke formulieren tot stand komen. Wanneer wij daarentegen in Christus één zijn, dan behoeven we geene formulieren meer, om met elkander vereenigd te worden. Tot het bewerken van die eenigheid zou het toch welligt het doelmatigste zijn, zoo wij allen ons alléén aan het Evangelie van Christus hielden. 't Is zoo, het Evangelie kan verschillend opgevat worden; maar dat kunnen de formulieren ook. En allen, die Christenen wenschen te zijn, zullen wel toestemmen, dat de Heer naar waarheid gezegd heeft: Ik ben het licht der wereld; die Mij volgt, zal niet in de duisternis wandelen, maar zal het licht des levens hebben.’</p>
<p>‘We zijn u wel dank schuldig, dominé,’ dus nam de oude mevrouw van Stralen het woord op; toen na het voorgelezene eene stilte volgde, die wel scheen aan te duiden, dat Karel niet willens was het gesprek voort te zetten, of het gesprokene te weêrleggen, en waarin Hendrik, die met welgevallen opmerkte, dat zijn broeder geneigd scheen om het veld te ruimen, zich merkbaar verheugde: ‘we zijn u wel dank schuldig, dominé, voor de geschiedkundige ophelderingen, die gij ons gegeven hebt. Hoe wenschte ik met u en uwen schrijver, dat allen één waren in Christus, onzen Heer: één in het geloof in en liefde tot den Verlosser. Dan zouden er zoovele onzalige twisten niet gevoerd worden, die de belijders van Hem zoo bitter van elkander verwijderen. Dan zouden er geen ongeloovigen meer zijn, die Hem tot hunne eeuwige schade verloochenen. Dan zouden er niet zijn,’ en de weemoedige toon, waarop zij die woorden sprak, bragt in haar oog een niet weêrhouden moedertraan, ‘die meer voor de wereld dan voor Hem leven, haar boven Hem liefhebben, in haar, niet in Hem hun hoogste heil zoeken. O, konden allen zich vereenigen in dat heerlijk lied:</p>
<pb n="214"/>
<p>‘'k Heb Jezus lief! Hij is mijn licht en kracht.’</p>
<p>‘Dat zou wel wenschelijk zijn, mama,’ zeî Karel's echtgenoot. ‘Toch verwondert het mij wel, dat er predikanten zijn die door het laten zingen van dat lied die taal op aller lippen leggen. Hoe is 't toch mogelijk, dat zondaren, die niet zijn wedergeboren door den Heiligen Geest, betuigen kunnen, dat zij Jezus liefhebben?’</p>
<p>‘Misschien zou die vraag niet bij u zijn opgekomen, mevrouw,’ antwoordde Bergsman, ‘als gij u eene andere hadt voorgelegd: kan een zondig mensch betuigen Jezus lief te hebben..... doch, ik zou wel willen voorstellen het thans bij 't besprokene te laten berusten. Onze zamenkomst te dezer gelegenheid zou anders waarlijk te veel het karakter verliezen van een vriendschappelijk bijeenzijn, door onze gastvrienden ons verschaft, die waarschijnlijk wel zullen verlangen, dat onze gesprekken eene andere rigting nemen.’</p>
<p>De gastheer was echter ook nu weder van een ander gevoelen, niet zoozeer omdat hij in de gevoerde gesprekken zooveel belang stelde, als wel, omdat daar een punt werd aangeroerd, dat hem gelegenheid zou geven om aan zijn spotlust eenigzins den teugel te vieren. Doch er was nog eene andere oorzaak, waarom hij de voortzetting van het gesprek wenschte. Hij voorzag, dat de conversatietoon in het bijzijn van zijn' deftigen broeder en zijne hekelachtige schoonzuster toch niet zeer aangenaam zou zijn, terwijl hij de stille hoop voedde, dat beiden op nieuw eene gevoelige nederlaag zouden lijden. Hij nam daarom terstond het woord op en zeide:</p>
<p>‘Wat mij betreft, mijnheer Bergsman: als mijne gasten lust hebben het gesprek voort te zetten, het zal mij niet hinderen; een koopman, die in de wereld moet leven, is niet dikwijls in de gelegenheid verschillende meenin-<pb n="215"/>gen in het godsdienstige te hooren bespreken. Ik hoorde u daar even eene fijne onderscheiding maken, die ik wel eens nader wenschte opgehelderd te zien; te meer, omdat mijne vrouw, die, als ze eens ter kerke komt, nog al goed toeluistert, eene opmerking had, die mij niet zou zijn ingevallen, maar die zij onder uw gehoor dezen namiddag had gemaakt en in verband staat met haar begrip van den doop, namelijk, dat gij niets gezegd hebt van de <hi rend="spat">aangeborene</hi> zonde, waarover, zooals de Catechismus zegt, God zich schrikkelijk vertoornt.’</p>
<p>‘Foei, Hendrik,’ sprak Adèle, ‘dat vind ik niet aardig, dat gij een los gezegde van mij tot u vertrouwelijk gesproken, hier nu te pas brengt. Mijnheer Bergsman had zooveel te zeggen, dat hij zoo iets ligt over het hoofd kon zien.’</p>
<p>‘Ten zij, dat de heer Bergsman daar eene bijzondere reden voor had,’ zeî Sara. ‘'t Is mij ook niet ontgaan; maar het schijnt wel, dat sommige predikanten dat punt liefst onaangeroerd laten.’</p>
<p>‘Ik meende, dat het bij het behandelde onderwerp minder te pas kwam daarover uit te weiden, mevrouw,’ sprak Bergsman. ‘Intusschen zie ik geen reden, waarom men dat punt onaangeroerd zou moeten laten.’</p>
<p>‘'t Komt mij echter voor, mijnheer Bergsman, dat de predikanten, die, zoo als zij zeggen, der nieuwe rigting zijn toegedaan, met opzet niet slechts het woord erfzonde vermijden, maar zich op den predikstoel althans weinig over de zaak uitlaten.’</p>
<p>‘'t Doet mij genoegen,’ sprak Hendrik, ‘dat die zaak eens ter sprake komt. Dan hooren wij misschien iets van die oude paradijsgeschiedenis en een duivelen-historietje op den koop toe.’</p>
<p>Zonder voor als nog die ongepaste aanmerking van Hendrik, waarbij Karel met ergernis het hoofd schudde
<pb n="216"/>en Sara op het punt stond het woord op te vatten, anders dan met een ernstigen blik te beantwoorden, vroeg Bergsman: ‘vindt gij dat dan zulk een vruchtbaar onderwerp, mevrouw, om op den predikstoel te behandelen?’</p>
<p>‘Alleen zij, die den hoogmoed van den mensch stijven, die altijd van den hoogen adel en de waarde des menschen spreken, onder voorwendsel, dat de voorstelling van 's menschen diep bederf ons van God en het goede afkeerig maakt en tot verachting van ons zelven leidt - alleen zij kunnen daaraan twijfelen.’</p>
<p>‘En dit kwaad zou dan, naar uwe meening, door de prediking van de leer der erfzonde kunnen verhoed worden? Gesteld eens, dat de mensch er ootmoediger door werd, zou hij er misschien niet te onverschilliger door worden, als hij dacht: de zonde, die in mij heerscht, is eigenlijk de mijne niet; ik heb die van mijne ouders en voorouders overgeërfd: ben ik daardoor onbekwaam tot alle goed, dat is mijne schuld niet en dat komt niet voor mijne verantwoording?’</p>
<p>‘Men kan van elke godsdienstige waarheid misbruik maken,’ merkte Karel aan.</p>
<p>‘Ongetwijfeld, mijnheer van Stralen,’ antwoordde Bergsman; ‘doch wij moesten, dunkt mij, eerst eens onderzoeken wat met betrekking tot de zoogenaamde erfzonde waarheid is.’</p>
<p>‘Mij dunkt, dat onderzoek behoeft niet breedvoerig te zijn,’ sprak Sara: ‘de Catechismus geeft op de vraag: “Van waar komt dan zulk een verdorven aard des menschen?” dit op den Bijbel gegronde antwoord: “Uit den val en de ongehoorzaamheid van onze eerste voorouders, Adam en Eva, in het paradijs, waar onze natuur alzoo is verdorven geworden, dat wij allen in zonde ontvangen en geboren worden.’</p>
<pb n="217"/>
<p>‘Als gij uw begrip van erfzonde in dien zin opvat, mevrouw, dan zullen wij waarlijk niet veel van elkander verschillen. Met de voorstelling van den Catechismus kan ik mij ook zeer goed vereenigen, daar hij spreekt van den verdorven <hi rend="spat">aard</hi> des menschen en dien afleidt van onze eerste voorouders. Hij zegt niet dat de mensch <hi rend="spat">zondaar</hi> geboren wordt, maar dat onze natuur is verdorven geworden.’</p>
<p>‘Ja, mijnheer Bergsman,’ viel Karel in, ‘zóó verdorven, dat wij allen in zonde ontvangen en geboren worden, waardoor de mensch van nature geneigd is God en zijnen naaste te haten.’</p>
<p>‘Het kan u niet onbekend zijn, mijnheer van Stralen, dat Davids klagt (Ps. LI:7) naar den zamenhang in zijn boetpsalm, niet kan toegepast worden op de aangeboren verdorvenheid, maar dat hij er mede heeft willen zeggen, dat hij nu niet eerst gezondigd had, maar van zijne jeugd af een groot zondaar geweest was, terwijl hij daarenboven hier niet in het algemeen spreekt, dat het bij alle menschen zoo gesteld was, daar hij alleen van zich zelven gewaagt en zich zelven als een groot zondaar afteekent. Ik ontken daarmede niet de natuurlijke verdorvenheid van den mensch en hare voortplanting onder het menschdom. Ik zou dan in strijd zijn met de duidelijke uitspraken van de Heilige Schrift en ieders ondervinding, doch ik voer dat slechts aan om ons te bewaren, om op den klank der woorden af te gaan. Mag ik u echter eens vragen, mijnheer van Stralen, wat gij door dat <hi rend="spat">van nature</hi> geneigd te zijn om God en den naaste te haten, verstaat?’</p>
<p>‘Eenvoudig dit, mijnheer Bergsman, dat ten gevolge van de <hi rend="spat">geheele</hi> verdorvenheid der menschelijke natuur door de erfzonde, die geneigdheid ten kwade zich openbaart.’</p>
<pb n="218"/>
<p>‘Zoodat de mensch dus niet alleen het goede niet werkelijk doen kan, maar daartoe ook het vermogen niet heeft?’</p>
<p>‘Daar houd ik het voor.’</p>
<p>‘Dan vat gij zeker met Augustinus de toerekening van Adam's schuld in den strengsten juridischen zin op, en tegen de leer der Heilige Schrift en onzen Gereformeerde Kerk moet gij dan vasthouden aan eene <hi rend="spat">geheele</hi> verdorvenheid der menschelijke natuur en eene <hi rend="spat">volkomene</hi> onbekwaamheid tot alle goed.’</p>
<p>‘Als Paulus dan zegt, dat het bedenken des vleesches vijandschap is tegen God; want het onderwerpt zich der wet Gods niet, want het <hi rend="spat">kan</hi> ook niet?’</p>
<p>‘Dan bedoelt Paulus daarmede den vleeschelijken mensch, die, door zijne zinnelijke driften overheerscht, gelijk is aan het redelooze dier, den mensch, wiens geestelijk leven nog in de boeijen van zonde en zinnelijkheid verstrikt is en die dus nog het vermogen mist om zich tot die zedelijke vrijheid te verheffen, welke een gevolg is van dat hoogere geestelijke leven, waartoe hij, door Christus verlost van de banden der zonde, geraken kan.’</p>
<p>‘Maar hoe kunt gij zeggen, mijnheer Bergsman, dat mijne opvatting tegen de leer der Gereformeerde Kerk strijdt, daar toch het XV<hi rend="sup">de</hi> artikel der Nederlandsche Geloofsbelijdenis vrij duidelijk mijn gevoelen uitspreekt.’</p>
<p>‘Meer in schijn dan in werkelijkheid, mijnheer van Stralen. De Geloofsbelijdenis moge het begrip der erfzonde zijn toegedaan, den gevallen mensch ontzegt zij echter niet geheel het vermogen en den aanleg tot goed doen; want bij de erkenning van 's menschen onbekwaamheid tot eenig goed, houdt zij vast aan zijne natuurlijke vatbaarheid om door God verlost te worden.’</p>
<p>‘Dat stem ik,’ sprak Karel's echtgenoot, ‘volkomen toe. Ik heb altijd ook zóó begrepen, dat de mensch wel
<pb n="219"/>het goede <hi rend="spat">kan</hi>, maar uit hoofde van zijne verdorvenheid niet <hi rend="spat">wil</hi> doen.’</p>
<p>‘'t Zou mij spijten, mevrouw,’ hernam Bergsman, ‘als ik u van ketterij moest beschuldigen en wel van eene erge soort, van Pelagianisme, waartegen datzelfde artikel XV der Geloofsbelijdenis ernstig waarschuwt, zoodat ik als leeraar der Gereformeerde Kerk tegen uwe ongereformeerde leer zou moeten opkomen.’</p>
<p>‘Beiden niet Gereformeerd, broeder en zuster! En, Sara! gij zelfs van ketterij verdacht!’ zeî Hendrik met een' triomferenden glimlach; ‘mijnheer Bergsman, gij zijt een scherp vijand.’</p>
<p>‘Vergeef 't mij, mevrouw,’ hernam Bergsman, ‘als ik mij wat scherp hebt uitgedrukt. Maar gij zelve zult van uwe dwaling overtuigd worden, als ik u doe opmerken, dat, als men het goede wel <hi rend="spat">kan</hi>, maar niet <hi rend="spat">wil</hi> doen, men dan een veel zondiger aard zou openbaren, dan de Heilige Schrift en onze Kerk ons toekent. Neen, onze Kerk is in haar regt, als zij zegt, dat de mensch het goede niet <hi rend="spat">kan</hi>, zoolang hij, nog geheel vleeschelijk, het geestelijk leven niet deelachtig is geworden. Als nu slechts de wil ontbrak om het goede te doen, dan zouden we in het gevoel van onze afhankelijkheid van God en in onze zwakheid ons niet tot Hem ootmoedig behoeven te wenden, opdat Hij het kunnen en het willen in ons werke; maar dan stond het doen van het goede geheel in onze magt, en van onzen goeden wil hing dan het goede te doen geheel af. Weg dan met alle medelijden met den zondaar, die wel het goede kon, maar niet wilde doen; verbannen dan uit ons hart het geloof aan een barmhartig God, die veel vergeeft en nooit verwijt. - Hij verschijnt ons dan als een gestreng regter, die tegen den moedwilligen zondaar schrikwekkend overstaat. Eere onze Kerk, die in hare leer van de erfzonde het denk-<pb n="220"/>beeld bewaarde, dat de zonde een ziekte is, een oogpunt, waaruit ze nog al te weinig wordt beschouwd.’</p>
<p>‘Ik dank zeer voor die opheldering,’ sprak de oude Mevrouw van Stralen; ‘mag ik u nog eens iets anders vragen? Gij ontkent niet dat door den zondeval het gansche menschelijk geslacht besmet is, en dus zult gij dan ook wel het: <hi rend="spat">in welken</hi> in de bekende plaats Rom. V:12, laten slaan op den eersten mensch of het eerste menschenpaar?’</p>
<p>‘Dat zou taalkundig moeijelijk te verdedigen zijn, mevrouw. De beroemdste Schriftverklaarders vertalen die woorden op voldoende gronden dus: “alzoo de dood tot alle menschen doorgegaan is, <hi rend="spat">omdat</hi> allen gezondigd hebben.” Doch moest het <hi rend="spat">in welken</hi> ook slaan op den eersten mensch, ik zou er zelfs geen groot bezwaar in vinden.’</p>
<p>‘En hoe zoudt gij dat dan opvatten? Zóó, dat wij allen in Adam gezondigd hebben en zijne overtreding ook ons wordt toegerekend?’</p>
<p>‘Dan zouden wij Adam moeten beschouwen als het vertegenwoordigend hoofd van het menschelijk geslacht, en werkelijk zijn er die hem als zoodanig beschouwd hebben, terwijl anderen de toerekening van schuld niet daaruit afleiden, omdat Adam het hoofd van het menschelijk geslacht was, maar omdat het menschelijk geslacht in het Verbond der werken was, waarom dan Adam's zonde, als bondbreuk, zelfs aan kleine kinderen, die nog geene zonde gedaan hebben, wordt toegerekend. Dezulken verklaren het: “<hi rend="spat">in welken</hi> allen gezondigd hebben” dus: alle menschen waren in Adam in het Verbond, en daarom, omdat hij zondigde, zondigen ze allen in hem in zoover als ze in hem waren.’</p>
<p>‘Maar hebben dan Adam's nakomelingen hem volmagt gegeven om hun plaatsbekleeder te zijn, en in hunnen
<pb n="221"/>naam te handelen?’ vroeg Hendrik op sarcastischen toon.</p>
<p>‘Uwe opmerking is zeer gegrond, mijnheer,’ antwoordde Bergsman, die zich verblijdde dat de gastheer deel aan het gesprek nam. ‘De Heilige Schrift weet daarvan niets, evenmin als het uit die Schrift zou kunnen bewezen worden, dat God aan Adam zou geopenbaard hebben, dat Hij het lot van het gansche menschelijke geslacht in het zijne wilde zamenvatten.’</p>
<p>‘Gij spraakt daar ook van een Verbond, mijnheer Bergsman,’ hernam Hendrik nog eens: ‘als Adam's overtreding uit kracht van dat Verbond aan al zijne nakomelingen moest worden toegerekend, dan moesten ook al de overtredingen van zijne nakomelingen, naar hetzelfde verbondsregt - niet waar, Karel, dat is immers regterlijk gesproken? - hem weder worden toegerekend, omdat hij de oorzaak van hun ongeluk en hunne overtreding is. En welk eene overgroote massa van zondenschuld kwam er dan niet op dien ongelukkigen Adam!’</p>
<p>‘Uwe gevolgtrekking gaat ongetwijfeld door, mijnheer van Stralen, en het is een bewijs te meer voor de onhoudbaarheid eener stelling, waartoe de Heilige Schrift geen de minste aanleiding geeft.’</p>
<p>‘In welken allen <hi rend="spat">gezondigd</hi> hebben, staat er, mijnheer Bergsman,’ sprak Karel's echtgenoot. ‘Er staat niet: in welken allen <hi rend="spat">zondig</hi> zijn, maar <hi rend="spat">gezondigd</hi> hebben. Hier wordt dus van eene <hi rend="spat">daad</hi> of liever <hi rend="spat">misdaad</hi> gesproken en niet van de verdorvenheid der menschelijke natuur, waardoor de mensch des doods schuldig is, gelijk Paulus dan ook in het 18<hi rend="sup">de</hi> vers zegt, dat door ééne misdaad de schuld gekomen is over alle menschen tot verdoemenis, en aldus (1 Kor. XV:22.), dat allen in Adam sterven.’</p>
<p>‘Mag ik u eens vragen, mevrouw, of de zonde u ook zelfbeschuldiging veroorzaakt?’</p>
<pb n="222"/>
<p>‘Ik begrijp niet, mijnheer Bergsman, hoe die vraag hier te pas komt: ik wenschte uw gevoelen omtrent hetgeen ik daar aanstonds aanvoerde te weten.’</p>
<p>‘En ik wenschte u dat langs den door mij ingeslagen weg kenbaar te maken: mag ik dus uw antwoord hooren op mijne vraag.’</p>
<p>‘Het spreekt wel van zelf, dat ieder die vraag toestemmend moet beantwoorden.’</p>
<p>‘Dan zijn wij reeds een eind op weg. Door uwe toestemming erkent gij dus, dat de zonde, sedert den val van Adam, niet noodzakelijk in het <hi rend="spat">wezen</hi> van den mensch gegrond is, maar een natuurlijk gevolg moet zijn van den zondigen toestand, waarin wij, als een gevolg van Adam's val, verkeeren, anders hoe zouden wij ons zelven kunnen beschuldigen over iets dat uit kracht van ons wezen niet anders in ons <hi rend="spat">kan</hi> zijn? Als nu het: in <hi rend="spat">welken</hi> niets anders beteekenen kan, dan dat wij ten gevolge van Adam's val naar ons wezen niet anders dan zondaren kunnen zijn, dan moet daaruit volgen, dat wij zondigen <hi rend="spat">moeten</hi> ja niet anders dan zondigen <hi rend="spat">kunnen</hi>.’</p>
<p>‘En hoe verklaart gij dat dan, mijnheer Bergsman?’ vroeg de oude Mevrouw van Stralen, met eene belangstelling die bewees, dat zij voor zichzelve gaarne eene gevestigde overtuiging had.</p>
<p>‘Als Paulus zegt, “dat allen in Adam gezondigd hebben,” en dat “allen in Adam sterven,” dan komt het mij het natuurlijkst voor dat dus te verklaren: dat allen in de gemeenschap met Adam, d.i. als menschen gezondigd hebben, even als dat allen tengevolge hunner gemeenschap met Adam sterven. En wat nu betreft het aangehaalde 18<hi rend="sup">de</hi> vers van Rom. V: wij moeten niet vergeten, dat het woord <hi rend="spat">schuld</hi> eene invoeging is van onze Bijbeloverzetters en daarvoor even goed <hi rend="spat">zonde</hi> kan gelezen worden, en dat Paulus hier vergelijkenderwijze
<pb n="223"/>spreekt, om aan te toonen, dat, gelijk één misdrijf allen menschen verstrekt heeft tot veroordeeling, zoo ook ééne geregtigheid allen menschen tot regtvaardiging des levens strekt.... En om nu nog eens terug te komen op mijne straks gedane vraag: gelooft gij, mevrouw,’ zich tot Karel's echtgenoot wendende, ‘dat ik heden middag voor mijne hoorders vruchtbaarder zou gepredikt hebben, als ik in het breede had uitgeweid over de aangeborene zonde, dan nu ik de zonde in hare afschuwelijkheid, als eene vervreemding van God heb voorgesteld, die, hoe magtig ook, voor de stem van den Zoon Gods, die tot hooger leven wekt, moet bukken, zoodra die stem gegehoord en opgevolgd wordt door den zondaar?’</p>
<p>‘Ik geloof,’ sprak Hendrik, die nu toch naar het einde van het gesprek begon te verlangen en daarom elk antwoord op Bergsman's vraag wilde afsnijden, ‘ik geloof, dat het artikel zonde den theologanten en wie met hen theologiseren nog al wat te doen geeft. Gij hebt heden namiddag daarvan een schrikwekkend tafereel opgehangen, mijnheer Bergsman. Gij zult misschien wel niet aan den duivel gelooven, maar als die er anders bijgekomen was, dan zou men waarlijk bang geworden zijn; toch moet ik u mijn compliment maken, dat gij u goed gered hebt met - vergeef mij de uitdrukking - een pleister op de wond te leggen en het uitzigt te geven, dat de zonde er toch eens niet meer zijn zal.’</p>
<p>Bergsman vatte onmiddellijk het woord op, daar hij vreesde voor een door verontwaardiging uitgelokt scherp antwoord van Karel of diens echtgenoot, dat misschien meer verbitteren dan verbeteren zou.</p>
<p>‘De zonde’ zeî hij op een' hoog ernstigen toon, die Hendrik wat vreemd deed opzien, ‘de zonde kan men niet te schrikwekkend afmalen, mijnheer van Stralen. Ieder die eenig besef heeft van zijne bestemming als
<pb n="224"/>mensch, in wie het bewustzijn van een heilig en liefderijk God levendig is, moet haar wel verafschuwen. Te gevoelen, dat men niet is als redelijk en zedelijk wezen, wat men zijn kon en, overeenkomstig zijne bestemming zijn moet, is dat niet verschrikkelijk? Zijn leven aan de zinnenwereld te verpanden, terwijl het aan God en de deugd behoort, zijn' adel te verloochenen, zijn' geest, tot eindelooze ontwikkeling bestemd, door zijn dierlijke natuur te onderdrukken, is dat niet ontzettend? Al de ellende die de zonde oplevert zich moedwillig op den hals te halen, al de bittere gevolgen zich te getroosten, die het leven voor de stoffelijke wereld alléén na zich sleept, is dat niet vernederend voor den mensch, die bestemd is om het hoogste geluk, door gelijkvormigheid aan het volmaakte Wezen, deelachtig te worden? Gij spreekt van den duivel, mijnheer van Stralen: die de zonde doet en in haar blijft is uit den duivel, openbaart een' duivelschen aard en draagt het beeld eens duivels in zich om. Geen rust, geen vrede, geen geluk, waar men de zonde dient, zijn rein menschelijken aanleg vernietigt en het hooger, het goddelijk leven in zich doodt! Gelooft gij het niet, dat de zonde niet tot het wezen van den mensch behoort? Gij mòet het wel gelooven als gij op Hem ziet, den volmaakte onder de menschen, die nooit zonde heeft gedaan en in wiens mond nooit bedrog is gevonden. Gewis, elke ligtzinnige beschouwing van de zonde moet wel wegvallen, als wij ons naast dien reine plaatsen. Elke zonde moet ons wel verschrikkelijk voorkomen, als wij, ons naast den Zoon Gods plaatsende, ons gemis ontwaren van dat hooger, goddelijk leven, dat naar onzen aanleg en bestemming ook in òns kan zijn; als we zoo levendig aanschouwen, hoe dat goddelijk leven Hem eene zelfbeheersching mededeelde, die de vriend der wereld niet kent, en hem tot eene zelfverloochening in staat stelde, die de
<pb n="225"/>wereldsgezinde niet kan beoefenen, omdat hij boven alles zich zelven zoekt; als we in Hem zien, hoe dat goddelijk leven onder alles wat hij ondervond en leed, Hem eene zaligheid mededeelde, die Hem onder vreugde en smart, genageld aan een smadelijk kruishout zelfs, niet begaf, maar Hem te allen tijde vervulde met het reinste, het hoogst denkbare geluk. Voor Hem, die kwam om eene zondige wereld te behouden, voor Hem, die het beeld van Gods heiligheid zoo luisterrijk ten toon spreidde, voor die heiligheid Gods moet eens de zondaar bukken, al is hij ook nog zoo hardnekkig, want, zoo als ik heden middag zeide, bij de zonde, die telkens, wij mogen het dan voor ons zelven willen ontveinzen of niet, hare straf met zich voert, kán de mensch het niet houden.’</p>
<p>Bergsman zweeg. Karel, die Hendrik oplettend had gadegeslagen, wenkte zijne Sara het gesprek niet verder voort te zetten, ten einde zijn' broeder geen vernieuwde aanleiding tot spotlust te geven.</p>
<p>Karel's vrees was ongegrond.</p>
<p>De oude mevrouw van Stralen, in wier binnenste zich dezen avond zoo verschillende gemoedsaandoeningen hadden afgewisseld, had met de meeste aandacht toegeluisterd, en mogt zij ook nog in denkwijze met Bergsman verschillen, hij rees hoe langer hoe meer in hare achting, niet alleen omdat zijne overtuiging zich zoo onbewimpeld, maar ook in zulk een' liefdeademenden geest uitsprak, en niet het minst voorzeker, omdat zij had opgemerkt, dat Hendrik niet geheel doof en ongevoelig bleef voor de kiesche, maar ernstige teregtwijzing hem gegeven.</p>
<p>Hendrik bevond zich in eene geheel andere stemming dan waarin hij gewoonlijk verkeerde, als hij elders of ten zijnent aan een gastmaal had deelgenomen. Bij het vertrek van zijne gasten kon hij niet nalaten Bergsman hartelijk de hand te drukken en hem dank te zeggen
<pb n="226"/>voor het onderhoud, dat hij ook hem verschaft had. Zijne moeder was diep bewogen, toen zij nog eens de hand tot afscheid reikte aan haren zoon, wien zij bij het heengaan influisterde: ‘God zegene het gesprek van dezen avond aan uw harte!’</p>
<p>In zijne eenzaamheid dacht Hendrik nog eens over het gesprokene na, doch hoe ernstiger loop zijne gedachten namen, des te meer kwelling des geestes ondervond hij. Als een schrikbeeld rees zijn ongunstige tijdelijke toestand hem voor den geest. Immers door toegenomen zucht tot weelde en vermaak waren zijne zaken, in weerwil van vele in het werk gestelde pogingen om ze te herstellen, achteruitgegaan, en nu bekroop hem de vrees, dat hij weldra misschien eene geheel andere en meer bekrompen leefwijze zou moeten leiden. Vreeselijk schrikbeeld voor den wereldsgezinde - den man, die onlangs <hi rend="spat">vader</hi> geworden is! Voelt Hendrik ook iets van pijnigend zelfverwijt? Begint er zich ook eene stem in zijn binnenste te verheffen, die hem toeroept: ga voort, ga voort u aan de stoffelijke wereld te verbinden, die weldra met u vergaat; ga voort, ga voort in haar uw geluk te zoeken, om uw geluk te verwoesten; ga voort, ga voort, denk niet aan uwe bestemming als mensch, want dan is het uit met wat gij thans uw vreugde noemt....? Wij weten het niet, al gissen wij het ook. Maar dat weten we, dat een onrustige slaap van den zelfmartelaar op het ernstige doopmaal volgde.</p>
</div>
<div type="chapter">
<pb n="227"/>
<head rend="h3">Elfde hoofdstuk.
<lb/>
Van der Hulst en zijn geloof.</head>
<p>Hendrik had een' onrustigen nacht doorgebragt. Bij zijn ontwaken speelden de gesprekken van den vorigen avond zoowel als de minder gunstige omstandigheden, waarin zijne zaken verkeerden, hem telkens voor den geest. Met onlust en moedeloosheid nam hij zijne werkzaamheden waar, terwijl hij verlangend uitzag naar het uur, dat hem met zijne vrienden vereenigen zou, waarin gemoedsbezwaar en zorgen wel weder van hem zouden wijken.</p>
<p>Doch eer hij zich naar zijn' vriendenkring begaf herinnerde hij zich, dat hij een bezoek moest afleggen bij een' ouden bekende der familie, die zijn' éénigen zoon, zijn éénig kind tevens, inderdaad zijn' steun en staf verloren had. Niet weinig zag hij tegen dit bezoek op, niet alleen omdat hij gevoelde, dat hij hier niet volstaan kon met eene pligtplegende buiging, maar ook omdat hij vreesde den zwaar getroffen vader, die nu geheel alleen stond, in een' radeloos wanhopigen toestand te zullen aantreffen - eene ontmoeting niet zeer gewenscht voor hem, die zijn grootste levensgenot in zorgelooze vrolijkheid stelde.</p>
<p>Reeds bij den eersten blik op den diep bedroefden vader week echter de onaangename en gedwongen stemming, waarmede hij de woning der rouwe was binnengetreden. Niet zoo als hij zich voorgesteld had, zat daar
<pb n="228"/>de hopelooze in zijn leunstoel sprakeloos ineengezonken.</p>
<p>‘Ik dank u, goede vriend, voor uwe belangstelling in mijn treurig lot. Deelnemende vriendschap is zulk een verkwikkende balsem voor de diepe wonden, die mij in het harte geslagen zijn.’ Met deze woorden, op weemoedig blijmoedigen toon uitgesproken, brak de beklaagde de bestudeerde toespraak van Hendrik af, toen die halverwege was uitgesproken.</p>
<p>Als versuft stond Hendrik den heer van der Hulst, bij wien hij zooveel kalmte niet verwacht had, aan te staren. De gedachte, dat de man gelijk had met zich het leven niet noodeloos te vergallen door eene omstandigheid die hij evenmin had kunnen verhinderen als hij haar veranderen kon, sprak hij wel niet open uit, maar hij voegde hem toch toe: ‘ik verblijd mij, dat ik in u een krachtvollen geest ontmoet, die zich boven de rampen des levens weet te verheffen, omdat hij zich bewust is, dat het onze natuurlijke bestemming niet is rampzalig te zijn en men daarom altijd en onder alle levensomstandigheden zoo gelukkig mogelijk moet trachten te wezen.’</p>
<p>Op zijne beurt stond van der Hulst niet weinig verslagen over woorden, op ligtzinnigen toon uitgesproken, zoo weinig passende aan de bittere smart, die zijne ziel doorboorde. Hij zag Hendrik eenige oogenblikken verbaasd aan en vroeg hem toen: ‘wat bedoelt ge daarmede, van Stralen?’</p>
<p>‘Wat ik bedoel? Wel, dat ik u gelukkig acht, dat ge u niet laat neêrslaan door omstandigheden, die gij toch niet veranderen kunt, maar u daarboven manmoediger verheft dan zij, die op zoogenaamde godsdienstige gronden, in strijd met de dagelijksche ondervinding en het werkelijk leven, de rampen des levens beschouwen als middelen om de hemelsche zaligheid deelachtig te worden.’</p>
<pb n="229"/>
<p>‘Ik verklaar u, van Stralen, dat gij mij hoe langer hoe onbegrijpelijker wordt. Als ik die zoogenaamde godsdienstige gronden, zoo als gij ze noemdet, niet bezat, dan zou ik inderdaad troosteloos zijn. Als ik niet hooger opzag en in het mij ontvallen van den steun mijns levens geen wijsheid en liefde en een krachtig opvoedingsmiddel voor mij zelven zag, dan zou het vaderhart mij van ontroostbare rouwe breken en ik gevaar loopen, om mij aan wanhoop over te geven. Van Stralen, ik had mij misschien te veel aan dien zoon gehecht, - God ontnam hem mij, opdat ik een' beter' steun in Hem zelven zou zoeken.’</p>
<p>Een medelijdende glimlach speelde om Hendrik's lippen. Opstaande en zich gereed makende om te vertrekken, wilde hij afscheid nemen van van der Hulst met de woorden: ‘'t is in 't eind hetzelfde, waar men zich meê troost, ik wil u uwen troost niet ontnemen,’ toen deze hem terughield en op ernstig roerenden toon tot hem zeide: ‘gij gevoelt het niet, van Stralen, wat smart gij mijn vaderhart aandoet. Ik wil u echter verontschuldigen, omdat gij waarschijnlijk tot hier toe de rampen des levens niet bij eigen ondervinding gekend hebt.....’</p>
<p>‘Gij vergist u, mijn vriend,’ - en Hendrik dacht daarbij aan zijn netelige omstandigheden - ‘ieder heeft al zoo wat in de wereld. Maar 't zou al een zeer schrale troost voor mij zijn, als ik mij zelven opdrong, dat ik door de wederwaardigheden des levens zooveel beter zou worden. Ik zou dan wel eene uitzondering moeten maken op zoovelen, die juist door de rampen en onheilen des levens zooveel slechter worden. Ik herhaal het nog eens, ik wil uwe rust niet storen, maar als wij ze aandachtig gadeslaan, die door het lijden worden getroffen, wat ontdekken we dan?
<pb n="230"/>Hier eene kleingeestigheid, die alle krachtsontwikkeling verlamt; daar een zuchten onder moeijelijker pligten, die men vervullen moet; ginds weder gebrek aan volharding en vertrouwen op eigen krachten. En dit is zeer natuurlijk, dunkt mij. Waar rampen en verliezen den mensch treffen, daar worden de pligten, die men in het maatschappelijk leven, jegens zijne naaste betrekkingen of zich zelven te vervullen heeft, menigvuldiger en moeijelijker, en hoe zou het mogelijk zijn die getrouwer te vervullen, waar ons zooveel meer drukt, of waar wij zooveel meer ontberen, waardoor wij gedwongen zijn veel wat het leven veraangenamen kan na te laten en te doen wat ons onaangenaam is?’</p>
<p>‘Ik geloof, van Stralen, dat onze beschouwing van 's menschen bestemming nog al wat verschilt. In zóóver zullen wij het wel eens zijn, dat wij 't er beiden voor houden, dat het onze bestemming niet is ongelukkig en rampzalig te zijn. Doch hierin verschillen wij ongetwijfeld, dat ik niet, als gij, de onheilen en smarten des levens als oorzaken van 's menschen wezenlijk ongeluk beschouw. Ware dat het geval, dan was het dier er beter aan toe dan wij. Het kent toch veel minder rampen dan de mensch, en in elk geval kent het dier het knagend zielsverdriet niet.’</p>
<p>‘Dat haalt de mensch zich zelven ook veel te veel op den hals. Altijd droomende van eene hoogere bestemming, ziet hij het tegenwoordige en werkelijke te veel voorbij, en maakt zich daardoor ongelukkig. Als wij ons zelven meer beschouwden als zinnelijke wezens voor wie het zinnelijke het éénig wezenlijke is, dan zouden we ons minder ongelukkig gevoelen; dan zouden we genieten wat we kunnen en door smarten en onheilen ons niet zoo diep laten neêrslaan.’</p>
<p>‘Ga voort, van Stralen, dan zult gij weldra tot het
<pb n="231"/>resultaat komen, dat de mensch van het vee niet veel onderscheiden is.’</p>
<p>‘En als ik dat groote onderscheid ook eens niet inzag, omdat ik mij houd aan wat onder mijne aanschouwing valt, en weinig waarde hecht aan wat men gewoon is het onstoffelijke te noemen?’</p>
<p>‘Dan zou ik het er voor moeten houden, dat gij een zoogenaamd materialist zijt geworden: zijt geworden, zeg ik, want ik meen wel eens andere gevoelens bij u opgemerkt te hebben. Ik weet wel, dat gij in denkwijze veel verschilt van uwen broeder; maar ik kon niet vermoeden, dat gij tot zulk een uiterste zoudt overgeslagen zijn. Ik gevoel echter in deze oogenblikken niet veel lust om daarover met u te redetwisten. Mij ontbreekt daarenboven de scherpzinnigheid om al de drogredenen van het materialisme, die ik wel eens heb hooren uitkramen, te wederleggen. De éénige vraag, die ik u wel eens zou willen doen, is deze: waartoe bezit gij het vermogen - en dat ontkent gij toch niet - om te denken, als gij niets meer zijt dan een zinnelijk wezen, voor wie het zinnelijke het éénig wezenlijke is? Ik weet, het denken is bij wie zich materialisten noemen niet anders dan een noodhulp voor de zinnelijke waarneming, het wordt alleen veroorzaakt door de zinnelijke indrukken, die de voorwerpen buiten ons op de hersenen maken. En het éénig onderscheid tusschen mensch en dier bestaat dan hierin, dat de mensch eene meerdere hoeveelheid hersen-substantie bezit. Doch ik herhaal het, ik heb voor het tegenwoordige geen lust om daarover te redetwisten. Ik zou mij over mij zelven moeten schamen, als ik de vernederende en waarlijk pijnlijke taak op mij moest nemen, om te bewijzen, dat de mensch geen dier is. Liever wil ik nog eens terugkomen op uw beweren, dat rampen en onheilen des levens den mensch eer slechter dan beter maken. De ondervinding,
<pb n="232"/>waarop gij u beriept, en waaruit u bleek, dat kleingeestigheid, gebrek aan volharding en vertrouwen op eigen krachten de natuurlijke gevolgen moesten zijn van onspoed en smart, bij wie hebt gij die opgedaan? Voorzeker bij zulken, die òf eene geheel verkeerde beschouwing van het menschelijk leven hebben, òf die te onverschillig en te ongevoelig zijn, om zelfs door harde beproeving uit den doodslaap der zinnelijkheid gewekt te worden. Ik zal u eens iets voorlezen wat ik onlangs uit een veel gelezen volksblad heb opgeteekend. Van der Hulst nam van een boekenhangertje het blad en las: “Wanneer men gedachteloos de oppervlakte der zamenleving overziet, dan zal men zien, dat rampen de menschen niet beter, maar slechter maken; maar wanneer men niet gedachteloos over het leven henen zweeft, maar opmerkzaam het leven in de individuen gadeslaat, dan zal men steeds ontwaren, dat ongestoord geluk de menschen onverschillig omtrent hoogere waarheden, ongevoelig voor de rampen van anderen en stomp van geest maakt, en dat rampen openbaren wat in den mensch is. Alleen in den strijd met de rampen des levens worden de krachtige karakters gevormd. Zij die oppervlakkig het leven beschouwen, zeggen: de rampen des levens maken den mensch slechter; zij, die een' dieper' blik in het leven hebben geslagen, zeggen: de rampen zijn de vuurproef des levens: aan den eenen kant openbaren zij hoe weinig wezenlijke geestkracht bij de menschen gevonden wordt, en aan den anderen kant wijzen zij op de oefenschool voor het hoogere geestelijke leven. - De natuurrampen hebben de wetenschap tot ontwikkeling gebragt; de rampen van het individuele leven vormen de geestelijke karakters. Voor hen, die geene rampen des levens gekend hebben, is vrolijkheid het hoogste streven van het natuurlijk leven, die ophoudt, wanneer het voedsel schraal begint te worden of het ver-<pb n="233"/>maakwekkende ophoudt. Alleen, nadat het leven door rampen is beproefd, heeft men eene redelijke
tevredenheid en eene blijdschap, die eeuwig duurt, omdat de gezonde ervaring van het gebrekkige leven hier op aarde eene liefde tot het rijk van het ware, schoone en goede, tot het rijk Gods in onze harten uitstort, die den wensch naar geluk nooit beschaamt. - Alle dingen, geene uitgezonderd, werken ten goede voor hen, die God zoeken en liefhebben. En voor hen, die God nog niet zoeken en liefhebben, voor hen werken alle dingen mede, opdat zij Hem zouden zoeken, erkennen en liefhebben.”</p>
<p>Eene godsdienstige theorie, die zich nog al laat hooren, waarbij echter nog al het een en ander moet worden aangenomen dat niet zoo dadelijk onder het bereik der zinnen valt, terwijl die gansche theorie zamenhangt met begrippen omtrent een volgend leven, die meer aangenomen dan bewezen zijn. Doch <hi rend="i">brisons là dessus.</hi> Een andere vraag is het: of gij u niet veel gelukkiger zoudt gevoeld hebben als gij uw' zoon hadt mogen behouden?’</p>
<p>Diepe ontroering stond bij die vraag op het gelaat van van der Hulst te lezen. Zijne oogen werden vochtig; het vaderlijk gevoel streed met eene overtuiging, die hij niet dan na een' hevigen kamp verkregen had. Hij zweeg eenige oogenblikken, wierp toen een' ernstig weemoedigen blik op van Stralen en zeide tot hem: ‘welk eene vraag, van Stralen! maakt uwe overtuiging u zoo liefderijk, dat gij mij die vraag doet, en dat in deze oogenblikken, nu de wonde nog zoo versch is en het hart mij van weedom bloedt. Maar Gode zij dank, ik heb den strijd gestreden; ik heb overwonnen, en al zijn de diepe groeven in mijn voorhoofd, al zijn mijne vergrijsde haren ook de likteekenen van dien strijd, ik zeg u - neen!’</p>
<p>‘Dat onnatuurlijk antwoord bewijst mij, dat gij u in
<pb n="234"/>een' overspannen toestand bevindt, waaruit het ontwaken u de bitterste teleurstelling moet bereiden. In geestdrijverij, dit zult gij mij wel toestemmen, is op den duur rust noch troost te vinden.’</p>
<p>‘Dat gij mijn antwoord onnatuurlijk vindt, kan ik mij op uw standpunt wel verklaren. Gij kent de ware tevredenheid niet, die reeds voortvloeit uit de berusting in hoogere beschikking, hoeveel te meer uit de goedkeuring van het bestel eens hemelschen Vaders. Dit moogt gij geestdrijverij noemen, ik heet dat godsdienst.....’</p>
<p>‘Beschikkingen en bestellingen van hooger hand! nu ja, wat zijn ze anders dan een noodzakelijk gevolg van de stoffelijke orde van zaken en den zamenloop der omstandigheden, die.....’</p>
<p>‘Laat mij uitspreken, van Stralen! Gij noemt mijn antwoord op uwe vraag onnatuurlijk, en dat zou het zijn, als ik niet bij herhaling vurig gebeden had om het behoud van mijn kind.’</p>
<p>‘Gebeden, die u niet geholpen hebben! Welnu, is er meer bewijs noodig, dat wij ten eenenmale onderworpen zijn aan de ijzeren wet van het noodlot. Of is er dan zooveel wijsheid, is er liefde op te merken in den wreeden slag die u trof, en waardoor gij uw' steun en uw' staf verloren hebt? Ik zie daarin niet anders dan eene stofwisseling, die noodzakelijk was in de stoffelijke wereld, waarvan gij mede een deel uitmaakt.’</p>
<p>‘Gij schijnt het materialisme, of laat ik liever zeggen sommige stellingen van materialisten al eenigzins bestudeerd te hebben, als ik het er ten minste voor houden mag, dat gij die holle klanken uit boeken gehaald, of van dezen en genen opgevangen hebt.’</p>
<p>‘Maar, vriend, daarmede is mijne bedenking nog niet opgelost: gij hebt gebeden, en dat gebed heeft u niet geholpen. Het kon u niet helpen, omdat het dus beschikt
<pb n="235"/>was. Een heerlijke troost, voorwaar, om zich daardoor bij het gemis van een' dierbare, die u schier onontbeerlijk is gelukkiger te gevoelen, dan in zijn bezit. Ik wil mij eens voor een oogenblik op uw standpunt plaatsen: gij gelooft aan een' God, die de hoogste wijsheid en liefde zelve is; die uit kracht daarvan zijne eeuwige besluiten genomen heeft, die, als eene wet der noodzakelijkheid, even onveranderlijk moeten zijn, als gij u Hem-zelv' onveranderlijk denkt. Gij kent die besluiten van uw' God niet. Toch bidt gij, en in die bede ligt van zelf de wensch opgesloten, dat, als God besloten heeft het leven van uw' zoon niet te sparen, Hij dat besluit om uwentwil moge veranderen. Anders heeft uw gebed geen zin. Uw gebed is niet verhoord, omdat verhooring onmogelijk was. Nu berust gij; is dat iets anders dan zich onderwerpen aan de wet der noodzakelijkheid? En maakt u dat zooveel gelukkiger? Ik kan het mij niet voorstellen, ten zij ge uw troost zoekt in een dweepend martelaarschap.’</p>
<p>‘Van Stralen, als ge nog een oogenblik den tijd hebt, wil ik u bekend maken met een paar bladzijden uit mijne levensgeschiedenis, die u het antwoord zullen geven op uwe bedenkingen en vragen. Ik was, zooveel ik mij uit de geschiedenis van mijn leven herinner, niet beter, maar ook niet slechter dan vele menschen. Ik was niet ongodsdienstig, niet onverschillig, niet liefdeloos. Als ik mij de vraag had voorgelegd: wat ontbreekt u nog? dan zou ik geantwoord hebben: ik ben zondig, geen heilige, maar van hoofdgebreken kan ik mij wel vrijpleiten. Ik verzuim of verwaarloos mijne tijdelijke belangen niet en behartig, zooveel ik kan, mijne maatschappelijke en huiselijke pligten. Ik was niet ondankbaar voor het menigvuldige goede, dat mij te beurt viel, en onder het leed, dat mij trof, bukte ik gewillig het hoofd. Ik wist niet anders of ik leefde als een geloovig Christen, die God voor oogen
<pb n="236"/>houdt en in Christus zijn heil zoekt. Ik was niet misdeeld van godsdienstige kennis, die niet zonder invloed bleef op mijn hart. Ik kende geene twijfelingen, omdat ik mij niet wilde verdiepen in godsdienstige twistvragen, en vergenoegde mij met wat ik was en bezat. Waarschijnlijk zou ik dezelfde gebleven zijn, als mij niet het onheil getroffen had, dat ik diep gevoel, maar waarvoor ik eigenlijk God moet danken. Dat onheil toch heeft mij geleerd, wat mij ontbrak en waar de zuivere bron van rust en troost is te vinden.’</p>
<p>‘Ik begrijp u al, gij zijt bekeerd. Nu wordt gij de regte man voor mijn' broeder. Eerst hebben er zich twijfelingen bij u opgedaan, daarop hebt gij geworsteld, toen zijt gij aangegrepen door den Geest, en nu zijt ge een wedergeborene, misschien wel een uitverkorene geworden.’</p>
<p>‘Als gij 't zoo noemen wilt, ja, dan ben ik een bekeerde, een wedergeborene geworden. Zelfs uw vermoeden aangaande twijfeling en worsteling is niet ongegrond. Doch luister eer gij oordeelt. Toen mijn zoon bedenkelijk ziek werd, heb ik gebeden. Die oefening was mij niet vreemd. Ik had het gebed zelden verzuimd. Doch nu leerde ik eerst regt wat bidden is. - Ik bad, bad vurig, dat God mij mijn geliefd en schier onmisbaar kind mogt laten behouden. Ik bad met vertrouwen, dat God zulk een verlangen van het vaderhart niet onbevredigd zou laten. Intusschen de toestand van mijn' Willem werd hagchelijker van dag tot dag. Mijn gebed werd onstuimiger, mijn vragen werd meer eischen dan smeeken. Daar kwam de bedenking mij voor den geest: indien God eens besloten had mijn kind van mij weg te nemen, wat helpt mij dan mijn gebed? Zal Hij daarom Zijn raadsbesluit veranderen? Dat kan Hij niet, of Hij zou moeten ophouden de Onveranderlijke te zijn. Het gevolg hiervan was, twijfeling aan de gebedsverhooring; twijfel aan de uit-<pb n="237"/>spraak en toezegging van den Heer: “bidt en u zal gegeven worden; klopt aan en u zal opengedaan worden.” Wel kwam mij de apostolische vermaning voor den geest: “bidt zonder ophouden”; maar wat baat het onafgebroken gebed, als het vaak niet verhoord wordt? Bleef ik ook erkennen, dat God de hoogste wijsheid en liefde is, in die erkentenis, die mij moest doen gelooven, dat God juist daarom beter weet dan wij wat nuttig en noodig voor ons is, lag een nieuwe grond van twijfel voor mij, of mijn bidden wel eenig gevolg kon hebben. Het doet toch niets af, dacht ik, of ik het behoud van mijn kind van God afsmeek of niet - en waarom zou ik dan nog bidden?’</p>
<p>‘Juist, vriend, toen waart gij op den regten weg en stonden wij gelijk, gij met uw geloof aan uw' God, ik met dat aan den mijne. In het onvermijdelijke en noodzakelijke ligt de grond onzer berusting en in die berusting de éénige troost.’</p>
<p>‘Als ik geen anderen troost kende, dan zou ik mij wel diep ongelukkig achten. Laat mij voortgaan. Nu bebegon mijne worsteling. Ik bleef behoefte gevoelen aan het gebed, maar telkens rees de gedachte bij mij op: ik moet toch afwachten, wat de onveranderlijke wil van God over mij en mijn kind beschikt. - De strijd werd hevig in mijn binnenste; toch hield ik aan met bidden en, God zij geloofd, mijn strijd werd overwinning, mijn gebed werd verhoord.’</p>
<p>‘Verhoord?.... En uw zoon ontviel u door den dood! Gij hadt toch geen reden om u te verheugen, dat....’</p>
<p>‘Houd op, van Stralen, mijn Willem was de lust van mijn leven. Hij gaf mij nimmer reden tot ontevredenheid. - Maar mijn gebed is verhoord, omdat ik geleerd heb, wat bidden is. Meende ik te voren, dat bidden was een aandringen en aanhouden bij God, om iets te verkrijgen wat ik wenschte of mij begeerlijk voorkwam, ik
<pb n="238"/>heb thans ingezien, dat mijn bidden zondig, dat het een vrucht der zelfzucht, een uiting der begeerte was om Gods magt aan mijnen wil dienstbaar te maken. Nu heb ik den hoogeren zin van het gebed leeren kennen. Ik weet nu, dat het gebed eene verheffing des harten is tot den Onzienlijke, die mijn Vader is, die het goede mij nooit onthouden, het kwade mij nooit schenken kan. Ik weet nu, dat het bidden een omgang zoeken, een gemeenschap oefenen met den hemelschen Vader is. Mijn gebed is verhoord, omdat ik nader gebragt ben tot God, omdat ik de van Hem begeerde kracht om den strijd, dien ik had te strijden, ontvangen heb; omdat Hij mij troost heeft geschonken onder het hevig lijden, dat ik leed, en omdat ik als 't ware een nieuw hart heb gekregen, om te volbrengen, wat nog aan mijne roeping past. Mijn gebed is verhoord, omdat de overtuiging in mij tot volle rijpheid is gekomen, dat nu God mij weigerde wat ik van Hem vroeg, de vervulling van mijne begeerte onmogelijk goed voor mij kon zijn; de overtuiging, dat wat God doet wèlgedaan en dat de mensch gelukkig is, die geleerd heeft te willen wat zijn Vader wil.</p>
<p>Mij dunkt, van der Hulst, wat gij uw gebedsverhooring noemt, heeft nog al eene egoïstische strekking en kan dat egoïsme niet wel eenigzins opwegen tegen dat, wat men gewoon is den materialisten als verwijt voor te werpen?’</p>
<p>‘Gij vergist u, van Stralen. Is dàt egoisme, als ik mijne vurigste wenschen ten offer breng aan de beschikking des hemelschen Vaders; als ik vertrouw, dat die Vader, al weigerde Hij mijne innigste begeerte in te willigen, toch mijn gebed heeft aangenomen? Neen, noem het niet zoo: noem mijne overtuiging van gebedsverhooring vordering in geloof en vertrouwen, in eenswillendheid met God en in heiliging van mijn hart door kin-<pb n="239"/>derlijke berusting in zijn wil. Zie, dat was het betere, dat de Heer mij wilde schenken, toen Hij mij onthield wat ik van Hem had gevraagd. Als mijn gebed in dien zin was verhoord geworden, dat mijn kind voor mij in het leven gespaard was, dan zou ik waarschijnlijk dezelfde gebleven zijn die ik vroeger was. Ik had dan mijn' zoon behouden, maar ik zou niet verder gekomen zijn in hoogere, geestelijke ontwikkeling. En mogen mijne heete tranen vloeijen om het gemis van den dierbare, toch benijd ik hem zijn beter lot niet. Veeleer kan ik mij om zijnentwille verheugen, dat hij opgenomen is in het Vaderhuis, waar het hem beter zal zijn dan hier; Hem heeft de Heer wèlgedaan, mij heeft Hij niet vergeten.’</p>
<p>Van Stralen wilde nog eene bedenking opperen, die gerigt zou zijn tegen dat denkbeeld van een Vaderhuis, maar daar viel zijn oog op het vredig en weemoedig blijmoedig gelaat van den treurenden vader. Hij kon het oog van hem niet afwenden. ‘Welk een rust, welk een tevredenheid’, dacht hij, ‘als dat geen zelfmisleiding is, dan is het een gelukkige toestand.’ Doch die gedachte uit te spreken, daartoe gevoelde hij moed noch lust. Zwijgend stond hij op, reikte van der Hulst de hand en sprak, terwijl hij hem verliet: ‘moogt gij met uwe overtuiging vrede hebben en houden!’</p>
</div>
<div type="chapter">
<pb n="240"/>
<head rend="h3">Twaalfde hoofdstuk.
<lb/>
Kruijers-materialismus.</head>
<p>Van Stralen had zich bij van der Hulst langer opgehouden dan zijn voornemen was geweest. Op weg naar zijn vriendenkring herinnerde hij zich, dat hij te huis vergeten had een boodschap aan den kruijer te laten doen en besloot daarom nu zelf maar bij hem aan te gaan, daar hem dit niet veel uit den weg was.</p>
<p>Aan den keldertrap genaderd, die afdaalde naar de woning van Kees den kruijer, hoorde hij eene hevige woordenwisseling, die ophield toen hij het niet zeer aanzienlijk voorvertrek binnentrad. Een zonderling mengelmoes maakten de weinige meubelstukken uit, die hij in het vertrek door elkander zag staan. Getuigden sommige van armoedige of althans hoogst bekrompen omstandigheden, in andere, die tot gemak en verkwikking dienden, heerschte eene zekere weelde. Zoo stond naast eenige havelooze stoelen een wel oude, maar zeer gemakkelijke leunstoel; op een kast die niet meer sloot en hier en daar de teekenen droeg, dat zij eenmaal was geverwd geweest, een met koper ingelegd likeurkeldertje; naast een gebarsten en met hoeken uitgetanden ijzeren stookpot, een kopere, zorgvuldig vertinde braadpan, die dezen zelfden middag nog hare diensten scheen geleend
<pb n="241"/>te hebben, te oordeelen, naar de eenigzins geheimzinnige overblijfsels, die zij nog bevatte.</p>
<p>Kees was van zijn' leuningstoel opgestaan toen de heer van Stralen binnenkwam, en zette, naar dezen toetredende en zijn pet afnemende, een zooveel mogelijk wel tevreden gelaat. Zijne vrouw was minder op haar gemak en kon hare verlegenheid bij het onverwacht bezoek niet geheel verbergen. De laatste woorden, die Kees tot haar gesproken had, hadden haar zoo mismoedig gemaakt, dat zij hare vochtige oogen niet zoo spoedig kon afdroogen, of het moest door den binnenkomende worden opgemerkt, dat zij geweend had.</p>
<p>‘Wat scheelt er aan, vrouw Wolters?’ vroeg van Stralen, nadat zij te vergeefs getracht had haar zielstoestand te verbergen.</p>
<p>‘Niets, meneer; ach, ik heb Kees zeker niet goed begrepen.’</p>
<p>‘Hou je mond, Trui. Die vrouwlui, meneer, huilen om een haverklap. 't Is gelukkig, dat wij van eene andere constitutie zijn, anders zouden we gaauw in eene huilende wereld leven’ - en Kees lachte om zijn eigen aardigheid.</p>
<p>‘Als meneer 't wist, waarom ik bedroefd ben, zou hij wel meêlijden met je hebben.’</p>
<p>‘Met mij, vrouw? Ik dacht, dat je 't medelijden voor je-zelve zou inroepen; maar hou nu op met je gepraat, want de heeren hebben zooveel tijd niet als wij.’</p>
<p>Van Stralen was intusschen nieuwsgierig geworden naar de reden van den twist, die tusschen man en vrouw scheen plaats gehad te hebben, en daar het toch al laat geworden was, moedigde hij vrouw Wolters aan om hem daarvan een en ander mede te deelen.</p>
<p>Vrouw Wolters gaf eerst door luid schreijen lucht aan het leed dat haar drukte en zeî toen: ‘och, meneer, 't spijt me, dat ik 't zeggen moet, maar mijn man is zoo
<pb n="242"/>geheel wereldsch, weet u, en denkt nergens anders aan als aan het wereldsche. Hij zeit altijd maar: we zijn in de wereld en we moeten voor de wereld leven.’</p>
<p>‘Wat heeft meneer nu aan al dat geleuter, Trui? Wat gaat 't meneer aan waar ik voor leef, als ik zijn boodschappen maar goed doe.’</p>
<p>‘Ziet u, meneer; zoo spreekt hij altijd, alsof alle menschen zijns gelijken waren en dachten zoo als hij. Ik heb er al zoo dikwijls met 'm over gesproken en dan zeî ik: Kees, je leeft als of je geen ziel te verliezen hebt, alleen voor je pleizier, om te eten, te drinken en te slapen.’</p>
<p>‘Zeg dan nu met een maar Trui, dat ik een vraat, een zuiper en een luiaard ben.’</p>
<p>‘Foei, Kees, wat belaster je me nu. De hemel beware me, dat heb ik nooit gezeid en dat zal ik nooit zeggen. Al houdt hij van lekker eten, meneer, hij eet nooit te veel. Hij drinkt zijn borrel, maar ik heb 'm nooit onbekwaam gezien, en het werken stond 'm nooit tegen; maar een mensch heeft nog wat anders te doen als te werken om zijn dagelijksch brood, en te eten, te drinken en te slapen. Is 't niet zoo, meneer?’</p>
<p>‘Ik vreesde waarlijk, vrouw Wolters, te moeten hooren, dat uw man zich aan onmatigheid schuldig maakte,’ antwoordde van Stralen ontwijkend.</p>
<p>‘God dank, neen, meneer, en toch zou ik God nog meer danken, als hij dat uit een ander oogmerk liet. Maar hij laat het, zegt hij, omdat hij, als hij dronken is, geen pleizier meer heeft, omdat hij dan gebrek zou moeten lijden en zen leven verkorten zou.’</p>
<p>‘Welnu, dat zijn geen kwade <hi rend="spat">oogmerken</hi>, vrouw Wolters. Ik ken er wel die vreeselijk jammeren over het heil hunner ziel en vrouw en kinderen ongelukkig maken.’</p>
<p>‘Zie zoo, Trui; die voel je. Juist, meneer! Daar heb je Piet, een eerste zuiper, hier om den hoek, die in de oogen
<pb n="243"/>van mijn vrouw meer verschooning vindt dan ik, omdat hij, als hij nuchteren is, altijd lamenteert over zen verdorvenheid.’</p>
<p>Vrouw Wolters kon een traan van aandoening niet verbergen. ‘Kees, Kees!’ zeî ze, ‘nou maak je 't al te erg. Ik Piet verschoonen! Neen, maar ik heb diep meêlijden met hem, dat hij zich zelv' en zen huisgezin zoo ongelukkig maakt; dat hij 't zelf gevoelt en zich toch niet verbeteren wil. Maar ik heb ook meêlijden met jou, en als meneer alles wist zou hij 't ook wel met je hebben.’</p>
<p>‘Doe nu je boekje maar open, Trui. Maar denk je niet, dat meneer wat anders te doen heeft als naar je klagten te hooren?’</p>
<p>Van Stralen, uit het gevoerde gesprek wel vermoedende waar die klagten op zouden uitloopen, en begrijpende, dat hij zelf daardoor, als zijn oordeel gevraagd werd, in eene moeijelijke positie zou komen, antwoordde zoo snel mogelijk, terwijl hij zich gereed maakte om, als hij aan Kees zijn boodschap zou gegeven hebben, te vertrekken: ‘kom, kom, vrienden, dat zijn kleinigheden, die gij met elkander maar vinden moet,.....’</p>
<p>Doch voor dat van Stralen zijn voornemen om te vertrekken kon ten uitvoer brengen, sprak vrouw Wolters haastig maar met klem: ‘kleinigheden, meneer? Wat zou u er van zeggen, als ik zeide, dat mijn man in kerk noch kluis komt?’</p>
<p>‘Daar moest ge dan eens met een dominé over spreken,’ zeî van Stralen ietwat ongeduldig.</p>
<p>‘Och, meneer, als er somtijds een dominé hier komt, dan heet Kees altijd niet t'huis te zijn. Hij zeit dan wel, dat hij niet bang is voor een dominé, maar ondertusschen loopt hij altijd weg. Maar wat zeit u, meneer, past dat nu wel aan een Christenmensch, om nooit in de kerk te komen?</p>
<p>Maar gij weet toch wel, vrouw Wolters, dat het alleen
<pb n="244"/>in 't kerkgaan niet gelegen is. Als iemand zijn pligten doet.....’</p>
<p>‘Hoor je wel, Trui, zoo spreken de verstandige menschen er over.’</p>
<p>‘Als iemand zen pligten doet, meneer, dan gaat hij ook naar de kerk, wil meneer zeker zeggen. Maar weet u wel, waarom Kees niet naar de kerk gaat? Dat is mijn grootste verdriet en dat is de eenigste oorzaak, dat we wel eens verschil hebben: hij heeft zoo weinig met de godsdienst op. 't Is alles de wereld, de wereld bij hem. Als ik over zen ziel met hem spreek, dan begint hij te lagchen en dan vraagt hij, of zen ziel nog wat anders is als zen ligchaam?’</p>
<p>‘Maar, vrienden, dat zijn zaken, waar ge u liever niet mede bemoeijen moest. Er zijn genoeg geleerden, die zich aftobben om het onderscheid tusschen ligchaam en ziel te onderzoeken.’</p>
<p>Kees knikte toestemmend met het hoofd en sprak: ‘dat zeg ik ook: wat ik zie, dat weet ik; wat ik niet zie, weet ik niet.’ En 't was hem aan te zien, dat hij zich niet weinig liet voorstaan op zijn geleerdheid.</p>
<p>‘Meneer begrijpt mij zeker niet. Ik wou maar zeggen, dat het me zoo'n verdriet is, dat Kees tusschenbeiden net spreekt, alsof hij een ongeloovige is en of een mensch niet meer is dan een dier, dat werkt, eet en drinkt en slaapt. Ik heb in stilte tranen gestort toen ik lestleden zondag dominé Bergsman over den tekst hoorde preken: <hi rend="spat">want de Sadduceën zeggen</hi>, <hi rend="spat">dat er geen opstanding is</hi>, <hi rend="spat">noch engel</hi>, <hi rend="spat">noch geest</hi> (Hand. XXIII:8).’</p>
<p>‘Ja, meneer, als men vrouw met de dominé's begint, dan mag ik me wel scherp zetten.’</p>
<p>‘Dan maak je altijd gekheid, Kees; en dat komt daarvan daan, omdat je geen achting hebt voor de dienaars
<pb n="245"/>van het Woord. Begrijp eens, wat hij zeit, meneer, als hij van de dominé's spreekt: waar dienen ze eigelijk voor? 't Is zonde dat ik 't zeg, maar dan zeit hij: ze spelden de menschen zoowat op de mouw en verdienen daar gemakkelijk den kost meê, of, als ze 't zelven niet beter weten, dan bedriegen ze zich zelven en anderen. Ik ijs er van, meneer; want ik zeg maar, die den dienaar veracht, veracht ook den Meester.....’ Ongeveinsde aandoening belette haar voor het oogenblik voort te gaan.</p>
<p>‘Als dat waar is, Wolters,’ sprak van Stralen, om toch iets te zeggen zonder zich te veel bloot te geven, ‘dan durft gij veel te zeggen en zijt gij niet voorzigtig in uwe uitdrukkingen.’</p>
<p>‘Ja, meneer, dat durf ik ook, zeî Wolters met niet weinig verheffing van stem. Zie je wel, Trui,’ liet hij er op volgen, ‘zoo denken verstandige menschen er over, dat wist ik ook wel. En als ik wat minder voorzigtig ben in mijn uitdrukkingen, zoo als meneer zeit, dat komt, omdat ik niet zoo politiek ben als de grooten.’</p>
<p>‘Zoo mag jij 't uitleggen, Kees; maar meneer, die je in je kwaad wel niet zal willen stijven, meent zeker heel wat anders. Meneer wil zeker zeggen, dat het zonde en schande is je zoo uit te laten, en dat je dat nooit verantwoorden kunt, en dat de Heer dat niet ongestraft zal laten; niet waar, mijnheer?’ En Trui gaf van Stralen door een aanmoedigend hoofdknikken te kennen, dat hij aan zijne woorden gerust die beteekenis kon geven, zonder te veel te zeggen.</p>
<p>Van Stralen hield zich, alsof hij dit niet merkte en, om zich uit zijn verlegen toestand te redden, vroeg hij, hoe ongaarne hij anders die zaak ook zou hebben aangeroerd: ‘Gij spraakt daar zoo even van een preek van dominé Bergsman, vrouw Wolters; is u die zoo goed bevallen?’</p>
<pb n="246"/>
<p>‘Ik kan er niet veel van navertellen, meneer; maar ik was er heel van ontroerd. 't Was of hij Kees kende en mij vertelde wie hij was. Eerst luisterde ik niet naar de beschrijving van de Sadduceën. 't Is zonde, dat 'k 't zeg, maar ik dacht: die goddelooze menschen van dien ouden tijd gaan me niet aan. Maar toen hij zeî, dat er onder de Christenen - die zich zoo noemen, zeî hij - nog zulke Sadduceën waren, luisterde ik aandachtiger. En toen hij die menschen ging beschrijven zoo als ze zijn, en zeî, dat ze alleen voor de wereld leefden, alsof er geen ander leven was, en dat ze van 't een tot het ander kwamen; dat ze nog wel van onzen lieven Heer spraken, maar dat dit weinig beteekende in hun' mond, want dat ze leefden alsof Hij er niet was, en dat ze nog veel minder met den Heer Jezus ophadden, omdat die te harde woorden tot hen sprak en geen koningrijk van deze wereld, maar een hemelsch koningrijk had opgerigt, en dat 't hun ging, als in de Psalmen staat “al hunne gedachten zijn, dat er geen God is,” en dat ze, om zoo te zeggen, spreken met de Sadduceën: “Laat ons eten en drinken; want morgen sterven wij!” - toen dacht ik aan Kees, die ook zoo wel eens spreekt, en de tranen schoten me in de oogen. En toen de dominé naderhand aan de toepassing kwam en nog eens sprak van het ongeluk, waar die menschen in verkeeren, en wat het einde daarvan zijn moet, - och, meneer, toen hij ons, net of 't wezenlijk zoo was, aan 't sterfbed van zulke menschen bragt en hij ons zeî, hoe ze voor onzen lieven Heer zouden staan, toen begon ik geweldig te beven en ik bad in stilte tot onzen lieven Heer, dat mijn Kees toch veranderen mogt en op een' beteren weg komen. Ik sprak daar juist over met Kees toen u binnen kwam, meneer, en toen werd hij boos en schold mij uit voor een kwezel, en toen ik begon te huilen werd hij nog boozer. Moet men
<pb n="247"/>nu met zoo'n mensch geen medelijden hebben, die, om zoo te zeggen, om zen ziel en om zen zaligheid niet geeft?’</p>
<p>Kees had gedurende de lange rede van zijne vrouw naauwelijks zijn ongeduld en wrevel kunnen bedwingen. De tegenwoordigheid van van Stralen weêrhield hem om niet op nieuw onstuimig uit te barsten, en, om nu voor goed een einde aan dit tooneel te maken, vroeg hij aan den heer van Stralen, welke boodschap hij te bestellen had, want dat hij tegen den avond nog andere commissies moest doen.</p>
<p>Van Stralen was niet ongevoelig. De bewegelijke toon, waarop vrouw Wolters sprak, de ongekunstelde tranen, die langs hare wangen vloeiden, bleven op hem niet zonder uitwerking. Hij had medelijden met de goede vrouw, al begreep hij ook, dat zij zich zelve te veel kwelde. Hij herinnerde zich den tijd nog wel, dat hij ook zoo zou gedacht en gesproken hebben, en al waren hem, als hij meende, de schellen van de oogen gevallen, zoodat het onstoffelijke hem een ijdel denkbeeld was geworden, dat in strijd was met het gansch heelal, dat stof en niets anders dan stof was, en dat wat met de zintuigen niet kan worden waargenomen ook niet bestaat - toch worstelde dat vroeger vooroordeel, zoo als hij 't noemde, met zijn beter inzigt en zou hij moeite gehad hebben, om iets te antwoorden op de vraag hem door vrouw Wolters gedaan. Regt welkom was hem dus de herinnering van Kees, waardoor hij gelegenheid kreeg, om een voor hem pijnlijk gesprek af te breken en zich goedschiks te verwijderen.</p>
<p>Wij sparen den lezer het tooneel, dat na het vertrek van van Stralen tusschen de echtgenooten voorviel, omdat hij zich te veel zou ergeren aan den ruwen toon, waarop Kees zijne vrouw met harde verwijtingen en barsche uitdrukkingen overlaadde.</p>
<pb n="248"/>
<p>Van Stralen peinsde in het voortgaan over het voorgevallene, en hoe meer hij over eenige uitdrukkingen van Kees nadacht, des te meer verwonderde hij er zich over, dat, wat hij voor nog zoo nieuwe idéën hield, door Kees, ware 't ook in ruwe vormen, was opgevat. Hij begreep niet hoe 't mogelijk was, dat zij reeds tot die klasse van menschen waren doorgedrongen, en had hij er wat ernstiger over nagedacht, hij zou het gevaar er van hebben ingezien als het verwerpen van alle godsdienst eens, vooral onder die klasse, mogt doordringen.</p>
<p>Wat van Stralen niet begreep, zullen wij onzen lezers duidelijk trachten te maken door hen met eenige omstandigheden en ontmoetingen uit het leven van Wolters bekend te maken.</p>
<p>&nbsp;</p>
<p>Kees Wolters was de zoon van knappe burgermenschen, die niet alleen voor zijne verstandelijke, maar ook voor zijne godsdienstige en zedelijke opleiding zorgden. Zoo spoedig mogelijk werd Kees naar de stads-armen-school gezonden, waar hij wegens zijn' goeden aanleg weldra gewenschte vorderingen maakte. De onderwijzers waren zeer over hem tevreden; hij leerde ijverig en vlijtig; doorgaande gedroeg hij zich goed in en buiten de school, dank der zorge, die zijne brave ouders aan hem besteedden. Het voortreffelijk onderwijs, dat er in de school gegeven werd, had hij zich goed ten nutte gemaakt. Hij was en bleef de meesten zijner makkers vooruit. 't Meest werd dit door hem zelven opgemerkt: het gevolg was het steeds dieper indringen van den angel des hoogmoeds in 's jongelings hart.</p>
<p>De ouders van Kees, hoog ingenomen met de merkbare vorderingen die hij maakte en de getuigschriften die hij ontving, hadden dat niet opgemerkt, veeleer door hun
<pb n="249"/>lofspraak, tegen hunne bedoeling, de hooghartigheid van hun' lieveling aangewakkerd. Te laat ontdekten zij hunne dwaling. Want toen de tijd naderde, dat Kees de school verlaten zou, en zijn vader hem zeide, dat hij gelukkig geslaagd was in zijne poging, om hem op een timmermanswinkel geplaatst te krijgen, verklaarde Kees kort af, dat hij daar geen zin in had en tevens dat er geen ambacht was, waar hij behagen in schepte. De oude Wolters was niet weinig verstoord, toen hij deze categorische verklaring van zijn' zoon hoorde. Op driftigen toon vroeg hij: ‘Wat wil je dan? Leêgloopen, langs de straat slenteren? Heb ik je daar alles voor laten leeren? Ben je daarom, zoo als ze zeggen, zóó knap geworden, dat je te knap bent om wat te doen?’ Kees was niet weinig uit het veld geslagen, daar hij niet anders dacht, of zijn vader zou zelf wel begrijpen, dat hij voor een ambacht te knap was. In dat begrip was hij versterkt geworden door een' voormaligen schoolmakker, dien hij nu en dan ontmoette, als deze boodschappen deed voor het kantoor, waarop hij geplaatst was. ‘Kees,’ had deze tot hem gezegd: ‘begraaf je niet onder schaafbank of kalkbak; pas op, dat ze je niet op den driepoot plakken, of op de snijerstafel je de beenen lam laten zitten. Doe als ik: ga op een kantoor. Jongens, dat 's een leventje! Eerst boodschappen loopen de heele stad door; dan een trapje hooger geklommen, je wordt klerk, en 't duurt niet lang, of de boodschaplooper, die je opvolgt, zeit mijnheer tegen je. Je ziet er gaauw heerachtig uit, verdient een aardig sommetje en je weet zelf niet, wat je nog worden kunt. Ik weet wel een kantoor voor je - want zie je, als je wat knap bent, dan informeren ze al eens gaauw bij je, of je ook knappe jongens voor boodschaploopers kent en die met de pen goed kunnen omgaan. Nou Kees, je schrijft nog beter als ik en je zult ook wel gaauw vooruitkomen.’ - Door
<pb n="250"/>zulk eene toespraak was het angeltje dieper ingedrongen, en Kees had zich van nu aan in het hoofd gezet om kantoorklerk te worden.</p>
<p>Hoewel eenigzins aarzelend bij het driftig opstuiven zijns vaders, gaf hij hem echter dit zijn verlangen te kennen. ‘Wat?’ sprak de oude Wolters, ‘kantoorklerk, den heer uithangen - je uit je stand laten rukken - dat nooit! Spreek mij daar niet meer van, Kees! Ik wil geen zoogenaamd heertje van je maken, dat zich naderhand zijn ouders, broêrs en zusters wel schamen zou. Een eerlijk ambacht zal je leeren, dan zal je die viesefazen wel uit je hoofd zetten en dien vervloekten hoogmoed uit je hart;’ met deze woorden liet hij Kees aan zijne eigen overdenkingen over.</p>
<p>Maar Kees was veel te knap, om zijn zegel te hechten aan de gezonde redenering zijns vaders. Hij had zich voorgenomen zijn plan door te zetten, en wat ook zijn vader mogt aanvoeren om er hem van af te brengen, Kees bleef onverzettelijk en droomde van niets anders dan van kantoren, klerken, boekhouders en patronen.</p>
<p>De oude Wolters was niet minder onverzettelijk dan zijn zoon, en als zijne vrouw niet tusschen beiden gekomen ware en, hoe ongaarne zij het ook deed, haar man had bewogen om, daar het toch niet anders kon, toe te geven, er zou geen einde gekomen zijn aan het geschil tusschen vader en zoon.</p>
<p>Door aanbeveling van zijn' vroegeren schoolmaker was Kees dan weldra als boodschaplooper op een kantoor geplaatst. In het eerst ging hem alles naar den zin; doch spoedig zou hem dit leven verdroten hebben, als hij niet op een' tijd, dat het zeer druk op het kantoor was, tot eenig schrijfwerk gebezigd, proeven had gegeven, dat de patroon hem ook nog voor ander werk gebruiken kon. Met een triomferend gelaat te huis komende, maakte hij
<pb n="251"/>zijne ouders bekend met zijne bevordering op het kantoor. Hij was copiïst geworden en met het afschrijven van brieven, circulaires, prijscouranten enz. had hij het druk genoeg.</p>
<p>De oude Wolters deelde niet in de geestdrift zijns zoons, maar schudde bedenkelijk het hoofd en zeide: ‘een lief leventje! Je hebt het ver gebragt, Kees, den heelen dag achter een lessenaar te zitten. Ieder zen meug!’</p>
<p>‘Ik heb 't al verder gebragt als Jan, die me op 't kantoor gerekommandeerd heeft. Maar, vader, ik zit daar nu onder de heeren van 't kantoor, en nu moet ik toch wat anders gekleed gaan.’</p>
<p>‘Daar hebt je 't al: niets verdienen en dan als een heer gekleed gaan. Als je op 't kantoor wilt blijven, dan moet je maar zien, dat jij je zelven bedruipt.’</p>
<p>Over salaris had de patroon nog niet met hem gesproken, doch Kees stelde zich daarvan gouden bergen voor, en het duurde niet lang, of hij had zich bij een' kleedermaker een geheel stel nieuwe kleederen aangeschaft.</p>
<p>'t Is niet te ontkennen, Kees zag er nu veel fatsoenlijker uit, en toen het eerste vierendeel jaars in zijne nieuwe betrekking op het kantoor verstreken was, ontving hij een sommetje gelds, waarvan hij een gedeelte van zijn schuld bij den kleedermaker kon afdoen.</p>
<p>&nbsp;</p>
<p>Op het kantoor was een bediende, van der Wiek genaamd, wiens uiterlijk voorkomen wel te kennen gaf, dat hij tot den fatsoenlijken stand behoorde, maar dat anders niet veel aantrekkelijks had. Hij was doorgaans stil en afgetrokken, terwijl een ontevreden trek zijn gelaat ontsierde. Op dat gelaat stond voor den menschenkenner veel te lezen. Zoo onmiskenbaar het hoog gewelfde voorhoofd en het scherpe oog van geest getuigde,
<pb n="252"/>zoo duidelijk droegen zijn gelaat en geheel zijn voorkomen de sporen van eene verwaarloosde jeugd. Men zag hem ten minste voor tien jaren ouder aan dan hij was. Toch verkeerde van der Wiek nog in den bloeitijd des levens: hij had de vijf en twintig nog niet bereikt.</p>
<p>In zijne jeugd had hij eene geheel andere bestemming gehad dan die thans de zijne scheen te zullen worden.</p>
<p>Vroegtijdig openbaarde zich bij hem de lust tot studie, en niets was meer overeenkomstig met den wensch zijner ouders, dan dat hij daaraan zijne niet gewone geestesgaven zou wijden. Toen de tijd daar was, dat hij naar de akademie zou gaan, had hij zijne keuze bepaald tot de regtsgeleerdheid.</p>
<p>De levenslustige jongeling viel al te spoedig in verkeerde handen; van het eene kwaad stortte hij in het andere en het kwam weldra zoo ver met hem, dat zijne diep bedroefde ouders hem van de hoogeschool naar huis moesten laten komen. Tot hun geluk waren zij bekend met zijn' tegenwoordigen patroon, die, na lang aarzelen, ten gevalle der teleurgestelde ouders, besloot den mislukten student op zijn kantoor te nemen.</p>
<p>‘Den mislukten student,’ zeggen we. En het smart ons inderdaad dit te moeten zeggen, omdat wij het betreuren, dat een jongeling met zulk een' voortreffelijken aanleg moest verloren gaan. In zijne jeugd had hij zich met veel ijver toegelegd op het bestuderen der oude klassieken. In hunne philosophische schriften vond hij den meesten smaak. Te bejammeren was het echter, dat zijne leermeesters zijne keuze niet beter leidden, of hem op het onhoudbare, onzedelijke en voor eene hoogere zedelijke ontwikkeling verwoestende van sommige stelsels niet oplettend maakten. Alles, wat hij aantrof, nam hij in zich op en verwerkte dat, zonder de noodige aanwijzing en voorzigtigheid, in zijn' weetgierigen geest. Wel had hij
<pb n="253"/>het noodige onderwijs in de godsdienst ontvangen en was hij als lidmaat der gemeente naar de akademie vertrokken, maar dat onderwijs had hij minder ter harte genomen en zijne aanneming tot lidmaat had hij meer beschouwd als een' vorm, waaraan hij zich moest onderwerpen, dan wel als een voorregt, dat hem ten deel viel. Nu en dan had hij wel vol verbazing gestaard op het heilige beeld van den Christus - en dan scheen er een nieuw leven in hem te ontwaken; - maar was het waarheid? Was die Christus ook slechts een afgetrokken idée? Bestond er dan nog eene andere waarheid, dan die door de zinnen wordt waargenomen? Deze en meer andere vragen, die hij hier en daar had opgevangen, hadden hem van lieverlede voor zijne Christelijke belijdenis onverschillig gemaakt en het gevoel voor het hoogere en geestelijke in hem verstompt.</p>
<p>Van der Wiek, als akademie-burger opgenomen en, zooals wij reeds zeiden, in verkeerd gezelschap geraakt, gaf zich aan allerlei ongebondenheid over, die de verwoesting van ligchaam en ziel ten gevolge had. De oorzaak hiervan was te zoeken in zijn gebrek aan deugdelijke beginselen, die niet weinig ondermijnd waren door zijne lectuur - hartstogtelijk beoefenaar als hij was van de Fransche litteratuur - van de Encyclopedisten der achttiende eeuw. Eerst trad hij in de rij der vrijdenkers en wist hij op philosophische gronden de onmogelijkheid eener goddelijke openbaring te betoogen; als deïst huldigde hij echter nog het beginsel van het gezond verstand en eene algemeene zedelijke bewustheid in den mensch. Zoo hield hij toch noch vast aan een ideaal en eene zedelijkheid in den mensch en geloofde hij nog aan godsdienst in het algemeen: aan God, deugd en onsterfelijkheid. Maar toen hij met de tegen het Christendom gekeerde Fransche letterkunde meer bekend was geworden en die tot zijne hoofdstudie gemaakt had, rukte hij alle banden los, die hem nog aan de gods-<pb n="254"/>dienst hadden gehecht. Als de schrijvers van dien tijd rustte hij zich toe met de wapenen van spotternij en verloochende hij al het zedelijke en ideale. De la Mettrie's: ‘L'<hi rend="spat">homme machine</hi>,’ had de opvoeding van van der Wiek voltooid: hij was een grof materialist geworden.</p>
<p>Spoedig ontdekte hij, dat de stoute magtsprenken, die de Encyclopedisten als het ware daar heen hadden geworpen, als zekere voorspellingen, hare vervulling hadden gekregen, en weldra meende hij in de loochening van het onstoffelijke volleerd te zijn. Het zinnelijke was hem het éénig wezenlijke, waaraan hij zich vastklemde. De mensch, dus had hij geleerd te redeneren, is in ieder levensmoment het produkt van op hem werkende oorzaken, en hij kan zich uit deze hem van alle kanten omringende beperking en afhankelijkheid niet loswringen. Iedere voorstelling, die zich aan hem voordoet, elke aandrift, elke begeerte, elk besluit, ja geheel zijn zieleleven ontstond, naar zijne meening, in hem zonder zijn toedoen en was slechts het verschijnsel van de volgens vaste natuurwetten zich verbindende en zich dan weder afscheidende stof. Steeds verder gaande was hij tot het besluit gekomen, dat de mensch geen hooger beginsel bezat en hem dus geen zelfstandig persoonlijk bestaan moest worden toegeschreven, waaruit volgde eerst twijfeling aan en vervolgens ontkenning van de onsterfelijkheid en, al waagde hij het ook niet uit te spreken, ontkenning van het bestaan van God.</p>
<p>Geen wonder, dat zijn materialistische beginselen hem tot een egoïstisch en geheel zinnelijk leven verleid hadden, waarin hij zich aan den indruk zijner zinnen ten eenenmale overgaf, en waardoor hij, zich badende in alle genot en lusten, zijne weleer zoo bloeijende jeugd jammerlijk verwoestte.</p>
<p>Dat hij geheel tegen zijn' zin op het kantoor werkzaam was, is ligt te begrijpen. Doch hij schikte zich, omdat
<pb n="255"/>het niet anders kon, naar de omstandigheden, in de hoop levende, dat hij eenmaal in staat zou zijn, zijn vroeger leven te hervatten. En niet geheel liet hij dat varen. Slechts was zijne vrijheid meer beperkt en had hij niet, als voorheen, over zooveel gelds te beschikken. Hij daalde daarom tot de laagste soort van genot af en verviel niet zelden, schoon hij dit zorgvuldig trachtte te verbergen, in het gemeene.</p>
<p>De societeit, het fashionable koffijhuis van weleer werden verwisseld met de kroeg, waar hij echter altijd met onderscheiding behandeld werd, zoowel om zijn uiterlijk voorkomen als ook omdat hij zich met de gewone bezoekers dier plaatsen niet inliet, noch zich in hunne gesprekken mengde. Met jongelieden van zijn' stand had hij geen omgang, en hoeveel lust hij ook had om het verkeer met den een' of anderen losbol aan te knoopen, wegens zijne bekrompen geldelijke omstandigheden moest hij de verzoeking daartoe wel weêrstaan.</p>
<p>De mensch is echter een te gezellig wezen, om zich geheel af te zonderen en eenzelvig te leven. Van der Wiek, die in den huiselijken kring weinig smaak vond en dien ontvlugtte zooveel hij kon, voelde echter behoefte aan iemand aan wien hij zich althans eenigzins kon aansluiten. Op zijn kantoor was niemand met wien hij op een' vertrouwelijken voet stond. De boekhouder was een bejaard deftig man; de twee andere bedienden waren ook al niet jong meer en volstrekt geen menschen met wie hij eenigzins sympathiseerde. Daar viel zijn oog op Kees, dien hij wel nimmer tot zijn' vriend zou kunnen kiezen - dit duldde zijn stand niet - maar dien hij toch wel zou kunnen gebruiken, om hem te vergezellen, om enkele genoegens buiten's huis met hem te deelen, en van wien hij zich voorstelde, dat hij nog wel iets, naar zijnen zin en smaak zou kunnen maken. Was hij nog wel wat jong,
<pb n="256"/>des te meer invloed kon hij op hem uitoefenen; was zijn vader maar een gewoon werkman, des te meer zou het Kees streelen als mijnheer van der Wiek zich verwaardigde eenigen omgang met hem te zoeken.</p>
<p>Een paar keeren had zich de gelegenheid reeds aangeboden, dat van der Wiek zich met Kees alleen op het kantoor bevond, en een gemeenzaam woord Kees toegesproken had hem doen zien, hoe deze zich daardoor vereerd gevoelde en hoe hem de voorslag verraste, om tegen den volgenden Zondag te zamen eens eene wandeling te doen naar eene buiten de stad gelegen uitspanningsplaats.</p>
<p>&nbsp;</p>
<p>Kees was sedert een' geruimen tijd niet zoo opgeruimd als hij vroeger plagt te zijn. Hij kwam op het kantoor niet vooruit. Copiëren moest hij van den morgen tot den avond, of als het daarmede niet zoo druk was, als vroeger boodschappen doen, terwijl zijn gering salaris op dezelfde hoogte bleef. Hij waagde het echter niet, zich bij zijne ouders daarover te beklagen, wel wetende, welk antwoord hij van zijn' vader ontvangen zou. En schoon zijn vader zijne gemoedsstemming wel opmerkte, wilde hij hem echter de openbaring zijner bezwaren niet ontlokken. Zeer verwonderd waren daarom zijne ouders toen Kees eens in eene zeer vrolijke stemming en met den glans van genoegen op het gelaat te huis kwam en hun te gemoet voerde: ‘Nu moet ik u eens wat vertellen, daar zult ge vreemd van ophooren, en dat hadt ge van Kees zoo gaauw niet verwacht.’ Hij hield eenige oogenblikken op om, zooals hij meende, de spanning te verhoogen ‘tot dat zijn vader op koelen toon vroeg: “wat is er dan met je gebeurd? kom er maar meê voor den dag, als het wat goeds is.”</p>
<p>Wel, mijnheer van der Wiek het me gevraagd of ik
<pb n="257"/>zondag met hem naar Rozenlust wilde gaan. Begrijpt u - een groote eer!’</p>
<p>‘<hi rend="spat">Mijnheer</hi> van der Wiek, - <hi rend="spat">Zondag</hi> naar Rozenlust’, sprak Wolters met nadruk en op bedenkelijken toon, door Kees echter in zijn opgewondenheid niet opgemerkt, die er daarom terstond op liet volgen: ‘Vader, hadt ge dat wel van Kees gedacht?’</p>
<p>‘Neen!’ liet Wolters er op volgen, ‘maar dat komt van dat vervl.... kantoor. Was je maar op een ambacht gegaan, dan was je met zulke snoeshanen niet in aanraking gekomen. Daar heb je Piet, die in jou plaats op den timmermanswinkel is gekomen, die is nu al knecht en verdient een eerlijk stuk broods en’.... hier viel vrouw Wolters haar' man in de rede: ‘ja, vader,’ zeî ze: ‘dat is nu niet anders. Gedane dingen nemen geen keer. Als zoo'n menheer met onzen Kees wil uitgaan, dan moet hij nog al schik in hem hebben, en wij weten toch ook niet, wat er uit Kees nog eens groeijen zal.’</p>
<p>‘Neen, vrouw, dat weten we ook niet. God geve het beste! Maar wat spreek je van zoo'n meneer? Ze hebben mij verteld, dat hij een verloopen student is, die al heel slecht moet geleefd hebben - een mooi gezelschap voor onzen jongen! Kees weet niet wat eer is, anders zou hij er niet van spreken. En dan uitgaan op Zondag - ik geef er geen permissie toe.’</p>
<p>‘Maar vader, er wordt zooveel verteld. En al was er ook iets van waar, een mensch kan zich toch verbeteren. En op Zondag - ja, wat zal 'k zeggen: in de week kunnen ze geen van beiden, en ze mogen toch wel wát hebben. 't Spreekt van zelf, dat Kees eerst naar de kerk gaat.’</p>
<p>‘Neen moeder, meneer van der Wiek wou vroeg uit; anders, zeî hij, was 't de moeite niet waard.’</p>
<p>‘Eerst naar de kerk, Kees. Dat 's een paal boven
<pb n="258"/>water,’ sprak Wolters op stelligen toon en, tegen de redenering van zijne vrouw niet opgewassen, keerde hij zich verstoord om en ging heen.</p>
<p>&nbsp;</p>
<p>Naauwlijks durfde Kees den heer van der Wiek bekend maken met de voorwaarde, waarop het hem vergund was Zondag mede uit te gaan. Van der Wiek geliet zich, alsof hij dit goedkeurde en bedroog zich in zijne verwachting niet, dat Kees de preek nooit zoo lang en zoo vervelend gevonden had als op dien Zondag, waarop de beide wandelaars Rozenlust bezochten. Toen Kees te huis kwam, was hij opgetogen over de vriendelijkheid, de minzame gemeenzaamheid en het groote verstand van van der Wiek. Op het kantoor echter, als er anderen bij tegenwoordig waren, liet van der Wiek niets van die gemeenzaamheid blijken, en hij had Kees gewaarschuwd zich daar niet aan te stooten, omdat de wereld nu eenmaal zoo was en het onderscheid van stand wilde in acht genomen hebben. Rozenlust lag afgelegen. Dáár kwamen geen bekenden van hen beiden en dáár konden zij vrij met elkander spreken en verkeeren.</p>
<p>Het duurde niet lang of de rozen die voor Kees op de lustplaats bloeiden hadden hem met scherpe doornen gewond, waarvoor van der Wiek altijd een verzachtenden balsem had, zoodat Kees de pijn hoe langer hoe minder gevoelde.</p>
<p>Menig onaangenaam tooneel viel er voor aan het huis van Wolters, als deze zijn' zoon onderhield over zijn ongodsdienstig gedrag en leven, zoo als hij dat ook aan den dag legde in het verwaarloozen van de openbare godsdienstoefening, daar hij den Zondag besteedde louter tot uitspanning en vermaak. Van der Wiek had hem langzamerhand van de kerk en het kerkelijk leven afgetrokken en hem
<pb n="259"/>een aantal magtspreuken aan de hand gedaan, om het noodzakelijke van het kerkgaan te bestrijden. Als Kees met groote wijsneuzigheid uit de hoogte sprak, werd zijn vader doorgaans te boos, om hem met bondige redenen te weêrleggen, en voor de tranen zijner moeder, die hij al spoedig eene al te weekhartige vrouw noemde, was hij van lieverlede ongevoelig geworden.</p>
<p>Van der Wiek had zijn' kweekeling natuurlijk niet langs een' philosophischen weg gevormd, maar hem door verleidelijke voorstellingen op het gebied der zinnelijkheid geleid, en het was hem eene groote voldoening - men heeft immers gaarne iemand, die met ons instemt, - iemand althans gevonden te hebben, in wien hij van zijne gevoelens het een en ander kon overstorten. Kees, die niet weinig hooge gedachten van zich zelven had, begreep van der Wiek dikwijls slechts ten halve, al liet hij dit nimmer blijken. Enkele phrases onthield hij echter goed, zooals: de mensch is een hooger dierensoort; ligchaam en ziel zijn stof; met den dood is alles afgedaan, enz. Dat Kees door zulk voedsel hoe langer hoe onverschilliger werd voor de godsdienst en het geestelijk leven, begrijpt men ligt. Op den voorgrond stond bij hem, dat men het leven, zoolang het duurt, op de aangenaamste wijze genieten moet. Gelukkig nog dat zijn gezond verstand hem leerde, dat men het matig moet doen, om er het ware en langstdurende genot van te hebben, anders zou hij zich geheel in de armen der zinnelijkheid geworpen en, als zijn leermeester, zijne jeugd geheel verwoest hebben.</p>
<p>Kees had tot hiertoe met een' zekeren eerbied tot van der Wiek opgezien. Toen hij echter in zijne waanwijsheid begreep, dat hij welhaast volleerd was, daalde zijn eerbied en begon hij op een' meer gemeenzamen toon met zijn' leermeester om te gaan, zich er niet weinig op latende voorstaan, dat van der Wiek hem, naar hij meende,
<pb n="260"/>als zijn gelijke beschouwde. Doch hier had hij buiten den waard gerekend. Zoodra van der Wiek die gemeenzame toenadering van den kantoorlooper bemerkte, werd hij koeler, liet hem langzamerhand glippen en onttrok zich eindelijk geheel aan hem.</p>
<p>Kees had nu een vreugdeloos leven: te huis geen genoegen en rust; gekrenkt door de tegenover hem aangenomen houding van van der Wiek, en op het kantoor slechts als looper en jongen behandeld.</p>
<p>Zulk een leven begon hem spoedig te verdrieten en wanneer er niet iets tusschen beiden gekomen ware, dat eene geheel andere rigting aan zijn maatschappelijk leven gaf, dan ware het moeijelijk te berekenen geweest tot welke uitersten hij ware overgeslagen. Van welk eene egoïstische zijde van der Wiek hem ook het leven had leeren beschouwen, bij Kees, die niet van gevoel ontbloot was, ging de natuur boven de leer. Toen hij voor het eerst in het heerenpak gestoken was, had hij zich allerlei illusies voor de toekomst gemaakt. Hij zag er nu, bij zijne niet onbehagelijke figuur, naar hij meende, knap genoeg uit, om de oogen van de eene of andere deftige burgerdochter tot zich te trekken; een gevoelen, waarin hij destijds door zijne moeder, die den knaap met welgevallen beschouwde, werd versterkt. Doch weldra bleek het hem, dat zijn vader wel gelijk had gehad, toen hij tot hem zeide: ‘zet die dolle gedachten uit je hoofd, Kees. Wat verbeeld jij je wel, dat een knap burgermeisje een kaal heertje, dat mooi in de kleêren steekt, maar ook niets meer kan bijzetten dan die mooije kleêren, tot man zou willen hebben? Was je maar in je stand gebleven, dan hadt je best een knappe, brave meid kunnen krijgen.’ Wat hij zich zelv' eerst had ontstreden, werd nu meer en meer overtuiging bij hem: eene vrouw, zooals hij zich ingebeeld had, kon hij niet krijgen, en welligt zou hij er
<pb n="261"/>voor altijd van hebben afgezien, om zijn lot aan een ander te verbinden, als zijn oog niet gevallen was op Truitje Gerrits, de dochter van den kruijer in zijne buurt. En, al zag Kees in den beginne ook uit de hoogte op haar neder, het verwondert ons niet, dat hij zich meer en meer door haar aangetrokken gevoelde. Niet alleen zag zij er zeer goed uit, maar algemeen stond zij ook bekend als een zedig, deugdzaam en goedhartig meisje. Zij was het éénig kind van brave, in hun stand niet geheel onbemiddelde ouders, die haar als den appel van hun oog beminden. Wie zou haar te streng veroordeel en, als we haar van eenige ijdelheid niet geheel weten vrij te pleiten, waardoor zij 't dan ook voor zich zelve niet ontveinsde, dat Kees er niet onknap uitzag met zijn engelsch jasje, zijn onberispelijk vest en keurig gestrikte das. Hij was in haar oog een heer, en als hij haar in het voorbijgaan minzamer en vertrouwelijker groette, dan hij vroeger plagt te doen, voelde zij het bloed naar hare wangen stijgen en sloeg zij de oogen neder. Kees merkte dit wel op en ook zijn hart klopte sneller, als hij haar dus zag en bij zich zelven prevelde: ‘een verduiveld lieve meid.’ Doch hij had eerst nog een strijd te strijden voor hij dat openlijk durfde uit te spreken.</p>
<p>‘Zij mag zoo lief zijn als zij wil,’ dacht hij dan, ‘maar een kruijersdochter, en dat voor mij!’ Zoo worstelde zijne hooghartigheid met zijn gevoel, totdat eene gezondere redenering hem influisterde: ‘en wat zijt gij dan meer dan een kruijer? Gij doet hetzelfde werk voor veel minder loon. Gij loopt in een ander pakje; dat kost je wat meer gelds, maar het levert je heel wat minder op.’</p>
<p>Met zijne liefde voor Truitje begon zijn weêrzin tegen het kantoorloopen toe te nemen. Weldra had hij gelegenheid een gesprek met het meisje aan te knoopen, waaruit hem bleek, dat zij hem niet ongenegen was, terwijl zij
<pb n="262"/>zeide, niet te gelooven wat er ten zijnen nadeele in de buurt gesproken werd, dat hij namelijk ongodsdienstig was, nooit ter kerke ging en slechts een weinig meer verdiende dan hij voor zijne kleeding noodig had. Terwijl Kees het eerste punt van beschuldiging onaangeroerd liet, zeide hij, wat het laatste betrof, dat dit waar was en dat hij, als hij niet spoedig bevorderd werd, grooten tegenzin in het kantoorloopen kreeg en naar een ander middel van bestaan zou uitzien. Truitje ontveinsde hare teleurstelling op het hooren hiervan niet. Welk beroep hij ook mogt kiezen, met het heerschap, dat gevoelde zij wel, was het gedaan. Doch te lang had zij reeds de liefdevlam gevoed, dan dat zij die weder kon uitdooven. Hart en hand behoorden reeds aan Kees toe, maar een berg van zwarigheden zag haar oog in het verkrijgen van de toestemming harer ouders.</p>
<p>Ook bij Kees woog het een zoowel als het ander zwaar, doch wat kan een verliefd hart al niet uit den weg ruimen en over hoevele zwarigheden weet het zich niet heen te zetten!</p>
<p>&nbsp;</p>
<p>Bij de groote bezwaren vooral aan den kant van Truitje's ouders, scheen het eerst, dat er van eene huwelijksverbindtenis tusschen Kees en hunne dochter niets zou komen. Eerst toen Kees voor het oog godsdienstiger werd, en getrouw ter kerke ging, kwam er eenige toenadering. En toen Kees zich bereid verklaarde, daar hij voor een ander beroep of bedrijf niet geschikt was, zijn' aanstaanden schoonvader in zijne welbeklante kruijersaffaire behulpzaam te zijn, waren alle zwarigheden uit den weg geruimd en was hij weldra door den echt aan zijn Truitje verbonden.</p>
<p>In den aanvang scheen het huwelijksgeluk der jonge
<pb n="263"/>lieden niets te wenschen over te laten. Kees was ijverig in de behartiging der zaak, leefde ingetogen en was in menig opzigt de vreugde der wederzijdsche ouders.</p>
<p>Vader Gerrits, die genoeg voor den ouden dag had opgespaard, gaf de geheele zaak aan zijn' schoonzoon over, zoodat Kees nu geheel heer en meester werd.</p>
<p>Niet vele jaren duurde echter de gelukkige verhouding tusschen man en vrouw. Kort vóór dat Kees het kantoor verliet, had van der Wiek, wiens ouders inmiddels gestorven waren, zijn afscheid van het kantoor genomen. Sedert had Kees niets meer van hem gehoord, veel minder hem gezien of gesproken. Na de koele en eindelijk geheel terugstootende behandeling van van der Wiek, had Kees hem wel geen goed hart meer toegedragen, maar het zaad, dat de materialist in zijn hart gestrooid had, was niet verstikt, veel minder uitgeroeid. Een tijd lang leidde hij, tot bittere smart zijner vrouw, een ongebonden leven, doch daarvan kwam hij terug, uit vreeze dat hij het leven dan niet lang genoeg zou kunnen genieten. En tot welke treurige begrippen hij later verviel, en tot welk eene ongelukkige verhouding dit aanleiding gaf tusschen hem en zijne vrouw, hebben we in den aanvang van dit Hoofdstuk gezien.</p>
</div>
<div type="chapter">
<pb n="264"/>
<head rend="h3">Dertiende hoofdstuk.
<lb/>
Ongeloof, groot geloof.</head>
<p>Van der Wiek had, als we hoorden, na den dood zijner ouders het kantoor verlaten. In het bezit van een niet onaanzienlijk fortuin, was hij weder geheel vrij en dus in staat zijn' eigen weg te kiezen. Niet meer de grove dienaar der zinnelijkheid van weleer, hervatte hij zijne studiën, waarbij hij zich vooral bepaalde tot die geschriften, welke in den laatsten tijd in Duitschland rijkelijk werden verspreid door zulke natuur- en scheikundigen, die op wetenschappelijke gronden het materialisme luide prediken. Eerst leefde hij afgezonderd, doch van lieverlede gewende hij zich aan de zamenleving, en de fatsoenlijke wijze waarop hij zich wist voor te doen, zoowel als zijne onbekrompen leefwijze openden hem weldra den toegang tot dezen en genen gezelligen kring. Als lid eener societeit, waartoe ook Hendrik van Stralen behoorde, werd hij spoedig met dezen nader bekend, waarvan het gevolg was een meer vertrouwelijke omgang van beide, in meer dan één opzigt sympathiserende mannen. Wat bij van Stralen lang gesluimerd en half bewust op den bodem zijner ziel gelegen had, werd door van der Wiek opgewekt en tot meer bewustheid gebragt. Waar hij met de geschriften van Moleschott, Feuerbach en anderen minder goed teregt kon, daar werd hij door van der Wiek ingelicht en meer
<pb n="265"/>op de hoogte gebragt, met dat gevolg, dat hij al ras als apostel, of althans als verdediger van het materialisme meende te kunnen optreden. Met zijn' weêrzin tegen het Christendom, zoo gebrekkig als hij het kende, en tegen alle religieusiteit, kwam de loochening van het onstoffelijke dan ook zeer wel overeen, zoo als we uit een enkel staaltje reeds vernamen.</p>
<p>Dat hij echter niet geheel ongevoelig was voor andere indrukken, was gebleken uit den invloed, dien de gesprekken van Bergsman op den avond van het doopmaal op hem hadden gemaakt. Hoe meer echter het onweder, dat hem met verwoesting van zijn tijdelijke welvaart bedreigde, kwam opzetten, des te liever wierp hij zich in de armen van het materialismus, omdat hij dan ten minste dien troost meende te kunnen hebben, dat hij zijn' rampspoed kon beschouwen als een gevolg van dat ijzeren noodlot, van dien zamenloop der omstandigheden, waaraan hij niets veranderen of verzetten kon.</p>
<p>Misschien zou hij den onaangenamen toestand, waarin hij verkeerde, en dien hij voor ieder nog verborgen gehouden had, met een ander oog beschouwd hebben, als van der Wiek, wien hij tot zijn vertrouweling gemaakt had, hem niet in zijne zinnelijke wereldbeschouwing versterkt en op zijn eigen voorbeeld gewezen had, waaruit hij trachtte te betoogen, dat hij door toe te geven aan den indruk der zinnen, in elke levensomstandigheid gelukkig geweest was, en zijn gevoelen hem niet eenigzins nevelachtig had te kennen gegeven, dat, als het onverbiddelijk noodlot eens tegen hem mogt zijn en de bron van het zingenot voor hem opdroogde, er alsdan nog middelen genoeg waren om zich aan den last des levens te onttrekken. Van Stralen, die van der Wiek wel begreep, mogt met schrik terugdeinzen voor de gedachte aan eene gewelddadige verscheuring van de banden des levens, om-<pb n="266"/>dat hij, in weerwil van alle redenering, het gevoel van iets hoogers in zich niet kon dooven, uit het idée van een onverbiddelijk noodlot drong hij zich zelf een' troost op, waarover hij zich echter wel wachtte, ernstig na te denken.</p>
<p>&nbsp;</p>
<p>Bergsman, den indruk wenschende levendig te houden, dien zijne gesprekken op den avond van het feestmaal bij Hendrik van Stralen schenen gemaakt te hebben, had reeds meer dan ééne poging aangewend, om zijn bezoek bij hem te herhalen, maar altijd te vergeefs. Na verloop van eenige weken gelukte het hem echter van Stralen te huis te vinden.</p>
<p>Deze had zich de inlichtingen hem door van der Wiek gegeven, goed ten nutte gemaakt. Hij meende, omdat hij geleerd had, dat de stof gewogen, gemeten, ontleed kan worden, nu ook alles te kunnen begrijpen, omdat hij aan de zigtbare dingen slechts zijn aandacht wijdde, terwijl hij voor de onzienlijke geen oog had, of ze ontkende, omdat ze niet met tastbare bewijzen te staven waren. Wel hinderden hem nu en dan zijne ongunstige tijdelijke omstandigheden, doch in plaats dat deze hem ootmoedig zouden maken en van eene levenswijze terughouden, die de treurigste gevolgen moest na zich slepen, verhief hij zich op zijn verstandig inzien van den loop dier omstandigheden, die, naar zijne meening, niet anders was dan eene stofwisseling in de noodzakelijke stofomzetting, die in de zigtbare wereld gedurig plaats had. Dat hij zelf niets dan stof was, moest hij zich zelven wel opdringen, hoe moeijelijk het hem ook vaak viel.</p>
<p>Toen Bergsman zich liet aandienen, was van Stralen eenigzins ontstemd, omdat hij gestoord werd in een' arbeid, waarmede hij zich reeds eenige uren had bezig gehouden. Daar zijne vrouw niet te huis was, liet hij Bergs-<pb n="267"/>man verzoeken op zijne kamer te komen. Zijn eerste plan, om boeken en papieren, op zijne tafel verspreid, op te ruimen, liet hij echter varen, wel begrijpende, dat Bergsman, als hij hem zoo bezig zag, hem niet lang zou ophouden. ‘In alle geval,’ mompelde hij, ‘als de dominé over het een en ander praten wil, kan ik hem nu ook eens wat voorleggen, waarbij hij mij niet zoo gemakkelijk weêr uit den zadel zal ligten.’</p>
<p>‘Ik hoop niet, mijnheer van Stralen, dat ik u ongelegen kom, of u in uwe werkzaamheden stoor,’ sprak Bergsman bij het binnenkomen, toen zijn oog op zoovele boeken en papieren viel.</p>
<p>‘In het minst niet, mijnheer Bergsman; 't zijn geen koopmanszaken - een weinig studiewerk, waaraan ik mijne vrije uren wijd. Men moet tegenwoordig wat vooruit werken, om eene goede levensbeschouwing te verkrijgen.’</p>
<p>‘Niets nuttiger dan dat, mijnheer; doch ik meen, dat dit ten allen tijde het streven geweest is van den mensch.’</p>
<p>‘Ongetwijfeld, maar bedrieg ik mij niet, dan is het aan onzen tijd overgelaten, daarover een nieuw licht te verspreiden. De reuzenschreden op het gebied der natuurkunde in den jongsten tijd afgelegd, brengen ons tot geheel andere resultaten, dan waarmede we ons tot hiertoe vergenoegden.’</p>
<p>‘In de physische wereld.’</p>
<p>‘Ja, de éénige reëele, waar we ons de grenzen van ons weten gesteld zien en waarin we tot de frissche werkelijkheid geleid worden, verlost van de afgetrokken en donkere theorie van het idealismus.’</p>
<p>‘Ik geloof, mijnheer van Stralen, dat het materialismus - ik bemerk toch dat gij u daar van een paar zijner termen bedient - zich zeer bedriegt, als het zich daarop beroemt. Ik zou de zaak kunnen omkeeren en beweren,
<pb n="268"/>dat het materialismus tot de afgetrokkenste en donkerste theoriën leidt.’</p>
<p>‘Ik begrijp 't mijnheer Bergsman! gij hecht op uw standpunt aan het ideaal van het zedelijk leven. Voor u en velen met u is dit misschien eene noodzakelijke illusie.’</p>
<p>‘Hoe, mijnheer van Stralen, zou dan het bewustzijn, dat zedelijke handelingen, die tot het eigenlijk wezen van den mensch behooren; het bewustzijn, dat het ideaal van het zedelijk leven, zoo als dat in de idée van den mensch - of de menschheid - is uitgedrukt, een spel der verbeelding zijn?</p>
<p>In zóóver voorzeker als de noodzakelijkheid van het zedelijk leven niet is eene inwendige, onvoorwaardelijke, maar eene uitwendige, van het toeval afhankelijke. Alle voorstellingen toch, alle wilsbepalingen, alle handelingen der menschen zijn slechts het noodzakelijk uitwerksel van zekere uitwendige omstandigheden. De zoogenaamde goede daden zijn in denzelfden zin noodzakelijk als het de kwade zijn. En daar de mensch geheel afhankelijk is van eeuwig wisselende omstandigheden, heeft geene enkele bepaalde handeling boven de andere iets vooruit; alle hebben dezelfde waarde, hetzelfde regt.’</p>
<p>‘Het zou dus onzin zijn, eischen te doen aan den menschelijken wil, en 's menschen daden te beschouwen als zulke, die met zijn mensch-zijn overeenkomen? De zedelijke mensch kan dit onmogelijk toestemmen.’</p>
<p>‘Misschien wel, omdat hij van eene zedelijke vrijheid droomt, die niet bestaat, en vergeet, dat de mensch in elk oogenblik zijns levens de vrucht is van op hem inwerkende oorzaken, uit welken kring van beperktheid hij onmogelijk kan komen. Elke voorstelling, die in den mensch opkomt, iedere aandrift, elke begeerte, ieder wilsbesluit, ja geheel zijn inwendig geestesleven, zoo als men 't noemt, ontstaat in hem zonder zijn toedoen, is slechts
<pb n="269"/>een verschijnsel van de stof, die, volgens bepaalde natuurwetten, zich nu eens verbindt, dan weder zich scheidt.’</p>
<p>‘Uwe leermeesters spreken toch ook, meen ik, van vrijheid?’</p>
<p>‘Ongetwijfeld. Ik was juist bezig, toen gij binnen kwaamt, met daarover eenige aanteekeningen na te zien en aan te vullen. Mag ik er u een paar van voorlezen?’</p>
<p>‘Zeer gaarne zal ik ze aanhooren.’</p>
<p>Van Stralen begon: ‘Het materialismus stelt, dat de mensch evenmin in staat is zich naar welgevallen aan zijne zinnelijke begeerten en belangen over te geven, als er weêrstand aan te bieden. Zij, die tot een zinnelijk leven geen volstrekte overhelling hebben, kunnen zich niet onvoorwaardelijk in de armen der zinnelijkheid werpen. De mensch moet handelen, zooals hij handelt. Dat er menschen zijn, die met alle geweld hunne zinnelijkheid onderdrukken, aan een zinnelijk leven zich onttrekken en zich voor anderen opofferen, lijdt geen twijfel: maar dat zijn idealisten, en zij doen toch niets anders dan wat de toestand van hun hersengestel medebrengt, welke toestand even noodzakelijk door een zamenloop van uitwendige omstandigheden veroorzaakt wordt, als die van den zinnelijken, zoogenaamd egoïstischen mensch, die slechts zijn eigen welzijn bedoelt en op de bevrediging zijner zinnelijke begeerten bedacht is. Een moordenaar handelt naar dezelfde wet der noodzakelijkheid, als de medelijdende en weldoende menschenvriend.’</p>
<p>‘Het materialismus is dan wel zeer humaan! Maar wat wordt er van de vrijheid?’</p>
<p>‘Luister, mijnheer: Het laat ieder zijne eigen natuur en geeft aan allen zonder onderscheid het bewustzijn van de alles beheerschende noodzakelijkheid; en juist hierin, dat men zich onverdroten overgeeft aan het lot, dat aan ieder bescheiden is, bestaat de éénig mogelijke en ware
<pb n="270"/>vrijheid. Moleschott noemt ieder vrij, die eene hem welgevallige bewustheid heeft van de natuurlijke noodzakelijkheid van zijn aanzijn, van zijne betrekkingen en lotgevallen, zijne behoeften en regten, en van de beperktheid en uitgebreidheid van zijn' werkkring.’</p>
<p>‘Ik noem liever vrij hem die eene noodzakelijkheid erkent op zedelijk gebied en de zedelijke wet niet beschouwt als eene uitwendige, despotieke magt, maar haar in zich opneemt, zóó haar tot zijn eigen wil maakt en door haar zich laat besturen. Als ik van die zedelijke noodzakelijkheid mij blijmoedig bewust ben, dan bezit ik de kracht, om mij aan de natuurlijke beperktheid, waaraan ik gebonden ben, met volkomen kalmte te onderwerpen. Ik behoef u niet te zeggen, mijnheer van Stralen, dat de mensch aan allerlei lotwisseling blootstaat. Reeds van zijne geboorte af wordt hij in een' toestand geplaatst, waardoor zijn uitwendig leven op velerlei wijze bepaald en beperkt wordt. Ontelbare omstandigheden verhinderen hem zijne plannen ten uitvoer te brengen, het doel van zijn streven te bereiken. Niet zelden geven zij eene geheel andere wending aan zijne levensrigting en verplaatsen hem uit een' staat van voorspoed in dien van onspoed en ramp. Wien noemt gij nu vrij, den materialist, die zich aan deze toevallige wisselingen des levens, omdat ze uit den natuurlijken loop der dingen voortvloeijen, met bedaarde kalmte lijdelijk onderwerpt, omdat het niet anders kan, of hem, die met onderwerping, waartoe eene zedelijke noodzakelijkheid hem opleidt, den moed paart om te handelen, omstandigheden in zijn voordeel te veranderen of te wijzigen?’</p>
<p>Van Stralen was bij die vraag nadenkend geworden. Na zich een oogenblik bedacht te hebben, haalde hij eene aanteekening voor den dag, en daar het oog inslaande, antwoordde hij: ‘ieder individu, mijnheer, is
<pb n="271"/>niet alleen naar zijn aanleg en natuurlijke neiging, maar ook met zijne hartstogten, deugden en ondeugden aan de natuurwet der noodzakelijkheid onderworpen; zich daarnaar te voegen is vrijheid.’</p>
<p>‘En dus zou hij de hoogst mogelijke vrijheid bereiken, die, door zinnelijke hartstogten beheerscht, zich zijne afhankelijkheid van die natuurwet met welgevallen bewust is? Ik herinner mij ergens een voorbeeld gevonden te hebben van een' dronkaard. Verbeeld u een' zulke, die, na vergeefsche pogingen te hebben aangewend om van zijne neiging tot dronkenschap ontslagen te worden, ze nu ook maar opgeeft en naar geene middelen tot verbetering meer uitziet, vast als hij staat in de materalistische leer, dat hij zich de natuurlijke noodzakelijkheid zijner behoefte, om zich dagelijks dronken te drinken, met welgevallen bewust is, - zoudt gij zulk een' mensch vrij noemen? Of is hij niet, in weêrwil van zijn welgevallig bewustzijn, een slaaf van zijn' hartstogt? Ik geloof, dat het den mensch al zeer moeijelijk zou vallen, zich aan zulk een' zinnelijken hartstogt, waardoor hij zoo veel ellende over zich zelven en anderen brengt, met welgevallen over te geven. Hij moge dan, hoe meer hij door zijn' hartstogt beheerscht wordt, des te minder aan zijn ellendigen toestand denken, als die gedachte ontwaakt, kan hij zijne ellende niet ontkennen. Volgens zijn materalistisch beginsel moge hij van de natuurlijke noodzakelijkheid eener inwilliging van zijn' hartstogt overtuigd zijn, hij is niet in staat, de oorzaken op te sporen, die zijne neiging tot noodzakelijkheid gemaakt hebben. Uit ernstig nadenken over zich zelven - dat nu of dan wel niet achter kan blijven - ontstaat bij hem een strijd, die zijn welgevallige overgave aan de natuurlijke noodzakelijkheid niet weinig verstoort. - Neen, mijnheer! er is eene andere vrijheid, die voortvloeit uit volkomen onderwerping aan
<pb n="272"/>de wet der zedelijke noodzakelijkheid. Hoe meer men zich daaraan onderwerpt, des te meer wordt men zich zijne afhankelijkheid daarvan met innig welgevallen bewust. Met haar verbreekt men boei en kluisters, die zonde en wereld ons aanleggen. Met haar bestaat de grootste drang om het goede, het edele, het volkomene te kiezen en na te jagen. Met haar is men elke lotwisseling te groot. Met haar verdraagt men het onvermijdelijk kruis en veracht men de schande, die dat kruis met zich brengt....’</p>
<p>Bergsman zou verder gesproken hebben, als niet een bediende was binnen gekomen, die den heer van Stralen een kaartje overhandigde met verzoek van den daarop genoemde, om hem een oogenblik afzonderlijk te mogen spreken. Na zich bij den heer Bergsman verontschuldigd en hem verzocht te hebben, zijne terugkomst te willen afwachten, verwijderde hij zich met de belofte van spoedig terug te keeren.</p>
<p>Van Stralen had het kaartje op tafel geworpen en Bergsman las er den naam op van van der Wiek. Uit zijn' studententijd herinnerde hij zich een' dergelijken naam, maar daaraan verbond zich ook de herinnering van een zedeloos jong mensch, die eensklaps van de akademie verdwenen was. Of de tegenwoordige bezoeker van van Stralen dezelfde was, wist hij niet, en toch kwam er een donker vermoeden bij hem op, dat het wel zoo zijn kon. Schoon 't hem niet bekend was, waar zijn voormalige tijdgenoot zich ophield of zich gevestigd had, was hem - hij wist niet van wien - ter oore gekomen, dat hij, verzadigd van zinnelijk genot, zich in de armen van het materialismus zou geworpen hebben, om elk verwijt, dat de godsdienst zijn geweten zou kunnen doen, te ontgaan. Ook herinnerde hij zich dat het den student van der Wiek geenszins aan geestesgaven ontbrak, en zijn vlugheid algemeen bekend was.</p>
<pb n="273"/>
<p>Was hij nu dezelfde persoon, die zich thans bij van Stralen bevond, dan werd het hem eenigzins vreemde verschijnsel verklaard, dat de koopman zich in zulke philosophische studiën verdiept had, als waarvan hij blijken had gegeven. En dat helderde zich nog te meer op, toen hij, het oog slaande in de boeken, die op tafel verspreid lagen, daarin den naam van van der Wiek opmerkte, als eigenaar dier boeken. Had de kieschheid niet verboden het geschreven schrift in te zien, hij zou dan verscheiden ophelderingen en oplossingen van bezwaren, door van der Wiek aan van Stralen gegeven, hebben opgemerkt, waardoor deze zich binnen zijn bolwerk versterkt had.</p>
<p>Langer dan Bergsman gehoopt had, werd van Stralen opgehouden, zoodat hij, daar hij nog een paar bezoeken moest afleggen, met groot verlangen zijn terugkomst verbeidde. Maar er bestond reden voor dat van Stralen het onderhoud met van der Wiek zoo spoedig niet kon afbreken. Zijne finantiële zaken waren in den laatsten tijd nog meer achteruit gegaan, en dat mag wel de reden geweest zijn, dat hij in materialistische stellingen meer en meer zijn troost begon te zoeken, en ijveriger leerling van van der Wiek was geworden. Na lang aarzelen had hij dezen eenigzins met zijne omstandigheden bekend gemaakt. Veel goeden raad kon van der Wiek, die zelf geen financier was, hem niet geven, maar hij toonde zich niet ongenegen, om hem, met zijne eigene middelen, zooveel hij kon, uit zijne verlegenheid te redden. Hij moest daartoe echter eenige beschikkingen maken, en had van Stralen beloofd, hem zoo spoedig mogelijk daaromtrent het noodige mede te deelen.</p>
<p>Met dat oogmerk was van der Wiek thans gekomen, en daar zijne mededeeling zeer tot genoegen van van Stralen afliep, waren er eenige stukken te lezen en te teekenen, hetgeen nog al tijd vorderde.</p>
<pb n="274"/>
<p>Met veel verontschuldigingen, maar met een opgeruimd gelaat kwam van Stralen weder binnen. Bergsman had zich intusschen tot het vertrek gereed gemaakt, daar hij, zooals hij aan van Stralen, op diens uitnoodiging om nog wat te blijven, zeide, nog een paar kranken moest bezoeken, er echter bijvoegende, dat hij gaarne zijn bezoek spoedig zou herhalen, om het aangevangen gesprek voor te zetten.</p>
<p>‘Kent gij,’ vroeg van Stralen nog tegenover Bergsman staande, ‘den bezoeker, die mij zoo aanstonds verliet, den heer van der Wiek?’</p>
<p>‘Als hij dezelfde is, die eens de akademie bezocht heeft, dan is zijn naam uit dien tijd mij niet onbekend.’</p>
<p>‘Dezelfde; maar wat mevrouw de Stael zegt aangaande de geschriften: “<hi rend="i">il faut juger les écrits d' après leur date</hi>,” dat is ook in menig opzigt op de menschen toepasselijk. Het toén en nú maakt een groot verschil. Hij leeft thans zeer geposeerd, misschien wel wat al te onverschillig omtrent de genoegens van 't leven.’</p>
<p>‘De bron van vermaak is misschien wat te vroeg bij hem opgedroogd, en dan zijn de gevolgen niet altijd aangenaam, - als ze zelfs niet bedenkelijk kunnen wezen.’</p>
<p>‘Hij is te veel philosooph, om, als dat het geval mogt zijn, zich die gevolgen niet te laten welgevallen.’</p>
<p>‘Materialist misschien?’</p>
<p>‘Een edelaardige, dat verzeker ik u; iemand, die er genoegen in heeft anderen met opofferingen genoegen te doen. Ook mij heeft hij een belangrijke dienst bewezen, en ik weet naauwelijks, hoe ik hem genoeg mijne dankbaarheid zal betoonen.’</p>
<p>‘Die uitdrukking klinkt mij eenigzins vreemd uit uwen mond, mijnheer van Stralen! Het is natuurlijk geheel buiten mij, welk dienstbetoon gij aan den heer van der Wiek verschuldigd zijt, maar was het geen natuurlijke nood-<pb n="275"/>zakelijkheid uit hoofde van stofwisseling of stofomzetting, waardoor hij daartoe geroepen werd?’</p>
<p>‘Gij spot, mijnheer Bergsman!’</p>
<p>‘Volstrekt niet. Omdat de mensch geheel afhankelijk is van eeuwig wisselende omstandigheden, heeft geene enkele bepaalde handeling boven de andere iets vooruit; allen hebben dezelfde waarde, hetzelfde regt - dit zijn uwe eigene woorden.’</p>
<p>‘Dat is in 't algemeen waar, doch daarom behoudt elke individuele handeling hare waarde.’</p>
<p>‘Een moordenaar handelt naar dezelfde wet der noodzakelijkheid als de medelijdende en weldoende menschenvriend - nogmaals uw eigen woord.’</p>
<p>‘Gij wordt pikant,’ sprak van Stralen met een glimlach op het gelaat maar blijkbaar met den lust om het gesprek af te breken.</p>
<p>Bergsman, die dit bemerkte en zelf haast had, antwoordde: ‘ik maak slechts de toepassing, mijnheer!’ waarop hij afscheid nam en afspraak maakte tot een nader gesprek.</p>
<p>&nbsp;</p>
<p>‘Ach, mijnheer Bergsman! gij komt als geroepen; vader heeft geheelen dag al naar u verlangd.’</p>
<p>‘En hoe gaat het uw' vader, Marie?’ vroeg Bergsman.</p>
<p>‘Hij vermindert zigtbaar. De docter heeft alle hoop opgegeven, schoon 't nog wel eenigen tijd duren kan, zegt hij,’ en een traan parelde in haar oog.</p>
<p>‘Is hij zelf van zijn' toestand bewust?</p>
<p>Op ernstigen aandrang van vader, heeft de docter met de meest mogelijke voorzigtigheid hem zijn gevoelen onbewimpeld te kennen gegeven.’</p>
<p>‘En welk een' indruk maakte dit op hem?’</p>
<p>‘O, dominé! gij kunt niet begrijpen met hoeveel
<pb n="276"/>kalmte en gelatenheid hij dat berigt aanhoorde. Was ik er op voorbereid, hij scheen het niet minder te zijn. ‘Schrei niet, Marie!’ zeî hij, terwijl hij mijne hand in de zijne hield, ‘bid met mij, dat mijn sterven gewin zij.’</p>
<p>Een oogenblik gaf Marie door weldadige tranen aan het gevoel haars harten lucht, doch spoedig hare vochtige oogen afdroogende, sprak zij: ‘de goede vader moet niet zien, dat ik geweend heb. In zijn nabijheid behoeft dat ook niet. Alleen in de eenzaamheid kan ik schreijen, maar aan zijn ziekbed word ik veeleer blijmoedig gestemd.’</p>
<p>De heldere stem en de schijnbaar geringe vermoeijenis, die hem het spreken veroorzaakte, lieten weinig vermoeden, dat de lijder zich in een' zoo bedenkelijken toestand bevond.</p>
<p>‘Wat is het toch gelukkig’, sprak de zieke, na de eerste woordenwisseling tusschen hem en Bergsman, ‘dat wij elkander in het aanzien van den dood zoo troostrijk kunnen toespreken. Hoe is 't mogelijk dat er zijn, die dezen troost in hun leven zoo ver van zich werpen?’</p>
<p>‘Dat komt, omdat zij hun gevoel aan hun stelsel ten offer brengen, en wanen, dat zij aan den rand van het graf zich zullen kunnen troosten met eene onsterfelijkheid, die daarin zou bestaan, dat hun stof, vermengd met dat van millioenen lijken, het zijne toebrengt tot die groeikracht der aarde, die in bestendige wisseling bloem en kruid en vruchten voortbrengt. Alsof de gedachte “dat in de lucht en het slijk de eeuwig vloeijende bronnen van bloei en leven zweven en rusten,” zooals men zich dichterlijk pleegt uit te drukken, hun de schrikwekkende gedaante des doods ontnemen kon.’</p>
<p>‘Ja, hoe schrikwekkend zou de dood mij zijn, als ik mij voor moest stellen na eenige dagen of uren welligt aan het einde van mijn persoonlijk bestaan genaderd te zijn.’ - De zieke zweeg eenige oogenblikken
<pb n="277"/>en hernam toen met heilige geestdrift, terwijl hij het oog naar boven sloeg en een weemoedige glimlach om zijne lippen speelde: ‘O, hoe dank ik den goeden God, dat Hij het geloof aan de onsterfelijkheid mij diep in de ziel geprent heeft, dat is geen vooroordeel, geen zelfbedrog, neen, ik gevoel iets onverderfelijks in mij - ik zie het, en dat geloof - ik betuig het in het ernstigst oogenblik mijns levens - is het plegtanker mijner hope in de stervensure!’</p>
<p>Bergsman staarde vol verrukking in dat van vreugde stralend oog, dat, gereed om zich te sluiten, nog tintelde van geest en leven; hij zweeg eenige oogenblikken, vatte toen zijne hand en zeide: ‘ik dank God met u voor dat voorregt. Hoe weldadig is die overtuiging voor u en voor mij. Raadsel bij raadsel zou ons leven en lot hier op aarde omgeven, als met den dood alles afgedaan ware. Ik gevoel het met u, het geloof aan de onsterfelijkheid is het plegtanker onzer hope in de stervensure. Door dat geloof zien wij vol blijde vertroosting aan gene zijde des grafs in die betere gewesten, waar onze ontwikkeling en zedelijke volmaking niet meer in den weg staat, wat ze hier vaak verhinderen. 't Moge ons nog niet geopenbaard zijn, wat we zijn zullen, vol heilig verlangen kunnen wij oog en hart verheffen tot die andere woningen in het groote Vaderhuis. Mij dunkt, gij ondervindt het reeds bij voorraad, dat door dat geloof de smarten des doods worden verbannen, en het u de stervensure zonder angst doet tegemoet zien.’</p>
<p>‘Ik dank God, die ook mij de overwinning gegeven heeft door Jezus Christus, onzen Heer.’</p>
<p>‘De overwinning! Gij hebt dus ook gestreden? Heil u, dat gij met dien triumfkreet de wereld verlaten kunt.’</p>
<p>‘Ja, wel heb ik gestreden, maar hij bezwijkt niet, die strijdt in de kracht des Heeren. Na elken strijd ging er een helderder licht op in mijne ziel. Dan stond mij de bestem-<pb n="278"/>ming van ons leven steeds helderder voor oogen en.....’</p>
<p>‘En’ - viel Bergsman in, toen hij bemerkte, dat het vele spreken den zieke moeijelijk viel - ‘gij beschouwdet het als de voorbereidende oefenschool, waarin we voor onze hoogere bestemming aanvankelijk worden opgeleid, en het vooruitzigt om eens van deze aarde te scheiden werd u allengs minder somber, ja, het helderde zich voor u in een liefelijk verschiet op.’</p>
<p>De zieke knikte toestemmend met een blijmoedig gelaat en voegde er bij: ‘en zoo leerde ik den dood in het ware licht te beschouwen, niet alleen als den eindpaal van het tegenwoordige leven, maar ik begon in den doodstrijd de geboorteweeën te zien van den verheerlijkten mensch.’</p>
<p>‘En zoo is er dan niets wat uwe gelukkige en blijmoedige stemming stoort?’</p>
<p>Een weemoedige trek teekende zich op het gelaat van den lijder. Hij sloot de oogen, als ware hij in een eerbiedig gebed verzonken, doch ze daarna weder opslaande sprak hij: ‘ik geloof, ik vertrouw, Heer, Gij zult den boeteling niet verstooten. Ik weet met wien ik in gemeenschap getreden ben, wien ik lief gehad, in wien ik geloofd heb, en, al behaalde dat geloof niet altijd de overwinning op de zelfzucht, al kenmerkte het zich niet altijd door reinheid des harten, die in Hem gelooft heeft het eeuwige leven.’</p>
<p>‘In dat bezit knellen de banden des doods niet meer, wordt men los van de aarde en staat niets het stoorloos geluk in den weg, of het moest zijn.....’</p>
<p>‘Ik versta u.... ja, dat kost moeite.... te scheiden van het éénig geliefd.... pand, dat.... mij nog is overgebleven....’</p>
<p>‘Maar dat gij aan de hoede der goddelijke Voorzienigheid overlaat, niet waar?’</p>
<p>Marie kon zich niet langer bedwingen. Luid snikkende
<pb n="279"/>viel zij haren vader om den hals, die, schoon zelf diep bewogen, haar met bevende stem toesprak: ‘niet hopeloos geschreid, mijn kind. Ik vertrouw u Gode. Hij is een Vader der weezen.... Zijn wil geschiede! Ik ga naar geen onzeker Vaderland.... Houd God voor oogen, en dáár zien we elkander eens weêr.’</p>
<p>Na nog eenige oogenblikken toevens wilde Bergsman afscheid nemen van den lijder, die zigtbaar afgemat was en rust behoefde, doch de zieke wenkte hem nog een oogenblik te wachten. Toen sprak hij: ‘Ik denk aan den lijdenden en stervenden Christus. Hoe groot was Hij ook in dat lijden, in den dood: Zijn blik werd niet beneveld, Zijn liefde niet verkoeld, Zijn geloof wankelde niet.... Mogt ik Hem ook dáárin navolgen!.... Dan kon ik ook zeggen: ik heb den dood overwonnen.’</p>
<p>‘Die biddende wensch, mijn vriend, zal niet onverhoord blijven; in gemeenschap des levens met uwen Heer, hebt gij in u zelven het onderpand uwer onverderfelijkheid. God schenke u de kracht, om het met de blijdschap des geloofs en de zekerheid des vertrouwens uwen Heer in de ure des doods te kunnen nazeggen: Vader, in uwe handen beveel ik mijnen geest!’</p>
<p>Met deze woorden, en na Marie nog een versterkend woord te hebben toegesproken, nam Bergsman afscheid van den zieke en begaf zich naar huis.</p>
<p>&nbsp;</p>
<p>‘Eindelijk t' huis, Theodoor! Foei, is ons dat laten wachten. Ik maakte mij al ongerust, daar ik mij niet kon begrijpen waar gij bleeft. En dat juist dezen avond! Zie, de kinderen hebben alles klaar gezet: pantoffels, huisjas, rookgereedschap. Maar gij hebt het zeker vergeten, dat het een gedenkdag is, door u-zelven ingesteld.’ Dus sprak mevrouw Bergsman eenigzins ontstemd haren man
<pb n="280"/>toe, toen hij zoo laat te huis kwam, en zij den goed gesuikerden tulband gereed gemaakt had ter gedachtenis aan het, zooals hij het uitdrukte, zoete jawoord, dat hij in der tijd van zijne vrouw ontvangen had en waaraan hij wilde, dat jaarlijks door een klein feestmaaltje zou gedacht worden.</p>
<p>‘Vergeten, Line, waar denkt ge aan? Neen, neen, dat hoop ik nooit te vergeten,’ antwoordde Bergsman, terwijl hij een kus op Lina's lippen drukte en daarmede den ontevreden trek die er op haar gelaat zweefde, wegvaagde. ‘Ik heb mij gehaast, zooveel ik kon, maar gij weet wel, wijfje, pligt gaat boven genot. En van mijn laatste bezoek heb ik genot - ja meer nog - voordeel gehad.’ En na haar met weinige woorden gezegd te hebben, waar hij geweest was en hoe hij daardoor zoo lang was opgehouden, zeide hij, terwijl hij pantoffels en huisjas aantrok, tot zijne kinderen: ‘ik dank je, kinderen, dat ge zoo voor vader gezorgd hebt. Vader heeft het bij moeder verbruid, en nu zal mijn straf zijn, dat gij een uurtje langer opblijft.’</p>
<p>‘Hoezee!’ riepen de kinderen: ‘va mag 't nog wel eens weêr verbruijen - dan blijven wij op.’</p>
<p>Wanneer we een tafereel wilden schetsen van huisselijk geluk, we zouden er hier ruime stoffe toe vinden, als wij u verplaatsten in den kring waar vrolijke scherts den blijmoedigen danktoon afwisselde, die de gesprekken der echtgenooten kenmerkte, en waar de kinderen luidruchtig juichten in het pleizier dat ze hadden, toen er eerst een kinderspelletje gespeeld werd en vader daarna, terwijl moeder de tafel gereed maakte, vertelseltjes had, waarbij de kinderen het uitschaterden van lagchen, wat zijne uitwerking op de moeder niet miste. Doch voor wie eenigzins den invloed der onderlinge liefde en eenstemmigheid op het huisselijk leven kent, als zij zoo on-<pb n="281"/>gedwongen zich uiten, vreemd aan dat vormelijke en stijve, dat uit bekrompen begrippen voorspruitend, zoo menig genot vergalt, zal dit wel niet noodig zijn. Toch zouden we ons vergissen, als we meenden, dat er in het huisgezin van Bergsman een geluk werd gesmaakt, dat door niets werd verstoord. Integendeel, de echtgenooten hadden als vele een ruim deel aan de zorgen des levens, vooral voortvloeijende uit de beperkte inkomsten, aan Bergsman's betrekking verbonden. Te ontkennen, dat dit somtijds eene donkere schaduw wierp op het onderling geluk, zou den toeleg verraden om een' onnatuurlijken toestand te willen malen. Doch storen mogt dit nu en dan het huisselijk geluk, het te rooven vermogt het niet, omdat men die stoornis juist aanmerkte als een weldadig middel om de opvoeding des geestes te bevorderen en elkander te oefenen in het aankweeken van deugden, die voor de volmaking van het Christelijk leven onontbeerlijk zijn.</p>
<p>‘En nu raadt ge niet, Theodoor,’ sprak mevrouw Bergsman, nadat de kinderen naar bed gebragt waren en Bergsman nog een sigaar opgestoken had, ‘van wie ik dezen namiddag een bezoek gehad heb.... van de ernstige en deftige mevrouw van Stralen!’</p>
<p>‘Wel zoo! En wat voerde haar hier heen? Misschien om u zusterlijk te waarschuwen voor de dwaalleeringen van den tegenwoordigen tijd?’</p>
<p>‘Zij kwam om zich bij mij te informeren naar Ant, die hare dienst bij haar gepresenteerd heeft. Zij had wel gehoord, dat zij, toen zij nog bij ons diende, wat loszinnig was, maar, naar Ant zich had uitgelaten, geloofde zij wel, dat zij op den goeden weg gekomen was, en als ik van hare eerlijkheid en goede trouw getuigenis kon geven, dan wilde zij het met haar wagen. Toen die zaak was afgehandeld is ze nog wel een uur hier gebleven, en 't speet me regt, dat gij niet te huis waart; want ik had
<pb n="282"/>het tusschenbeide benaauwd genoeg onder hare redeneringen. Ze kan wat afpraten. Ik ben tegen haar niet opgewassen en kwam nu en dan mooi in de engte.’</p>
<p>‘Dat kan geen kwaad, vrouwtje; door hooren en wederhooren wordt men wijzer en vaster in zijne overtuiging.’</p>
<p>‘Ja, maar dan raakt men ook wel eens aan het wankelen. Ik dacht ten minste onder het praten: zou mevrouw van Stralen wel zoo geheel ongelijk hebben? Wel kan ik mij met haar streng oordeelen en scherp veroordeelen niet vereenigen, maar ze zeî toch wel een en ander dat ik haar niet kon tegenspreken.’</p>
<p>‘En dat was?’ vroeg Bergsman haastig.</p>
<p>‘Ja, wacht eens: niet zoo driftig! Ik ben geen student geweest op een dispuut-collegie. Zij vroeg mij, of gij den heer Gerrits, die, als zij gehoord had, zijn einde nabij moest zijn, nog al eens bezocht, en of die nu in zijne stervensure vrede kon hebben met uwe stellingen, waarmede hij, naar hij haar zelve wel eens betuigd had, zich wel kon vereenigen? Ik antwoordde haar, dat ik u, altijd als gij hem bezocht had, met hooge ingenomenheid van hem hoorde spreken. Mevrouw van Stralen zuchtte diep en zeide, dat zij het gelukkiger zou vinden als gij dien man nu niet bezocht, want dat hij dan ten minste niet zou gestijfd worden in zijn rust, die hij meende uit zijne wijsheid, waar echter het noodigste wat hij weten moest, aan ontbrak, te kunnen verkrijgen. Aan zichzelven overgelaten, zou hij misschien te eerder zijne blindheid voor het ééne noodige ontdekken. Toen werd ik boos en verzocht haar zich van zulke aanmerkingen in mijn bijzijn te onthouden.’</p>
<p>‘Dat hadt ge niet moeten doen, wijfje. Met boos worden komt men niet verder. Men moet ieder beoordeelen naar zijn standpunt. Maakt mevrouw van Stralen zich ongerust over den zielstoestand van den heer Gerrits, het kan, al verkeert zij ook in dwaling van het verstand,
<pb n="283"/>uit een goed hart voortkomen. De liefde verdraagt alle dingen, Line. Ge hadt haar eens moeten vragen, wat zij door dat ééne noodige verstond; te meer omdat gij uzelve de vraag hebt voorgelegd, of zij wel zoo geheel ongelijk had.’</p>
<p>‘Die vraag kwam dáárbij niet bij mij op; maar wel toen zij, na een woord van verontschuldiging dat zij mij niet kwetsen wilde, over den Bijbel begon te spreken en het diep betreurde, dat die zooveel minder in de schatting van de wijzen dezer wereld begon te gelden.’</p>
<p>‘En wie bedoelde zij met die wijzen dezer wereld?’</p>
<p>‘Kunt gij dat nog vragen? U zelven en uwe geestverwanten. Ik begreep het althans zoo en zeide, dat ik u nooit met geringschatting van den Bijbel had hooren spreken, al was 't ook, dat gij niet alles wat in den Bijbel staat zoo letterlijk opvatte. Ja, zeî ze, was het dat nog maar, maar uw man houdt den Bijbel niet voor onfeilbaar. Als niet alles wat in den Bijbel staat waarheid is, wat kan ik er dan van gelooven? Met het een te verwerpen, verwerpt men ook het ander, althans dan is de weg tot ongeloof geopend en de grondslag, waarop we tot hiertoe hebben gebouwd, zinkt onder onze voeten weg.’</p>
<p>‘En daar hebt gij u ongerust over gemaakt?’</p>
<p>‘Ik heb ten minste wel eens gedacht, als ik u zoo over een en ander hoorde spreken: als de een dit uit dit of dat verhaal wegwerpt en een ander weêr wat anders, wat blijft er dan voor het geloof over? Als het eene geen waarheid is, kan het andere ook wel onwaarheid zijn, en wat moeten wij dan eindelijk gelooven?’</p>
<p>‘Gij zoudt volkomen gelijk hebben, Line! als uw geloof, uw geloof in Christus bovenal, op een historisch weten moest rusten. De zoogenaamde kritiek heeft in den laatsten tijd nog al eenige twijfelingen opgewekt omtrent
<pb n="284"/>de echtheid van menig verhaal in den Bijbel voorkomende. En als nu ons geloof moest rusten op de zekerheid of al de boeken van het Oude en Nieuwe Testament echt zijn, dan zou het er voor wie dat niet kunnen onderzoeken slecht uitzien, daar ze dan, òf aan zelfmisleiding, òf aan bedrog ter prooi waren. Er is een ander geloof, een geloof des harten, en wie dat bezit, bekommert er zich niet om, of juist alles wat in den Bijbel staat onfeilbare waarheid is.’</p>
<p>‘Maar ik moet toch weten wat ik geloof; hoe zou ik anders kunnen gelooven?’</p>
<p>‘Ongetwijfeld, en wij zullen terstond eens eene proef nemen. Als gij in de boeken van het Nieuwe Testament - de belangrijkste oorkonden uit den eersten tijd der Christelijke Kerk - van Christus leest, hoe Hij geleerd, geleefd, geleden heeft en gestorven is, en gij dan in aanbidding u verliest over de wijsheid, waarmede Hij sprak, de heiligheid, die zijn leven tot een goddelijk leven maakte, de onderwerping en onbepaalde gehoorzaamheid aan den wil zijns Vaders, zoo als Hij die in zijn lijden ten toon spreidde, de onvergelijkelijke grootheid, die Hij aan het kruis openbaarde en de blijmoedigheid, waarmede Hij, na zijn volbragt werk, zijn' geest in 's Vaders handen aanbeval - wat zegt dan uw verstand en hart?’</p>
<p>‘Dat Hij in waarheid is de Zaligmaker der wereld, dat reine beeld van den onzienlijken God, den Volmaakte in wijsheid, in heiligheid en liefde, op wien ik mijn volkomen vertrouwen stel, aan wien ik wensch gelijkvormig te worden, om in zijne zaligheid te kunnen deelen.’</p>
<p>‘Is die uitspraak bij u het gevolg van uw geloof aan de onfeilbaarheid van den geheelen Bijbel, die gij niet kunt aannemen dan door u te beroepen op het gezag van de Kerk, die den Bijbel onfeilbaar verklaard heeft, of is zij veeleer eene overtuiging van uw hart en geweten, die u
<pb n="285"/>zeggen, dat geen ander dan zulk een Jezus uw volkomen Zaligmaker kan zijn?’</p>
<p>‘Maar als er nu in de Evangelische verhalen zooveel onzekers is, zoo als gij wel eens gezegd hebt, dat de geleerden het daarvoor houden, hoe kan ik dan weten, dat wat ik geloof waarheid is?’</p>
<p>‘Aan uw hart en geweten, dat u het getuigenis der waarheid onbedriegelijk geeft. Neem er slechts de proef van. Denk eens voor een oogenblik, dat de verhalen van Jezus' geboorte, zooals Mattheus en Lukas ze geven, bezwaarlijk zijn overeen te brengen; dat het, volgens het Evangelie van Lukas, onzeker is of Jezus de bergrede wel zóó in haar geheel heeft uitgesproken, als Mattheus haar heeft opgeteekend; dat er sommige wonderverhalen in de Evangeliën naderhand kunnen zijn bijgevoegd; dat men er aan twijfelt of bij vele bijzonderheden in het Nieuwe Testament wel de vervulling van het Oude moet gezocht worden, - zal dat uw geloof in den Christus schade doen? Zal de grondslag van uw geloof in den Christus wegzinken, omdat gij, na gedaan onderzoek, het er voor moet houden, dat er in den Bijbel onechte plaatsen gevonden worden en gij u er op toelegt, omdat het u om waarheid te doen is, het onechte van het ware af te scheiden? Dan zou uw geloof al zeer zwak zijn en staan of vallen met het bewijsbare of onbewijsbare van de onfeilbaarheid der Schrift, zooals Rome's kerkleer staat of valt met haar al of niet bewezen onfeilbaar gezag.’</p>
<p>‘Neen, dat gevoel ik wel; maar toch, wat ik van den Christus geloof, geloof ik op grond van den Bijbel, en als die nu geene volstrekte waarheid bevat, dan moet ik wel in gedurige twijfeling verkeeren.’</p>
<p>‘Twijfeling, echter niet in uw geloof, maar in uwe historische kennis, en deze twijfeling zou alleen kunnen worden weggenomen door een onbepaald voor waar hou-<pb n="286"/>den van wat ons overgeleverd is door menschen, en dan moet gij verder gaan en evenzeer aan de letter der heilige Schrift onfeilbaarheid toekennen en uw laatste steunpunt vestigen op het gezag der tot ons gekomen schriften, of der Kerk, die ze onfeilbaar verklaard heeft. Wat ge van den Christus weet, moest gij natuurlijk putten uit de oudste oorkonden der Christelijke Kerk; maar uw Christelijk geloof bestaat niet in de meerdere of mindere zekerheid, waarmede gij elke levensbijzonderheid van den Christus weet en gelooft, maar vooral daarin, dat gij in dien Christus gelooft, dien gij uit het Evangelie leert kennen en van wien uw rede erkent en uw geweten getuigenis geeft, dat Hij de volmaakt regtvaardige, naar het vleesch een Zoon des menschen, naar den geest een Zoon van God is, bij wien alleen te vinden is wat we tot ons waarachtig geluk en onze volkomen zaligheid behoeven. Stel u voor een oogenblik voor, dat de geheele Bijbel u kon ontnomen worden, uw geloof in Christus werd er niet door uitgeroeid; want ook dan nog zou Gods Geest in u getuigen, dat het leven, hetwelk in Christus was en dat thans aan de menschheid, ook aan u is medegedeeld, het ware goddelijke leven is; uw geloof heeft zijn zetel in de diepte des gemoeds, en waar het zóó gevestigd is, daar is eene geschreven oorkonde evenmin noodzakelijk als die voor Petrus was, toen hij in naam zijner medediscipelen tot Jezus zeide: “Gij hebt woorden van eeuwig leven, en wij hebben geloofd en erkend, dat Gij zijt de Christus, de Zoon des levenden Gods.”</p>
<p>En toch heb ik er wel eens aan getwijfeld, of ik het ware geloof wel bezat.’</p>
<p>‘Dat was in weêrwil van u zelve, omdat gij het geloof nog altijd te veel hebt beschouwd als eene wetenschap. Laat ik u eens eene vraag doen, Line! Hebt gij den
<pb n="287"/>Heer Jezus niet lief; tracht gij er niet naar, om Hem in reinheid des harten naderbij te komen; is 't uw hartelijk verlangen niet om in den geest met Hem vereenigd te zijn, en wenscht gij het met Paulus niet, dat Christus in u leeft?’</p>
<p>‘Maar daarin kom ik nog zooveel te kort, Theodoor.’</p>
<p>‘Toch is dat geloof des harten met uw geheele persoon verbonden, en zelfs dat gevoel van tekortkoming is eene sterke uiting van de opregtheid uws geloofs. Toen ik u straks zeide, dat ik van mijn laatst bezoek dezen avond genot en voordeel had gehad, was ik nog vervuld met het ootmoedig geloofsvertrouwen, dat ik bij mijn' stervenden vriend had aangetroffen. Toen ik hem vroeg, of hij gerust de eeuwigheid inging, beriep hij zich niet op het gezag van het geschreven Woord, maar vol bezieling sprak hij uit: ‘Ik weet met wien ik in gemeenschap getreden ben, wien ik lief gehad, in wien ik geloofd heb, en nu <hi rend="spat">heb</hi> ik het eeuwige leven.’</p>
<p>Diep bewogen sprak mevrouw Bergsman: ‘ik dank u, Theodoor! Hoe verligt gij mij het harte en schenkt mij de ruste weder. Maar laat mij nog ééne vraag doen: als men zoo tot de verzekerdheid des waren geloofs komt, dan behoeft men toch de Schrift niet gering te achten?’</p>
<p>‘Waar denkt ge aan, Line? De Bijbel is en blijft het boek, waarin de goddelijke waarheden ons zijn bekend gemaakt. Vele vormen, waarin die waarheden zijn ingekleed, mogen voor den waren geloovige van hunne waarde verliezen, hij ziet door deze, die zoovele opleidingsmiddelen tot de waarheid voor hem waren, heen op de diepere en hoogere waarheid, die hij te voren niet opmerkte. Hoe meer men den Bijbel onderzoekt, des te meer zal men er een hoogeren zin in ontdekken. De Bijbel is en blijft het levensboek, dat door inkleeding bij voorbeeld van een geschiedkundig verhaal, eene gelijkenis of op
<pb n="288"/>andere wijze de hoogere, geestelijke waarheid tot het verstand en het hart der menschen brengt. Daarom moeten wij altijd met eerbied op dat levensboek staren, terwijl zij mogen toezien wat zij doen, die de achting voor den Bijbel ondermijnen.’</p>
<p>‘'t Spijt mij, dat ik dat alles niet zóó aan mevrouw van Stralen heb kunnen zeggen. Nogmaals dank ik u voor die laatste woorden. - Gij zult mijne onvergenoegdheid van dezen avond bij uwe late tehuiskomst wel vergeven en zult dit gewis wel te eerder doen, als ik u verzeker, dat ons gehouden gesprek dezen gedenkdag mij tot een' waren feestdag gemaakt heeft.’</p>
</div>
<div type="chapter">
<pb n="289"/>
<head rend="h3">Veertiende hoofdstuk.
<lb/>
Materialismus en frac.</head>
<p>Er waren eenige maanden verloopen, sedert het feestmaal door den heer van Stralen gegeven. Menig stil en vurig gebed was uit het hart zijner moeder opgestegen om vervulling van den wensch, door haar bij het verlaten van Hendrik's woning uitgesproken. Zij had haren zoon van tijd tot tijd aan haar huis gezien, maar de bezoeken, die hij bij haar afgelegd had, waren altijd zoo kort en vlugtig geweest, dat zij geene gelegenheid had gevonden om een ernstig gesprek met hem aan te knoopen, terwijl hij zelf elke aanleiding daartoe altijd zorgvuldig vermeden had. Uit geheel zijne manier van zijn en spreken, meende zij echter niet veel geruststellends voor haar hart te kunnen opmaken. Zijne levenswijze bleef dezelfde; hij bewoog zich altijd in den ouden vriendenkring, en had zij nu en dan wel eens ontevreden trekken op zijn gelaat bespeurd, of eene enkele uitdrukking opgevangen, die een donker vermoeden omtrent den teruggang van zijne zaken bij haar had opgewekt - aan dien ernst, dien zij zoo gaarne bij hem had gezien, ontbrak het hem ten eenenmale.</p>
<p>Niet gunstig waren daarenboven de berigten, die Karel haar nu en dan van Hendrik wist te geven. Slechts zelden zagen de broeders elkander. Toch verloor Karel
<pb n="290"/>Hendrik niet uit het oog. Zoo wist hij zelfs meer van den nadeeligen toestand, waarin de zaken zijns broeders zich bevonden, dan deze vermoedde. Ook was hem zijne vriendschapsbetrekking met van der Wiek niet onbekend, waaruit hij teregt afleidde, dat zijn broeder aan den rand van een' afgrond genaderd was. Doch wat zou hij er aan doen? Zelf hem van dien afgrond terug brengen, kon hij niet, daartoe had hij te weinig invloed op hem. Hij dacht wel aan dominé Bergsman, doch wat zou deze, die zelf op zulk een' wankelenden grond stond, op hem vermogen? Één middel was er nog, en dat wilde hij beproeven. Toch aarzelde hij nog een oogenblik bij de gedachte, of hij den Heer hier ook in den weg trad, die ook door het verloren gaan van den zondaar kon verheerlijkt worden. Maar gelukkig ging hier weder de natuur boven de leer en besloot hij, wel wetende wat dikwijls eene moeder vermag, haar met den gevaarlijken weg bekend te maken, waarop Hendrik zich bevond.</p>
<p>'t Kostte Karel veel moeite om de oude mevrouw van Stralen een eenigzins duidelijk denkbeeld te geven van die materialistische beginselen, waarvan zijn broeder maar al te veel doortrokken was. Toen zij eindelijk den vreeselijken toestand besefte, waarin haar zoon, volgens het door Karel daarvan opgehangen tafereel, verkeerde, deinsde zij met ontzetting terug voor den afgrond, aan welks rand hare verbeelding den geliefde zag. Smartelijk, schier doodelijk was het teeder moederhart gewond. Zij kon zich den strengen, bedaarden ernst van Karel niet verklaren, en eerst toen deze haar zelve een middel aan de hand gaf, om hem, zoo mogelijk, nog te redden, ontwaakte zij uit een' half bewusteloozen toestand en schoten hare oogen zulke heldere stralen van hoop, dat Karel, beducht dat teleurstelling treurige gevolgen voor haar konden hebben, zich genoodzaakt zag, hare ver-<pb n="291"/>wachting, die hoog gespannen scheen, te temperen en haar op mogelijke verijdeling van hare hoop voor te bereiden.</p>
<p>Nadat Karel vertrokken was, vouwde de vrome vrouw hare handen zamen, en het stil gebed, dat uit het diep getroffen hart opsteeg, hergaf haar in zoo verre de kalmte van ziel, dat zij, onder het storten van een vloed van tranen, met meer bedaardheid kon overdenken, welke pogingen zij in het werk zou kunnen stellen, om haren diep gezonken zoon de reddende hand te bieden. Wel bekroop haar de gedachte: ‘wat zal ik vermogen!’ doch dan troostte haar weder het denkbeeld, dat bij God alle dingen mogelijk zijn en Hij ook het zwakste werktuig in Zijne dienst tot sterkte maken kon.</p>
<p>Dus gesterkt begaf zij zich naar de woning van Hendrik om te beproeven wat zij vermogt. Onderweg ontmoette zij Bergsman, wien zij met het doel van haar bezoek bij Hendrik bekend maakte en verzocht haar te willen vergezellen. Bergsman achtte het echter beter, dat de moeder zonder een' vreemden getuige eerst beproefde wat zij op het hart van haren zoon kon uitwerken, doch beloofde haar na afloop van een bezoek, dat hij moest afleggen, bij den heer van Stralen te zullen aankomen, om, ware het mogelijk, haar te ondersteunen.</p>
<p>&nbsp;</p>
<p>Adèle was in het smaakvol salon gezeten, en had juist haar laatste bezoekster, eene modemaakster, haar afscheid gegeven, toen de oude mevrouw van Stralen, in sombere gemoedsgesteldheid en tevens met koortsachtige gejaagdheid, binnentrad.</p>
<p>‘Lieve mama, gij komt als geroepen,’ sprak Adèle; ‘er ontbrak nog iets aan mijn balcostuum voor heden
<pb n="292"/>avond; vindt ge niet, dat jufvrouw Granjé een' onberispelijken smaak heeft in het aanbrengen van dien strik, in de kleur van dat lint....’</p>
<p>Zij zou verder gesproken hebben, als niet de docter ware binnengetreden en gezegd had: ‘mevrouw, ik kan op dit oogenblik nog niets beslissends zeggen van den kleine. We zullen nadere verschijnsels moeten afwachten.’</p>
<p>Adèle kleurde even en zeide haastig: ‘och ja, mama, dat had ik nog vergeten u te zeggen, onze Henri is niet best in orde; het zal wel eene ligte ongesteldheid zijn, niet waar, docter? wat verkoudheid?’</p>
<p>‘Zoo als ik zeî, mevrouw, ik kan er nog niets bepaalds van zeggen.’</p>
<p>‘Gij vindt er toch geen bezwaar in, docter?’</p>
<p>‘Op het oogenblik nog niet mevrouw, maar....’</p>
<p>‘Zoudt gij meenen, dat ik van avond niet zou kunnen uitgaan?’</p>
<p>‘Een moeder observeert alles, mevrouw, en daarvan zult gij 't natuurlijk laten afhangen. Ik kom terug.’</p>
<p>‘Om eene ligte ongesteldheid van Henri,’ sprak Adèle, na het vertrek van den docter, ‘behoef ik toch niet te huis te blijven, niet waar, mama?’</p>
<p>‘Ik wist niet eens dat Henri ongesteld was, kind, en ik kan u geen anderen raad geven, dan dien de docter u gaf. Ik zal zelve straks den kleinen jongen eens gaan zien. Ik weet niet, of gij 't hebt opgemerkt, Adèle, maar ik kwam hier in eene gemoedsstemming die mij geheel den lust ontnam, om u op uwe vraag bij mijn binnenkomen te antwoorden.’</p>
<p>‘Ja, ik zie 't, u ziet bleek, mama! Kan ik u ook iets geven voor de zenuwen? U is toch niets overkomen?’</p>
<p>‘Mij niet, mijn kind, en toch buigt een onheil, dat mij en ook u van nabij betreft, mij diep ter neder.’</p>
<p>‘Gij maakt mij waarlijk ongerust, mama!’</p>
<pb n="293"/>
<p>‘Wij hebben er wel reden toe. Is Hendrik te huis?’</p>
<p>‘Mijn God! Hem is toch niets overkomen?’</p>
<p>‘Neen, stel u daaromtrent gerust, Adèle! maar hij staat aan een' afgrond des verderfs.’</p>
<p>‘Och mama! Karel heeft u zeker weder een heel donker portret van zijn' broeder geschilderd.’</p>
<p>‘God gave, dat het te donker ware! Is hij te huis?’</p>
<p>‘Neen, mama, dat treft maar zelden. Hendrik zit òf op zijn kantoor, òf hij gaat uit. Wij zien elkander naauwelijks meer dan twee keeren op een' dag. Gelukkig, dat hij mij ook mijne vrijheid laat en dat menige genoegelijke avond, hier of daar doorgebragt, mijn gemis vergoedt.’</p>
<p>‘Uw gemis vergoedt? Is er dan iets dat het huiselijk geluk kan evenaren?’</p>
<p>‘Zoo dacht ik er ook over, toen ik nog die kinderachtige romans las. Maar die illusies wijken spoedig voor de werkelijkheid. Hendrik en ik, we hebben beiden andere begrippen van huiselijk geluk gekregen, dan in de boeken geschreven staat. Wij leven ieder naar eigen zin en smaak, staan daardoor elkanders vrijheid niet in den weg en vermijden alzoo menig geschil, dat in andere huisgezinnen plaats heeft als de een soms niet wil wat de andere gaarne verlangt. Ik wil over wat anderen geluk achten niet oordeelen: chaqu'un son goût. Hendrik zorgt voor de finanties, ik voor de ménage.’</p>
<p>‘En gij acht u gelukkig?’</p>
<p>‘Zoo gelukkig als wij het onder zulke omstandigheden zijn kunnen. Hendrik zegt, en ik geloof, dat hij gelijk heeft: al dat idealiseren is dwaasheid; wij moeten in de werkelijkheid leven en dat leven zóó gebruiken, dat wij er het meeste genot van hebben.’</p>
<p>‘Ik hoor het wel, Adèle, het tafereel is niet te zwart, dat Karel mij heeft opgehangen. Het schijnt maar al te
<pb n="294"/>waar, dat Hendrik de verderfelijkste stelsels is toegedaan.’</p>
<p>‘Verderfelijke stelsels, mama! Daar heb ik nooit iets van gehoord.’</p>
<p>‘Dat komt, Adèle, omdat gij wel nooit eenige ernstige gesprekken met Hendrik houdt.’</p>
<p>‘U meent over de godsdienst, mama? Neen, dat wil hij liever niet; vooreerst omdat hij een afkeer heeft van die stijfheid, die hem bij Karel, waar altijd over de godsdienst gesproken wordt, zoo hindert, en ten tweede, omdat, zooals hij zegt, die godsdienstige gesprekken zoo dikwijls in het huisgezin een twistappel worden. Doch hij laat mij ook daarin mijne vrijheid. Ik kan naar de kerk gaan als ik wil en ik heb gelegenheid om nu en dan in den Bijbel te lezen.’</p>
<p>‘Ach, mijn kind! hoe weinig begrip hebt gij nog van de godsdienst en van een godsdienstig leven. De godsdienst, het voornaamste en noodigste, is uit uw huis verbannen. Adèle, gij weet niet, hoe ik daaronder lijd. Gij zijt niet gelukkig, gij kunt met elkander niet gelukkig zijn, zoo lang gij het “ééne noodige” niet boven alles waardeert. Doch - en dat smart mij het meest - dat geluk kunt gij niet smaken, omdat mijn arme Hendrik al wat godsdienst heet heeft laten varen en er zich op toelegt om een apostel des ongeloofs te worden.’</p>
<p>‘Och mama, gij kleurt wat al te sterk. Karel heeft u te veel tegen Hendrik ingenomen. Ik heb daar nooit iets van gemerkt, en Hendrik heeft wel wat anders aan 't hoofd dan 't apostelen.’</p>
<p>‘Gelukkig voor u, Adèle, als hij u nog niet heeft medegesleept in het verderf, dat hij te gemoet gaat. Maar als ik u eens zeide, dat hij op weg is om te loochenen, dat er een God bestaat en hij eene onsterfelijke ziel heeft.....’ Mevrouw van Stralen kon niet verder spreken:
<pb n="295"/>een vloed van tranen stroomde uit hare oogen en luid snikkende riep zij uit: ‘en zulk een' heb ik onder het hart gedragen!...’</p>
<p>‘In 's hemels naam, mama, bedaar! Als mijn gehoor mij niet bedriegt, dan is Hendrik op 't oogenblik te huis gekomen. Verschoon mij, als ik u een oogenblik alleen laat om van toilet te veranderen.’</p>
<p>Op weg naar haar kamer ontmoette Adèle Hendrik, wien zij met een paar woorden van het zoo even voorgevallene onderrigtte en aanspoorde, om zich spoedig naar zijne moeder te begeven.</p>
<p>‘Wat scheelt er aan, mamaatje?’ vroeg Hendrik, toen hij zijne moeder bij het inkomen der kamer, die getuige geweest was van hare zielesmart in de eenzame oogenblikken, die zij er had doorgebragt, hare tranen zag afwisschen.</p>
<p>‘Zegt u dat uw geweten niet, Hendrik? Hendrik, mijn kind, dat ik dit van u beleven moet!...’</p>
<p>‘Maar, mama, hier heeft zeker eene misvatting plaats. Ik begrijp u niet.’</p>
<p>‘'t Is waar, Hendrik; ik had anders moeten beginnen; maar gij overvalt mij te midden mijner bittere smart over u en den treurigen toestand, waarin gij u bevindt.’</p>
<p>‘Hoe?’ vroeg Hendrik, terwijl hij verbleekte; ‘hoe zou iemand bekend kunnen zijn met den toestand mijner zaken, die zoo ongunstig niet.....’</p>
<p>‘Ik bedoel het wereldsche niet: ik heb het oog op uwe hoogere belangen.’</p>
<p>Een steen viel Hendrik van 't hart, die daarop zeide op luchtigen toon: ‘och, lieve mama, mijnheer de regter heeft u zeker weder verontrust. Waarlijk, zijn belangstelling is te prijzen. Ik ben intusschen het stelsel van non-interventie toegedaan en blijf dat ten zijnen opzigte streng in acht nemen.’</p>
<pb n="296"/>
<p>‘Gij miskent uw' broeder. Maar zeg, overtuig mij, dat hij de waarheid niet gesproken heeft. Zijt gij die vreeselijke, tot eeuwig verderf leidende gevoelens der materialisten niet toegedaan?’ vroeg mevrouw van Stralen schier ademloos en in de grootste spanning.</p>
<p>‘Schrikbeelden, mama, waar Karel u noodeloos mede verontrust.’</p>
<p>‘Neen, Hendrik, geen ontwijkend antwoord. Martel mij niet met eene onzekerheid, die ik niet langer kan uitstaan.’</p>
<p>‘Maar, mama, dat zijn zaken, daar ik met vrouwen niet over spreken kan. In elk geval laat ik ieder zijne vrijheid van denken en vorder niets meer dan dat men de mijne eerbiedigt.’</p>
<p>‘Ik ben geen geleerde, maar ik heb verstand genoeg om de heillooze diepte te peilen van het verderfelijk ongeloof, en ik bezit een moederhart, dat zijn kind zoo gaarne van den rand des verderfs zou terugvoeren. Gelooft gij aan God en de onsterfelijkheid uwer ziel?’</p>
<p>‘God is zulk een onbestemd idée; wie kan het in al zijn omvang vatten?’</p>
<p>‘God een idée!..... Wie heeft u dat geleerd; waar staat dat ergens in den Bijbel?’</p>
<p>‘Laat ons liever van dat onderwerp afstappen, mama. Waartoe elkander noodeloos moeite aangedaan?’</p>
<p>‘Waartoe? omdat het hier het heil uwer onsterfelijke ziel geldt.’</p>
<p>‘Zoolang het mij naar het ligchaam nog goed gaat, maak ik mij zoo bezorgd niet voor de ziel, die ik niet zoo geheel afgescheiden van het ligchaam beschouw, als wel met het ligchaam één geheel uitmakende.’</p>
<p>‘Ziel en ligchaam één - dat begrijp ik niet, Hendrik, daar er toch geschreven staat: “Vrees niet voor dege-<pb n="297"/>nen, die wel het ligchaam dooden, maar de ziel niet kunnen dooden.”</p>
<p>Daarom moesten wij er liever niet over spreken, mama; want het zou te veel tijd vorderen, om u op de hoogte eener beschouwing te brengen, volgens welke het genoegzaam gebleken is, dat de ziel een uitvloeisel is van de aan het levend ligchaam eigen, en aan de stof gebonden krachten.’</p>
<p>‘Hoe duister mij dit ook is, zóóveel meen ik echter uit die beschouwing te kunnen afleiden, dat een afzonderlijk, zelfstandig bestaan der ziel ontkend wordt en het brooze en sterfelijke ligchaam niet zou zijn het omkleedsel en het werktuig van de ziel. Die beschouwing komt mij waarlijk bespottelijk en aan krankzinnigheid grenzende voor.’</p>
<p>‘Ik kan 't mij op uw standpunt begrijpen, mama,’ sprak Hendrik glimlagchend.</p>
<p>‘Wat spreekt gij van mijn standpunt? Zoolang wij nog een greintje gezond verstand bezitten, moeten wij immers erkennen, dat een ligchaam niet denken, niet oordeelen, zijn gevoelen niet uitbrengen kan zonder de ziel; of hebt gij immer een' doode, waar de ziel uit vertrokken was, hooren spreken of zien handelen?</p>
<p>Ik zou die vraag met een wedervraag kunnen beantwoorden: hebt ge ooit eene ziel gezien, mama, die uit het ligchaam vertrokken is?’</p>
<p>‘Zulke dwaze vragen zoudt gij er nog in menigte kunnen doen; maar daarmede, Hendrik, is mijne bedenking nog niet opgelost.’</p>
<p>‘Gij meent, dat een ligchaam niet denken kan. Wat is denken? Denken, dat aan den geest wordt toegeschreven, het zelfbewustzijn, is niets anders dan eene eigenschap van de stof, die met haar wordt, zich ontwikkelt en vergaat.....’</p>
<pb n="298"/>
<p>Hier werd van Stralen verhinderd om voort te gaan door de komst van den heer Bergsman, die zich verblijdde mevrouw van Stralen nog bij haren zoon te ontmoeten, doch nu ook terstond door haar werd te hulp geroepen, om haar bij te staan in een' kampstrijd, die op philosophisch gebied haar te magtig dreigde te worden. Doch eer men den strijd weder kon aanvangen, kwam Adèle de kamer binnen met een' angstigen trek op het gelaat haar mama vragende, of zij eens even met haar naar Henri wilde gaan, bij wien zij meende, dat zich onrustbarende teekenen voordeden.</p>
<p>Van Stralen verbleekte, verzocht dominé Bergsman verschooning voor eenige oogenblikken en verwijderde zich met Adèle en zijne moeder.</p>
<p>Bergsman, eenigzins op de hoogte van het gesprek gebragt, had nu gelegenheid om te overdenken, hoe hij 't best den aangevangen strijd zou voortzetten.</p>
<p>‘Ik verblijd mij,’ sprak de oude mevrouw van Stralen, toen zij met Hendrik het vertrek weder binnentrad, tot Bergsman, ‘u te kunnen mededeelen, dat mijne schoondochter zich wat al te ongerust gemaakt heeft. Zij is wat hartstogtelijk en gaat ligt van het eene uiterste tot het andere over.’</p>
<p>‘Ik vond Henri veel beter dan van morgen, mama; hebt gij wel opgemerkt, dat hij weêr naar zijn speelgoed begon te grijpen? Ik maakte mij anders wel wat ongerust, want het kind ontwikkelt zich nog al wat sterk.’</p>
<p>‘Ja, Hendrik, ik geloof, dat er veel geest in het jonkske zit.’</p>
<p>‘Veel bewustzijnsstof, zal misschien mijnheer van Stralen zeggen,’ zeî Bergsman; ‘want is zelfbewustzijn een eigenschap van de stof.....’</p>
<p>‘Dat is te zeggen,’ viel van Stralen in, ‘de stof komt
<pb n="299"/>eerst tot bewustzijn, als zij de gedaante van hersens aanneemt.’</p>
<p>‘'t Komt op hetzelfde neder; wij veranderen slechts de formule: zelfbewustzijn zal dan heeten een eigenschap van de hersens. En is dat zoo, dan spreekt het wel van zelf, niet waar mijnheer van Stralen, dat hier van geest - van een bijzonder zelfstandig vermogen, een eigen beginsel, geen sprake kan zijn?’</p>
<p>‘En waarmede zoudt gij 't dan bewijzen, mijnheer Bergsman, dat onze geestvermogens en gedachten geen werkingen der stof en krachtsontwikkeling van het ligchaam zijn?’</p>
<p>‘Ik zou u kunnen antwoorden, dat het een onoplosbaar raadsel blijft, hoe een ligchaam kan denken, of u vragen: waarom de gedachte of het denken zich niet openbaart in gras en kruid, in steenen en dieren? maar gij spreekt van onze, dat is de menschelijke geestvermogens en gedachten, en dan komt hierbij van zelf in aanmerking het hersengestel en de indrukken door zinnelijke waarneming verwekt. 't Is onloochenbaar, dat de hersenen met het ontstaan en de werking der gedachten in naauw verband staan, dat zij het orgaan voor het denken zijn; maar moet daaruit nu volgen, dat de gedachte bloot eene werking is der hersenen, door zinnelijke indrukken verwekt?’</p>
<p>‘Gelooft gij dan niet, dat de geest hersenkracht is?’</p>
<p>‘Dan zou ik u moeten toestemmen, dat de geest geene zelfstandigheid bezit en slechts het onbestemd produkt is van een stoffelijk iets. En als dat zoo was, dan zou de geest het sterkst moeten worden, wanneer de stofwisseling en de werking in de hersenen het levendigst is. Nu leert de ondervinding, dat bij den jongeling de bloedstroom krachtiger is en de stofwisseling daardoor levendiger dan bij den man op rijperen leeftijd. Maar is
<pb n="300"/>daarom nu ook zijn verstand meer ontwikkeld, zijn oordeel juister, zijn zedelijk gevoel meer verhoogd dan bij den meer gevorderde in jaren? Ik herinner mij nog als student eenige lessen over anatomie gehoord te hebben. De hoogleeraar toonde ons de hersenen van een volwassen man en die eens jeugdigen knaaps en bewees ons, dat ze niet te onderscheiden waren, zelfs niet door het gewapend oog. En toch, bij den knaap ontmoet men niet het volle verstand van den rijpen leeftijd. Hiermede valt dus het bewijs, dunkt mij, dat de geest hersenkracht is.’</p>
<p>‘Gij vergeet daarbij echter op te merken, mijnheer Bergsman, dat de zinnelijke waarneming de bron van alle kennis is. En is dat zoo, dan is al het geestelijke in den mensch slechts eene werkzaamheid der stof, waaruit volgt, dat de ziel zelve stoffelijk is....’</p>
<p>‘En - gij kunt niet aarzelen, mijnheer van Stralen, - derhalve sterfelijk is.’</p>
<p>De oude mevrouw van Stralen zat met gespannen aandacht te luisteren, vol hoop en vrees het antwoord van haren zoon verbeidende. Deze antwoordde echter niet regtstreeks, maar vroeg aan den heer Bergsman, of hij zijne op den voorgrond gestelde meening niet moest toestemmen.</p>
<p>‘Nemen wij eens voor een oogenblik aan,’ hernam Bergsman, ‘dat de zinnelijke waarneming de bron van alle kennis, en dus het denken en kennen aan eene voorafgegane zinnelijke waarneming gebonden is, dan zult gij toch wel moeten toestemmen, dat de zinnelijke waarneming en daarop volgende gedachte twee verschillende werkingen zijn, al letten wij alleen op de tijdsorde, hoe snel ook de zinnelijke waarneming eene gedachte verwekken kan.’</p>
<p>‘Maar er bestaat toch een noodzakelijk verband tus-<pb n="301"/>schen het zinnelijke voorwerp en deze zinnelijke waarneming, zoo dat twee of meer menschen een en hetzelfde voorwerp op gelijke wijze zien, hooren en voelen.’</p>
<p>‘Als ik dit voor een oogenblik toegeef, mijnheer van Stralen, dan is daarmede nog niet bewezen, - hetgeen voor uwe stelling noodzakelijk bewezen moest worden - dat er eene noodzakelijke, werktuigelijke betrekking tusschen de waarneming der zinnen en de gedachten moet bestaan; - met andere woorden, dat gelijke oorzaken altijd gelijke uitwerkselen moeten hebben. Dit zou ten eenenmale in strijd zijn met de ervaring. Volgens haar toch zien wij, - wel verre dat de zinnelijke waarneming vereenzelvigd wordt met het denken - dat niet slechts bij onderscheiden menschen, maar zelfs bij een en denzelfden persoon dezelfde zinnelijke waarneming verschillende gedachten wekt. Zelfs weten wij, bij eigen ondervinding, dat de mensch gedachten kan voortzetten, die in geen verband staan met wat de zinnen op dat oogenblik waarnemen, die zelfs in eene tegenovergestelde rigting van de zinnelijke waarneming zich bewegen. De moeder hoort op het concert de muzijk, denkt aan het kind, dat zij te huis liet, en - zedelijke gedachte, die met den zinnelijken indruk dien ze ontvangt in niet het minste verband staat - beschuldigt zich zelve, dat zij 't aan vreemden overliet. Ja, als wij de zaak naauwkeurig nagaan, dan komen wij tot de overtuiging, dat het kennen, het denken, het moge dan noodzakelijk gebonden zijn aan eene aandoening der hersenen, of niet, van de zinnelijke waarneming niet slechts onderscheiden is, maar ook tegenover haar eene eigen zelfstandigheid bezit. Dat bewijzen die blind, ja zelfs blind en doofstom geboren zijn. De laatsten leeren door het gevoel te spreken, en beiden kunnen zich volkomen ontwikkelen, niettegenstaande hun geest van verre de meeste indrukken der
<pb n="302"/>zintuigen is uitgesloten. Mij dunkt, dit toont genoegzaam, dat de geest is een eigen zelfstandig beginsel, en niet slechts een gevolg van de indrukken der zinnen. - Doch al stemde ik het u ook toe, dat de zinnelijke waarneming en de gedachte in een noodzakelijk, mechanisch verband tot elkander staan, hoe is dan het verschijnsel te verklaren, dat men dien zamenhang wel bij de menschen, maar niet bij de dieren aantreft? of waarom de zinnelijke waarneming bij de dieren niet even noodzakelijk werkt om gedachten voort te brengen?’</p>
<p>‘Dat is duidelijk te verklaren zoowel uit het verschil van de massa als den inwendigen bouw der hersens.’</p>
<p>‘Goed; niet uit het verschil dus van de zinnelijke waarneming, maar uit het onderscheid van de massa en den bouw en de daardoor natuurlijk bepaalde prikkelbaarheid der hersenen, als de organen van het kennen en denken. Dit feit wederlegt ontegensprekelijk het ondersteld noodzakelijk verband tusschen de zinnelijke waarneming en de gedachte; want als de zinnelijke waarneming als zoodanig de gedachte noodzakelijk bepaalt, en het dier evenals de mensch ziet, hoort en smaakt; als de zinnelijke waarneming de éénige, echte en zekere bron der kennis is, waarom heeft dan dezelfde oorzaak als bij den mensch niet ook dezelfde uitwerking bij het dier?’</p>
<p>‘Al kan ik u die vraag niet terstond bevredigend beantwoorden, mijnheer Bergsman, het is toch niet te ontkennen, dat wat men gewoon is het geestelijke in den mensch te noemen niets anders dan eene werkzaamheid en werking der stof is.’</p>
<p>‘Het is opmerkelijk, mijnheer van Stralen, - ik bespeur dit op nieuw bij u - dat uwe geestverwanten door eene, om mij zoo eens uit te drukken, volslagen geestelijke watervrees bevangen zijn. Spraakt gij tot mij
<pb n="303"/>als zuiver natuurkundige, ik zou u toegeven, dat gij als zoodanig alleen op het zinnelijk waarneembare hadt te letten, en dat uw natuuronderzoek geheel onafhankelijk is van de vraag, of de ziel al dan niet eene eigenaardige onstoffelijke zelfstandigheid is; doch daar dit het geval niet is en wij beiden geen physiologen zijn, moet ik u opmerkzaam maken, dat uwe, als gij meent, niet te ontkennen onderstelling berust op het onderzoek naar de betrekking van de hersenen tot de gedachte. Zal zij, tegenover het algemeen gevoelen van alle tijden, dat wel is waar erkent eene tijdelijke gebondenheid der gedachte aan de hersens, maar daarbij tevens aanneemt de vrije heerschappij over het orgaan door den geest, - zal, zeg ik, uwe onderstelling schijn van waarheid hebben, dan zou het eerst ontegensprekelijk moeten uitgemaakt zijn, dat er een mechanisch-wettisch verband bestaat tusschen eene zekere prikkeling der hersens en eene daarmede overeenkomstige opwekking eener gedachte. En was dit het geval, bestond er werkelijk zulk eene wederzijdsche mechanische betrekking tusschen de hersens en de gedachten, hoe dan het verschijnsel te verklaren, dat er in den mensch zulk eene volstrekte onuitputtelijkheid der gedachtenvorming bestaat? Toch niet uit de zinnelijke waarneming alleen, daar deze zich slechts in een' zeer beperkten kring beweegt? Zie, als het denken slechts een mechaniek is van de hersens, dan kan het zich niet veel verder uitstrekken dan bij de dieren, al is bij den mensch de hersenbouw ook zooveel fijner, omdat de voorwerpen, die men met de zinnen kan waarnemen, zeer beperkt zijn en men dan nimmer tot het bovenzinnelijke zou kunnen opklimmen.’</p>
<p>‘Ik begrijp het, mijnheer Bergsman, uwe onderstelling, dat de ziel eene bijzondere zelfstandigheid is staat in verband met uw Christelijk geloof, omdat zonder die
<pb n="304"/>onderstelling uw geloof aan een zedelijke wereldorde en onsterfelijkheid niet bestaan kan.’</p>
<p>‘Afgezien daarvan, mijnheer van Stralen, zal ik mij zoo duidelijk mogelijk zoeken uit te drukken. Als wij het woord <hi rend="spat">ziel</hi> gebruiken, dan verbinden we met dat woord van zelf de voorstelling van een onstoffelijk wezen, dat in weerwil van zijne naauwe vereeniging met het ligchaam en ofschoon daarvan in vele opzigten afhankelijk, toch geene aan het ligchaam om zoo te zeggen, klevende kracht, maar eene op zich zelve staande substantie is. Hier spreke de ervaring. Wij blijven bij alle wisselingen, die er in onzen ligchamelijken of geestelijken toestand plaats hebben, hetzelfde individu, hetzelfde Ik. Dit bewustzijn van ons zelf blijft, wat er ook met ons ligchaam gebeure. Toch, schoon ons ligchaam ons onverdeeld toebehoort, maken echter onze ledematen, ons bloed, onze zenuwen, onze hersenen niet ons <hi rend="spat">Ik</hi> uit. Naar welgevallen kan ik in mijn bewustzijn het een of ander mij voorstellen, zonder dat dit in onmiddellijk verband met mijn ligchaam staat. Zoo b.v. kan ik, terwijl ik ligchamelijke smart moet lijden, door mijne verbeelding mij in den gelukkigsten toestand verplaatsen. Daaruit volgt dus, dat mijne ziel een eigen, van het ligchaam onafhankelijk leven geniet.....’</p>
<p>‘Dat ik u even in de reden valle, mijnheer Bergsman; als iemand u een slag op het hoofd geeft, en gij daardoor uwe bewustheid verliest, hoe staat het dan met de zelfstandigheid uwer ziel?’</p>
<p>‘Die behoef ik daarom niet prijs te geven; want, al begrijp ik niet ten volle hoe dit mogelijk is, ik leid daaruit niets anders af, dan dat bij zulk een hevigen aanval op het ligchaam ook de ziel kan getroffen of belemmerd worden. Doch mijne overtuiging wordt versterkt, als ik het oog sla op mijn' wil. Bij elke beweging, die
<pb n="305"/>wij aan ons ligchaam geven, hebben wij de bewustheid, dat dit een uitwerksel is van onzen wil. De ervaring leert ons, dat onze wilsbesluiten het gevolg zijn van onze vrije overwegingen, en dat, al hebben ligchamelijke aandoeningen van verschillenden aard invloed op onzen wil, wij toch de magt bezitten aan die ligchamelijke prikkels weêrstand te bieden. Geen magt ter wereld kan ons dwingen niet te handelen naar de inspraak van ons geweten. Wordt ook hierdoor niet de zelfstandigheid der ziel bewezen?’</p>
<p>‘Ik verblijd mij,’ sprak de oude mevrouw van Stralen, ‘dat de heeren wat verstaanbaarder voor mij beginnen te spreken. Mij dunkt, wat de dominé daar gezegd heeft, is zoo ontegensprekelijk waar, dat ik niet begrijpen kan, hoe daar nog iets tegen zou kunnen gezegd worden.’</p>
<p>‘Ja, mama,’ zeî Hendrik, glimlagchend, ‘maar met zulk eene bewijsvoering is de hoogere wetenschap niet tevreden.’</p>
<p>‘Laat die hoogere wetenschap, dan voor wat zij is, Hendrik; neem de waarheid aan op grond van het gezond verstand, en geloof wat met het oog op het godsdienstig bewustzijn in ons onwederlegbaar is.’</p>
<p>‘Dat zou ik wel willen, als de feiten van het natuuronderzoek niet in strijd bleken te zijn met die van het godsdienstig bewustzijn.’</p>
<p>‘Met uw verlof, mijnheer van Stralen. Ik meen u op doorluchtige voorbeelden te kunnen wijzen, die ons aantoonen, dat het natuuronderzoek dien strijd niet kent, zooals gij vermoedt. Denk eens aan die geniën die te regt kunnen genoemd worden de scheppers der tegenwoordige wereldbeschouwing: een Copernicus, een Kepler en Newton en zoovele anderen, aan wier onderzoekingen en ontdekkingen de kundigsten onder de kundigen zoo oneindig veel zijn verpligt en met wier resultaten de tegenwoordige natuurkundigen zulk eene rijke uitbreiding aan het
<pb n="306"/>door hen veroverd gebied kunnen geven. En wat bewijzen die voorbeelden? Niets minder, dan dat de vrijheid van het natuurkundig onderzoek met een' ootmoedigen zin en eene krachtige christelijke overtuiging kan gepaard gaan.’</p>
<p>‘Dat is mij uit het hart gesproken,’ sprak mevrouw van Stralen. ‘En ik zou wel eens willen vragen, of de godsdienstige begrippen - ik weet niet, of ik mij wel goed uitdruk, maar dat is 'tzelfde, als gij het maar begrijpt - die zoo algemeen zijn onder alle menschen, zooals ik wel eens gelezen heb, ook niet bewijzen, dat de mensch een ziel heeft, die zich daarmede kan bezig houden, terwijl deze toch niet onder het bereik der zinnelijke aanschouwing vallen?’</p>
<p>‘Misschien is het beter mevrouw, van een godsdienstig bewustzijn te spreken of van eene aandrift tot godsdienstige voorstellingen, die zich ook in eene neiging tot godsdienstige plegtigheden openbaren bij de menschen van alle tijden en landen en rassen, zoowel die in de wildernissen leven, als in een' beschaafden toestand verkeeren.’</p>
<p>‘Op die algemeenheid, mijnheer Bergsman, zouden nog al eenige uitzonderingen zijn te maken. Daarenboven zou het de vraag zijn, of die neiging tot het godsdienstige veeleer niet iets toevalligs of willekeurigs is?’</p>
<p>‘Op uwe eerste aanmerking, mijnheer van Stralen, zou ik kunnen antwoorden, of juist de uitzondering den regel niet meer bevestigt? Doch ik wil voor een oogenblik onderstellen dat gij een natuurkundige zijt, die alles tot natuurwetten terugbrengt; hoe is 't mogelijk, dat gij in dit geval dan van toeval spreekt, daar zich voor het godsdienstig bewustzijn ook wel een natuurwet moet laten vermoeden, die zich in den mensch laat gelden?’</p>
<p>‘Dat is zeer duidelijk. Onderstel eens, dat ik zulk eene neiging tot het godsdienstige niet bezat, dan had ik reeds
<pb n="307"/>het bewijs gevonden, dat zij geen natuurwet kan zijn, omdat zij dan, in mij niet werkende, ook wel in anderen niet kan werken.</p>
<p>Ik herinner mij, onlangs die bedenking ergens in geschriften aangetroffen te hebben, en als mijn geheugen mij niet bedriegt, dan meen ik, dat zij op deze wijze, naar het mij voorkomt, zeer bevredigend wordt weêrlegd: er zijn enkele voorbeelden van moeders, die hare kinderen mishandelen en wreed jegens hen zijn; er zijn ook menschen die een' afkeer, zelfs afschuw hebben van de muzijk. Zal nu de natuurkundige zeggen: omdat er zulke uitzonderingen zijn, is de liefde der moeder tot hare kinderen zoomin als de harmonie der toonen een natuurwet? Gij gevoelt daar de ongerijmdheid van. Dat er enkelen zijn, die zeggen geene godsdienstige neiging te bezitten, ja, zich aan de aandrift tot godsdienst kunnen onttrekken, is juist een bewijs, dat de godsdienst geen instinct is en de mensch onderscheiden is van het dier, dat zonder keus de rigting, die de natuur het voorschrijft, volgen <hi rend="spat">moet</hi>; dat de mensch vrij is zich in meerdere of mindere mate aan neigingen, waardoor hij bestuurd wordt, te onttrekken. Maar, dit besluit trok er de schrijver uit: deze vrijheid van het individu kan evenmin bewijzen, dat het geen bij de geheele overige menschheid voorkomt, valsch, leugenachtig of onnatuurlijk is, als een mensch, die zich aan de neiging van gezelligheid onttrekt, het bewijs leveren kan, dat de trek tot gezelligheid, die in den mensch gelegd is, valsch, leugenachtig of onnatuurlijk is. Als natuurkundige dus, mijnheer, moogt gij wat gij ziet dat bijna algemeen, door alle tijden en onder de meest verschillende omstandigheden bij uwe natuurgenooten wordt aangetroffen, allerminst voor iets toevalligs, willekeurigs of voor eene dwaling houden.’</p>
<p>De heer van Stralen was een oogenblik tot stilzwijgen
<pb n="308"/>gebragt. Na zich eene wijle bedacht te hebben, zeide hij: ‘uwe redenering, mijnheer Bergsman, moge juist of onjuist zijn, dat wil ik niet beslissen. Als gij met een' zuiver natuurkundige spraakt, dan zou hij u zeggen: voor het bovenzinnelijke, wat niet onder het zinnelijk waarneembare valt, voor den menschelijken geest of den hoogsten geest, dien men God noemt, heb ik in mijne wetenschap geen plaats.’</p>
<p>‘En van zijn standpunt zou hij regt hebben, mijnheer van Stralen: hij zou er alleen dit mede willen zeggen; van het groote gebied der wetenschap heb ik mij een deel gekozen, waartoe de geestelijke wereld niet behoort; het wetenschappelijk onderzoek der geestelijke wereld behoort dus niet tot mijne taak; maar het bestaan der geestelijke wereld zou hij daarmede evenmin ontkennen als de historicus het bestaan der natuur ontkent, omdat het onderzoek der natuur niet tot de taak van den historicus behoort. Gij nu en ik, wij zijn geen natuurkundigen, die thans gezamenlijk het vak onzer wetenschap beoefenen, wij zijn menschen, en vragen: wat is waarheid? Met professor Opzoomer beweer ik, dat hij, die de wetten der stof huldigt, het rijk van den geest niet behoeft te verwaarloozen, noch van de erkenning van God zich los te maken, daar men een geheel mensch behoort te zijn, bij wien het verstand volledig is ontwikkeld en die ook het gevoel in zich niet heeft verstompt. En zoo weinig, zeg ik met hem, is de eisch dien de natuurkundige doet, om de natuur alleen uit haar zelve te verklaren, in strijd met de erkenning van een hooger beginsel dan de stof, met de erkenning van God zelven, dat veeleer omgekeerd die erkenning er uitnemend door bevorderd wordt. Ik herinner mij de laatste woorden, waarmede Opzoomer zijne verhandeling over de zinnelijke waarneming besluit. Zij zijn zóó welsprekend, dat ik ze mij letterlijk in het hoofd geprent heb. “Inderdaad,” dus lui-<pb n="309"/>den ze: “nergens blinkt de grootheid des Scheppers schooner in uit, dan juist in de onverstoorbare orde, waardoor ieder verschijnsel met vasten band aan andere verschijnselen verbonden is. Dat is het heerlijkste kunstwerk, hetwelk zich zelf verklaart, en waarbij men niet noodig heeft, telkens tot den wil des kunstenaars de toevlugt te nemen. Doch zal men 't daarom wagen, dien wil te ontkennen? Alles wat in de natuur voorvalt geschiedt met noodzakelijkheid; hoe meer
zich de wetenschap ontwikkelt, des te minder heeft zij van den onverklaarbaren wil der almagt te spreken. Eeuwige wetten openbaren zich overal; die ziet de natuurkundige, niet God zelf. Maar, terwijl de spotternij de vermetele vraag doet: waartoe een God? buigt hij, aan zijne wetenschap nergens ontrouw, in eerbiedig geloof zich voor Hem neder, die, alleen omdat Hij zelf de oneindige rede is, een wereld kon scheppen, waarin onze rede overal zamenhang en eenheid weet te ontdekken.”’</p>
<p>Die laatste woorden bleven niet zonder indruk. Hendrik zat in eene peinzende houding, waaruit Adèle hem wekte door te zeggen: ‘ik ben zoo nog even bij Henri geweest, en mama heeft wel gelijk gehad, hij is wat beter, zijne oogen beginnen veel helderder te staan en hij schijnt vrolijker te zijn.’</p>
<p>‘Daarover verblijd ik mij zeer mijne vrienden,’ zeî Bergsman. ‘Ik wensch, dat uw lieve kleine spoedig geheel herstelle en de ontwikkeling van zijn' geest gelukkig moge voortgaan. Ik geloof, dat ik, na al het besprokene nu wel van de ontwikkeling des geestes mag spreken, die, dunkt mij, in de kinderkamer niet minder is waar te nemen, dan waar de denkende mensch werkend en handelend in de wereld optreedt. Ik zie daar het <hi rend="spat">Album der Natuur</hi> staan. In het tweede deel, als ik mij niet vergis, moet eene verhandeling zijn geplaatst van Professor Schroeder van der Kolk
<pb n="310"/>over de zelfstandigheid der ziel, gestaafd door eene beschouwing van den mensch in zijne verschillende ontwikkelings-tijdperken. Ik herinner mij, die in der tijd met uitstekend genoegen gelezen te hebben. Hij volgt daarin den gang der natuur, om den mensch in zijne elkander opvolgende ontwikkelings-toestanden te schetsen; eerst spreekt hij over de ontluiking der hoogere geestvermogens in het kind; vervolgens over hunne verdere vorming in den jongeling; dan over hunne volle kracht in den mannelijken leeftijd, en eindelijk over hunne rijpheid in het tijdperk der grijsheid, waaruit hij, na onderzocht te hebben, of de natuur inderdaad de volkomene eenheid van ziel en ligchaam leert, het resultaat opmaakt, dat aan de zelfstandigheid der ziel niet is te twijfelen. Mag ik dat deel wel eens even inzien?’</p>
<p>Nadat van Stralen hem het bedoelde boek gegeven had, sloeg Bergsman het slot der verhandeling op en las: ‘Slaan wij na dit vlugtig tafereel van de ontwikkeling van den menschelijken geest nog een' korten blik terug op het gezegde, en herhalen wij nogmaals de vraag: leerde ons dat tafereel, dat ziel en ligchaam zoo geheel één is, dat ziel niets is dan het onbestendig produkt van eene stoffelijke kracht, die geene zelfstandigheid bezit? Ik bewonder inderdaad de kracht van hen, die met zulk eene overtuiging nog een geloof aan eene verdere toekomst kunnen verbinden en voorschrijven. Ik bezit deze kracht niet; waar mij alle gronden werden ontrukt, heeft bij mij ook geloof geen steun meer. - Maar leerde ons dit de natuur? Geenszins. Indien, ik herhaal hier nogmaals de tegenstelling, het verstand en ons zedelijk gevoel niet anders zijn dan physische levenskrachten uit stofwisseling geboren, en geene eigene zelfstandigheid, waarom zijn deze dan zoo gering, ja, nog naauwelijks aanwezig in het kind, waar alles in het ligchaam vol leven en werking is,
<pb n="311"/>en de stofwisseling het sterkste; hoe is het dan mogelijk, dat in den grijsaard verstand, oordeel, zedelijk en godsdienstig gevoel zoo hoog geklommen en ontwikkeld zijn, waar deze stofwisseling en alle werking en krachten van het ligchaam zooveel geringer werkzaamheid vertoonen? Waarom wordt bij meerdere opgewekte werking van het ligchaam of der hersenen, bij drift en woede, dan de werking der ziel belemmerd en zij medegesleept? Waarom wordt zij dan niet veeleer als produkt der verhoogde ligchaamswerkingen zelve verhoogd? Waarom, indien de ziel geene zelfstandigheid bezit, wordt datgene, wat de ziel zich eenmaal eigen heeft gemaakt, ook haar blijvend eigendom, dat niet verandert onder het afwisselend spel zijner krachten, noch vermindert in den ouderdom? - Is het inderdaad niet eene zonderlinge tegenspraak, als wij den man zelfstandig noemen en als zoodanig vereeren, die aan de driften en begeerten, die als indrukken uit het ligchaam opwellen, tegenstand biedt en die onderdrukken kan, en echter zelfstandigheid ontkennen aan het hooge beginsel, hetgeen hem hiertoe in staat stelt, hem hiertoe de krachten geeft en waardoor hij zich boven deze indrukken verheft? Is dan inderdaad de ziel niets dan het produkt van eene stoffelijke kracht, of zoo als onlangs Ludwig Tick en ook anderen verklaren, niets dan het gevolg der zenuwstroomen, dan werkt het uitwerksel tegen de oorzaak in, waaruit het ontstond en bedwingt zelfs hare kracht, hetgeen mij ondenkbaar is. Dan kan de ziel niet anders zijn, dan eene meer of min opgewekte levenskracht, en alle zedelijke verantwoordelijkheid is verloren. Dan is het misleiding, dat de Natuur ons eene inwendige stem des gewetens heeft ingeplant, welke aan alle menschen en volkeren, niet aan het dier eigen is. - Zien wij op den grijsaard; het ingeschapen gevoel van godsdienst, hetgeen de mensch van de dieren niet leeren kon, komt in den grijsaard, gezuiverd van
<pb n="312"/>hartstogten en driften tot zijnen schoonsten bloei, en met dit ingeschapen gevoel is een gevoel van voortbestaan in eene andere wereld verbonden, hetgeen alle menschen is ingeplant. Zoude de Natuur zulk een wreed spel met ons drijven, door ons een logen in te planten? Is dat de taal van den Schepper, welke wij in zijne werken lezen? Zoude het alleen zenuwkracht zijn, wanneer de menschelijke geest zich zoo hoog verheft, dat hij niet alleen den afstand en de beweging der hemelbollen op vele honderd duizend millioenen mijlen bepaalt, maar zelfs hunne massa's weegt en hunne grootheid berekent?’</p>
<p>Bergsman achtte het nuttig het gesprek niet verder voort te zetten, maar den heer van Stralen aan den indruk van het gesprokene over te laten. Met hem vertrok de oude mevrouw van Stralen, die door hem huiswaarts geleid werd.</p>
<p>Onderweg dankte zij Bergsman voor de haar verleende hulp en vroeg hem, of zij zou durven hopen, dat de gevoerde gesprekken een' gewenschten invloed op haren zoon zouden hebben.</p>
<p>‘God geve het, mevrouw,’ antwoordde Bergsman; ‘want de gevoelens, die uw zoon aankleeft, zijn de treurigste, die men zich denken kan. Is men eenmaal zóóver gekomen, dat men de zelfstandigheìd der ziel opgeeft, dan moet men wel aan hare onsterfelijkheid twijfelen.’</p>
<p>‘Och, hoe zal ik God bidden, dat het uitgestrooide zaad weldra heilzame vruchten mag dragen.</p>
<p>Volkomen vereenig ik mij met uwe bede, doch ik verwacht niet alles van onze redenering. Misschien moeten omstandigheden, die wij nog niet berekenen kunnen, medewerken, om uwen zoon aan een' toestand te ontrukken, die niet anders kan dan de ware rust des levens te verstoren.’</p>
<p>‘Mogen die omstandigheden niet al te treurig zijn,’ zuchtte de moeder.</p>
</div>
<div type="chapter">
<pb n="313"/>
<head rend="h3">Vijftiende hoofdstuk.
<lb/>
Storm geoogst.</head>
<p>‘Loop naar den duivel met je gekwezel, Trui! Ik heb dat gekakel nu al lang genoeg aangehoord.’</p>
<p>‘Daar loopt gij harder naar toe dan ik, Kees.’</p>
<p>‘Maak me niet driftig, wijf, want dan zou 'k me zelf vergeten.’</p>
<p>‘Je zelf vergeten, ha, ha! Neen, man, dat 's je kwaal niet. Als je wat driftiger was, dan zou je hier niet zoo liggen te luibakken. Niet werken, voor je zelf zorgen, lekker smullen, dat 's een leventje, dat begint je te lijken. Je hebt 't ver gebragt en je zult 't ver brengen met je mooije stellingen.’</p>
<p>‘Je begrijpt van 't leven geen zier, Trui. Kijk, ik heb nu al zoo lang gewerkt in het zweet mijns aanschijns, zooals je kostelijke Bijbel zegt, nou is 't jou beurt om de handen eens uit de mouw te steken. Je hebt immers wederzijdsche hulp beloofd, toen we voor den dominé trouwden.’</p>
<p>‘En ben ik daar dan ooit in te kort gekomen? Heb ik ooit mijn pligten verzuimd? Kan ik 't helpen dat je in den laatsten tijd niet meer hebt verdiend, omdat je niet wou? Heb ik me niet dikwijls beholpen, omdat je maar lekker smullen zoudt? Kees, Kees, als er dit nog bijkomt, dan zal je 't huis al gaauw tot 'n hel maken.’</p>
<p>‘De hel: maak daarmeê oude wijven en kinderen bang.
<pb n="314"/>Dat sprookje uit den Bijbel heb ik al lang “regts om keert” gegeven. Neen, Trui, daar kan je me 't land niet meê opjagen. Als je daar bang voor bent, doe dan wat ik je zeg: ga uit werken. En als je 't niet doet uit liefde voor je man, doe 't dan voor je zelve. Dan neem je ook een van mijn stellingen aan: wat een mensch doet, doet hij voor zich zelven.’</p>
<p>‘Je stellingen: ze zullen je nog voor altijd ongelukkig maken. Je stellingen hebben je al zoo ver gebragt, dat je bijna elken avond naar de kroeg loopt, en hoe kom je dan wel eens t' huis! Och Kees, waar moet het heen?’ en Trui wier drift in weemoed overging, sprak die woorden op meer dan beweeglijken toon, terwijl hare aandoening bij het verder spreken toenam. ‘Ik heb er altijd wel voor gevreesd, dat het nog eens zoover zou komen. Kees, ik beklaag je diep. Maar wat is ook een mensch zonder godsdienst? Die kan tot alles vervallen.’</p>
<p>‘Ha! daar komt het oude liedje weêr. Ik zie je waarachtig nog liever driftig, Trui, dan dat je zoo zit te femelen.’</p>
<p>‘Ik heb me te driftig gemaakt, Kees, dat spijt me; maar een mensch kan zich ook niet altijd inhouden. Als je anders was, zou ik 't ook wel zijn. En als ik er je pleizier meê kan doen en je er anders door wordt, dan wil ik ook wel uit werken gaan. Dan konden we nog wat voor den ouden dag besparen, omdat alles wat we hadden in de wereld nu toch al weg is.’</p>
<p>‘Opgemaakt, zeg maar; nu, daar hebben we, ik ten minste, pleizier voor gehad. Alles toch nog niet: je hebt nog een paar gouden bellen. Dat 's waar ook. Kijk, als ik die had, daar kon ik....’</p>
<p>‘Terg me toch zóó niet, Kees. Je zoudt alles van me kunnen krijgen, als je maar een ander mensch werdt. Zie, God hoort me, en 'k zou Hem op mijn bloote knieën
<pb n="315"/>danken, als Hij in je hart werkte en je tot Hem terugbragt. Kees, Kees! denk toch om je onsterfelijke ziel, om de verantwoording, die je eens zult moeten geven.....’</p>
<p>‘Houd nu op met kwezelen, of ik... maar wat heb ik ook langer naar dat gekwaak te hooren;’ en een vrolijk deuntje fluitende, verliet Kees zijne woning om eerst nog wat langs de straat te slenteren en zich dan naar de kroeg te begeven, waar hij zeker was zijne vrienden te ontmoeten, in wier gezelschap hij spoedig zijn ‘huiselijk leed’ zou vergeten.’</p>
<p>&nbsp;</p>
<p>‘Wel, Kees, wat zeg je er nou van?’ - dus werd Wolters bij het binnentreden in de kroeg toegesproken - ‘Je hebt Jan Korver altijd voor een lafaard uitgescholden en nu heeft hij twee drenkelingen gered met levensgevaar.’</p>
<p>‘Op land is hij een lafaard; onder water ken ik hem niet.’</p>
<p>‘Dat zou je nog te bewijzen staan. Wat d....r hoort daar geen moed toe, om in het water te springen en je eigen leven te wagen om anderen te redden?’</p>
<p>‘Dat doet 't!’ klonk het uit verschillende monden.</p>
<p>‘Bewijzen, vrienden? Wat ik gezegd heb, houd ik staande. Is dat niet laf, om, zooals hij laatst gedaan heeft, aan dien rijken Nabob het dubbeltje terug te brengen, dat hij te veel van 'm ontvangen had en daar die rijke hans nooit meer om zou gedacht hebben? Is het niet laf, om, zooals hij verleden week nog heeft gedaan, de plaat te poetsen, toen wij zoo vrolijk bij elkaêr zaten, omdat hij, zooals hij zeî, zijn vrouw en kinderen zoolang niet kon laten wachten.’</p>
<p>‘Nu ja, daar heeft hij dan ook genoeg zijn vet voor gehad. Maar je weet het toch wel, Kees, Jan is dood eerlijk.’</p>
<pb n="316"/>
<p>‘Dood eerlijk, wat beteekent dat? Jan was bang, dat die meneer er achter zou komen, en dat hij 'm dan als klant zou verliezen. Zijn heele eerlijkheid is niets anders dan eigenbelang. Zoo ook zijn naar huis gaan: hij was bang voor een uitbrander van zijn wijf. Hij weet wel, dat zij niet gemakkelijk is als ze begint.’</p>
<p>‘Dat kan allemaal waar wezen, maar ik zeg: er hoort courasie toe, om een drenkeling te redden.’</p>
<p>‘Maar denk jelui dan, dat hij dat zonder eigenbelang gedaan heeft? 't Mogt wat: hij kan misschien goed zwemmen en nu wist hij wel wat hij deed. Een goede belooning, 'n premie, 'n medailje van 't Nut er bij. 't Is gaauw verdiend. Een nat pak er voor gehaald, dat 's ook alles.’</p>
<p>‘Zoo kan je wel alles wegredeneren.’</p>
<p>‘Jelui begrijpt toch niets. 't Is of ik nu al zoolang tegen domkoppen gesproken heb. Als ik professer was, dan joeg ik jelui allemaal naar huis. Hoe dikwijls heb ik je al voorgezegd: wat is de eerste regel, waar de mensch naar handelt? Antwoord: eigenbelang. Dat heb ik in mijn jeugd geleerd van een knappen vent, die zelf naar dien regel heeft gehandeld. Zoolang als hij mij noodig had, wist hij mij te gebruiken, maar toen die snuiter een groote meneer werd en 't buiten mij stellen kon, liet hij me loopen. Ik zou 't hem, uit puur eigenbelang, en om hem te toonen, dat ik zijn waardig leerling ben, nog wel eens betaald willen zetten. Misschien komt er nog wel eens een dag der wrake.’</p>
<p>‘Jongens, die kerel is waard, dat hij betrokken wordt. Wij willen wel een handje helpen, Kees, en dan.....’</p>
<p>‘Zie zoo, nu wordt ge weêr mannen, die ik merk dat al voordeel van mijn lessen beginnen te trekken, want dan... dan, wilt gij zeggen, zal ook ons het loon niet ontgaan. En toch, aan dien man heb ik 't te danken, dat ik zoover in de kennis van 't eigenbelang gevor-<pb n="317"/>derd ben. Als jelui nu wilt dat ik voort zal gaan in 't les geven, dan zal ik me papiertjes weêr voor den dag halen, waar hij me zooveel wijsheid op heeft laten schrijven.’</p>
<p>Eene aanmoedigende opwekking was het antwoord op die uitnoodiging, terwijl aan den kreet van ‘leve de professor!’ een algemeene dronk voorafging.</p>
<p>‘Attentie dan, als 't je belieft: “Er wordt veel gesproken van een God, die als een geestelijk wezen zou bestaan; maar wat we niet kunnen zien, hooren en tasten bestaat immers niet? Dat 's duidelijk.”</p>
<p>“Wat is dàt, Kees? Zeg je dat er geen God is?” riepen allen met verheffing van stem.</p>
<p>Daar is een God. Wilt gij weten, wie dat is? Luistert: “de mensch alleen,” dat is volgens de leer van een' groot wijsgeer en natuurkundige van onzen tijd, “moet onze God, onze Vader, onze regter, onze Verlosser, onze ware toevlugt, onze wet en regel, het begin en het einde van ons staatsburgelijk en zedelijk, van ons openbaar en huiselijk leven en streven zijn. Geen heil buiten den mensch.”</p>
<p>Dat mag je de drommel wijs maken. Al ben je nog zoo knap, Kees, daar heb je je bij den neus laten krijgen. En hoeveel respect we ook voor je hebben, man, als jij je voor een God woudt uitgeven, dan zouden we bang voor je worden en je zoo gaauw mogelijk naar een gekkenhuis laten brengen. Maar je woudt ons les geven in het eigenbelang. Heb je daar ook nog wat van op je papiertjes staan?’</p>
<p>‘Geen van je allen heeft nog eenig begrip van redeneren. 't Gaat daar meê, als met het bouwen van een huis: eerst het fondament, dan 't gebouw. Ik hoop dat je toch weet wat eeredienst is?’</p>
<p>‘Kerkgaan, godsdienst houden.’</p>
<p>‘Goed zoo; maar nu is er eene andere eeredienst,
<pb n="318"/>die op mijn redenering gegrond is, waar je zoo ver niet om hoeft te loopen en je onder een lamenterende preek je niet hoeft te vervelen; dat is de eeredienst van het eigenbelang: egoïsmus, staat er op mijn papiertje, of de zelfzucht, de eigenbaat. En daar is nu een mooije aanteekening bij, weêr van een' geleerde. Hoort maar: “Het egoïsmus is de oorzaak van alle deugden.”</p>
<p>Kees, Kees! nou begint 't er waarachtig met je door te loopen. Water en wijn uit één glas. Heila, hier, de de glazen zijn leêg!</p>
<p>Laat me dan uitspreken. Maar dat 's goed ook, dan kunnen we eerst drinken. Nu zal ik 't je bewijzen, zooals 't op mijn papiertje staat: “Wat heeft de eerlijkheid in de wereld gebragt? Het egoïsmus door den diefstal te verbieden. Wat de deugd der kuischheid? Het egoïsmus, dat het voorwerp zijner liefde niet met een' ander wil deelen, door de echtbreuk te verbieden. Wat de deugd der waarheidsliefde? Het egoïsmus, dat niet belogen en bedrogen wil zijn, door het liegen te verbieden.” Als er nu geen verbod tegen het stelen, de onkuischheid en het liegen bestond, dan zou er ook geen eerlijkheid, geen eerbaarheid, geen waarheid bestaan. Begrepen?’</p>
<p>‘Ik begrijp er zóóveel van,’ nam een der aanwezigen het woord, ‘dat, als alle menschen eerlijk en deugdzaam waren, geen politie en zoo voorts noodig waren. Hoor eens, Kees, kraam die wijsheid maar voor anderen uit, die je beter begrijpen, en hou je aan je woord van laatst, toen je zeî, dat je ons eens vertellen woudt, wat voor voordeel er uit je stellingen te trekken is.’</p>
<p>‘Daartoe moest ik je eerst wat op de hoogte brengen van het egoïsmus. Ieder mensch is een egoïst. Daarom zoekt hij te houden wat hij heeft en wat hij niet heeft van anderen te krijgen. Zoo doen de kooplui en de advo-<pb n="319"/>caten, de ministers en.... de kruijers. Ze tellen allemaal bij nul ik houd er één, en die aan 't laadje zit, die zegent zich. Ze hebben gelijk ook, maar de arme drommels zijn er 't slechtste aan toe. Meneer die en die kan heel eerlijk zijn, al steelt hij ook als de raven, omdat hij niet tegen de wet op den publieken diefstal zondigt. Zóó kan de arme niet stelen, want bij 't minste, dat hij wegkaapt, dan is 't: kip, ik heb je, en dan ga je achter 't slot. En heeft ieder mensch dan geen gelijke regten? wie drommel heeft de rijken in de wereld geschopt om zooveel te hebben, terwijl er zoovelen zijn die gebrek moeten lijden? Daar kan ik me altijd kwaad om maken, daar word ik des duivels om, en 'k heb geen grooter pleizier dan dat ik hoor, dat de een of andere arme drommel een' rijke opgeligt of afgezet heeft, zóó dat 't hem niet aan de politie kan brengen.’</p>
<p>‘Komt, mannen, laten we op dat eerste voordeel van Kees zijn stellingen eens drinken! Piet, ingeschonken!’</p>
<p>‘Jammer,’ sprak er een, ‘dat 't pleizier waar Kees van spreekt voor je zelf zoo weinig oplevert.’</p>
<p>‘Staat dan de weg om het genot zelf te smaken niet voor je open?’ vroeg Kees.</p>
<p>‘Ik zie ook niet in,’ zeî een ander, door den drank al eenigzins opgewonden, ‘waarom de een meer moet hebben dan de ander.’</p>
<p>‘Daar heb je 't regte punt, man,’ zeî Kees; als allen er zoo over dachten, dan zou 't wel anders gaan in de wereld. Maar er zijn er nog altijd te veel, die bang zijn voor wat ze hun ziel noemen en altijd van het geweten leuteren.....’</p>
<p>‘Stil, Kees, aan die dingen moet je niet tornen. Laat het geweten nu maar rusten, daar word ik altijd akelig van.’</p>
<p>‘Ja, ja,’ riep er een; ‘er is mij altijd geleerd, dat er nog een andere wet is dan die van de politie; de...
<pb n="320"/>hoe noemen ze 't ook weêr?... de zedelijke wet, die nog wat meer te vreezen is.’</p>
<p>‘Zedelijke wet! ha, ha,’ lachte Kees. ‘Ik zal je reis wat anders vertellen. Wacht, en hier schommelde hij in zijne aanteekeningen, hier heb ik 't. ‘Als jelui 't nu maar begrijpt: “Dat de mensch eten en drinken moet om te leven, dat hij slaapt, sterft enz. dat is een wet, waar ons geslacht aan onderworpen is. Maar zedelijke wetten kunnen nimmer eischen zijn voor ons geslacht, omdat het niet mogelijk is, dat allen ze opvolgen. Hoogstens zijn ze eischen van eene meerderheid, die het gezag in handen heeft en de wetten, die zij geeft, met kracht handhaaft. Wien zou 't aan het harte gaan, als hij die wetten overtreedt? Tegen de straf, op de overtreding gesteld, kan men zich niet vrijwaren, maar nimmer kan het niet opvolgen dier wetten ons in strijd met ons zelven brengen.” Zie je wel; andere wetgevers, andere wetten. En als wij ze eens konden geven, dan was je in eens klaar met je geweten en - met je beurs.’</p>
<p>Een algemeen gelach, onstuimig door de verhitting van den sterken drank, die hoe langer hoe gretiger werd ingezwolgen, maakte een einde aan alle geregeld gesprek. Kees; hoe langer hoe meer opgewonden, begon te spreken over het pleizier, dat de mensch in zijn leven hebben kan, als hij zich eenvoudig als zinnelijk wezen beschouwt en op den voorgrond stelt, dat de mensch <hi rend="spat">moet</hi> leven, zooals hij leeft, en toen een der meest nuchteren hem nog vroeg, hoe of 't kwam, dat niet ieder voor het zingenot alleen leefde, wist hij zich nog zóóveel van zijn vroeger onderwijs te herinneren, dat hij daarop met een paar vloeken antwoordde, dat dit heel natuurlijk te verklaren was uit den aanleg van den eenen mensch in onderscheiding bij den andere, gelijk bij de dieren, het eene een aanleg heeft om te rooven en te verslinden, het an-<pb n="321"/>dere om óf op de weide te grazen, óf als huisdier te eten, te drinken en te slapen. ‘Maar gelukkig,’ riep hij uit, ‘die zóó geschapen is, dat hij zich aan de zinnelijkheid kan overgeven; die heeft altijd zijn eigen welzijn en het voldoen van zijne zinnelijke begeerten voor oogen!’</p>
<p>Nog woeliger werd het gezelschap. Er werd gedronken en geklonken, en onder dit rumoer spotte Kees met hemel en hel, met zedelijkheid en eeuwigheid, waarop de meesten, die daar toch een einde aan wenschten te maken opstonden en heengingen. Toen Kees vertrekken wilde beet de waard hem iets in 't oor, dat hem niet zeer gelegen scheen te komen en met een: ‘denk je, dat ik je niet betalen zal?’ verliet hij het verblijf, dat van zoo jammerlijke tooneelen getuige was geweest.</p>
<p>&nbsp;</p>
<p>De sombere, nevelachtige dag werd door een' stormachtigen avond gevolgd. In woeste vaart vlogen de donkere wolken, als werden ze gezweept, door de lucht, die haar zwarten sluijer nu en dan slechts even scheen op te heffen om een' enkelen lichtstraal van een even zigtbare ster door te laten. Hevige rukwinden bonsden tegen de huizen met een geweld, waardoor deuren en vensters rammelden en kraakten. Als de storm, die huilend door de straten gierde en gillend tot binnen in de woningen floot, even bedaarde, dan stroomden de plasregens uit het donker zwerk neder, en de kelderbewoner had genoeg te doen, om den waterstroom, dien de goten der straat niet zoo spoedig verzwelgen konden, door middel van dwijlen en stukken van vloerkleeden uit zijne zooveel lager gelegen woning te weren. Eenzaam en verlaten waren de straten; want die niet buiten noodig had, waagde zich niet in den storm.</p>
<p>Maar niet minder eenzaam en verlaten zat daar in haren kelder eene vrouw, op wier bleek gelaat, bij het schijnsel van
<pb n="322"/>het heen en weêr flikkerend lamplicht, de droeve trekken van innig zielsverdriet gegrift stonden. Zij had haar handwerk voor een wijle ter zijde gelegd, beangst als zij zich maakte bij elken rukwind, die het op verschillende plaatsen met papier beplakte venster dreigde te doen inslaan. In een' ouden, maar toch knap gelapten schoudermantel gewikkeld, had zij den Bijbel voor zich genomen, maar telkens werd zij afgeleid door allerlei gedachten en nu en dan opgeschrikt door het akelig geloei en gebons van den wind. Verbeeldt zij 't zich, dat er aan hare deur geklopt wordt, of is 't maar het kletteren van den regen en het stampen van den storm? Maar neen, een hevige bons op de deur overtuigt haar, dat er iemand wil binnen gelaten worden. ‘Zou hij 't nu al zijn?’ denkt zij: ‘zou dat wat goeds of wat kwaads beduiden?’ Tegelijk heeft zij de deur geopend, waardoor een onbekende zich onmiddellijk binnendringt, wiens druipende kleederen een' waterplas vormen, waar hij staat.</p>
<p>‘Woont Kees, de kruijer, hier, vrouwtje?’ En op haar toestemmend antwoord vraagt de man, die intusschen het vertrek een schrede verder intreedt:</p>
<p>‘Is hij te huis?’</p>
<p>‘Neen, vriend, wat wou je? Kan ik hem de boodschap ook doen.’</p>
<p>‘Dat gaat slecht, vrouwtje. Ik dien hem wel zelf te spreken. Komt hij spoedig t' huis, of kan ik 'm ook ergens vinden?’</p>
<p>‘Spoedig verwacht ik hem niet, maar als 't niet hoognoodzakelijk is, zeg dan maar, waar hij wezen moet, dan zal ik 't hem, als hij t'huiskomt, zeggen.’</p>
<p>‘Zeg me maar, waar hij is; ik heb een dringende boodschap voor hem. Gaauw wat, als je wil’, - toen hij zag, dat Trui aarzelde -; ‘want ik verlang hard, dat ik t'huis kom.’</p>
<pb n="323"/>
<p>Trui gaf de plaats op, waar de man hem waarschijnlijk zou vinden.</p>
<p>‘Nog al een aardig eindje en dat in zoo'n weêr. Nu, goeden avond, vrouwtje!’ Dus sprekende verliet de onbekende den kelder om zich naar de aangewezen kroeg te begeven.</p>
<p>De stormwind hield aan, al bedaarde ook de regen. En al kropen de uren voor Trui ook voort, toch gingen zij om. Maar hoe? In mijmering verzonken, kwamen haar de jaren harer jeugd voor den geest. Zij dacht aan hare brave ouders, die reeds lang in het graf rustten. Zij dacht aan den tijd, toen ze haar man lief kreeg; aan de droombeelden van huiselijk geluk, die echter al lang verdwenen waren; aan het tal van rampen, die zij reeds had doorgeworsteld, toen zij werd opgeschrikt door den berg van onheil, dat haar als een spook voor de verbeelding trad en haar in de toekomst bedreigde.</p>
<p>Middernacht was reeds voorbij. Nog was de stormwind niet bedaard, en angstiger werd zij; in hare eenzaamheid klom hare beklemdheid met elken oogenblik. Zóó lang had zij nog maar zelden moeten wachten. Misschien hield het vreeselijke weêr hem terug. Als hem maar geen ongeluk was overgekomen. Misschien had die man van straks een verre boodschap voor hem; maar dan zou hij toch wel eens zijn aangekomen of ten minste tijding gestuurd hebben. Er zal toch niets anders te doen zijn met Kees. Hij was den ganschen dag zoo afgetrokken geweest, zoo norsch, zoo boos nu en dan. Hij deed niet anders dan schelden op de rijken, en welke uitdrukkingen had zij van hem gehoord! ‘O God!’ kreet zij eindelijk, ‘er zal hem toch niets kwaads gebeuren. Hij zal toch niets misdreven hebben,’ en toen nu de nachtwacht het uur na middernacht riep, kon zij het daar binnen niet langer uithouden. Zij werpt over haren schoudermantel nog
<pb n="324"/>een' doek, en hoe de wind ook giert en haar den regen in het gezigt jaagt, hoe eenzaam het ook is op straat, zij moet weten waar Kees zoolang blijft en of hem ook eenig ongeluk is overgekomen. Met een kloppend hart, nu en dan moetende stilstaan, worstelt zij tegen het element, dat haar elke schrede voorwaarts betwist. Eindelijk is zij den hoek der straat genaderd, waar het heen en weder slingerend en krassend uithangbord de onzalige plaats aanwijst, waar Kees maar al te gaarne vertoeft. Maar hoe groot is hare teleurstelling, hoe hevig haar schrik, nu zij de kroeg gesloten vindt en nergens licht of spoor van leven ontdekt. Met ingehouden adem luistert zij aan de deur, doch zij hoort niets dan het fluiten en gieren van den wind, die bij dit hoekhuis nog meer woedt dan elders. Te vergeefs zoekt zij een bel. Zij bonst bij herhaling op de deur, doch er komt geen gerucht. De angst verleent haar krachten en nu geeft zij zulk een hevigen slag op het raam, dat de ruiten rinkinkten, waardoor eindelijk een der bewoners gewekt wordt. ‘Wie is daar?’ wordt er van binnen geroepen.</p>
<p>‘Doe in Gods naam open,’ luidt het half gillende antwoord.</p>
<p>‘We doen niet open. We tappen zoo laat niet in den nacht. Pak je weg, dronken lap of ik maak burengerucht en 'k laat je wegbrengen.’</p>
<p>‘In 's hemelsnaam, zeg mij, is Kees hier van avond geweest en wanneer is hij heengegaan? Ik ben zijn vrouw.’</p>
<p>‘Hij is er geweest, maar hij is er uitgehaald. Zeg maar, dat hij mij betaalt en scheer jij je weg. Ik heb mijn nachtrust wel noodig.’</p>
<p>Daar stond de ongelukkige vrouw eenzaam en verlaten, terwijl de regen op nieuw als met stroomen uit de lucht viel. ‘Als Kees nu maar niet t'huis gekomen is voor een gesloten deur. O God, wat staat mij dan te wachten.’
<pb n="325"/>Die gedachte gaf vleugelen aan hare voeten en als door den wind voortgestuwd ijlde zij naar hare woning.</p>
<p>&nbsp;</p>
<p>Niet lang na dat zij die verlaten had, waren er twee mannen aan den kelder geweest. De een was dezelfde, die bij haar naar Kees had gevraagd en de ander de nachtwacht uit de wijk.</p>
<p>‘Een nare tijding, die gij de vrouw moet brengen,’ sprak de laatste.</p>
<p>‘Ja, man, mijn postje is niet prettig. En dan zoo laat in den nacht zulk een berigt te brengen, in een weêr, dat men er geen kat of hond uit zou jagen.... 't Spijt me voor de vrouw. Je blijft toch bij me, wacht, als ze 't soms eens op de zenuwen mogt krijgen; daar heb ik 't niet groot op.’</p>
<p>‘Nu, ze schijnt er niet veel zorg over te hebben, of ze is gewoon, dat haar kerel meer 's nachts uitblijft,’ sprak de man der politie, toen hij reeds verscheidene malen en telkens harder op de deur had geklopt. ‘Dat wijf kan slapen, hoor je, al is er man niet t'huis.</p>
<p>Er kwam geen gehoor, hoe hard de slagen op venster en deur ook vielen.</p>
<p>‘Ik geef er den brui van,’ sprak de agent. ‘Wil ik je reis wat zeggen: het wijf heeft lont geroken. Ze heeft haar boeltje bijeengepakt en de plaat gepoetst. Nu, ver kan ze niet loopen en morgen zullen wij er wel krijgen.’</p>
<p>‘Neen vriend, dat geloof ik niet. Ik ken die vrouw sedert lang. Daar is ze te knap toe. Ze weet waarschijnlijk van de heele zaak niets af. Ik denk, dat ze haar man zoekt. Ik zal er hier wel oppassen als ze t'huis komt en 't haar voorzigtig zeggen. Ga jij maar naar kooi.’</p>
<pb n="326"/>
<p>In hevige gemoedsbeweging was Trui hare woning genaderd. Daar ziet ze eene donkere gestalte digt langs de huizen sluipen. De schrik slaat haar om het harte. Met bevende knieën staat ze stil. De gedaante keert zich om en nadert haar. In haar verbeelding ziet zij daar Kees, die nu met versnelde schreden en met opgeheven hand en stok op haar toekomt. Zonder zelve te weten wat zij doet in haren angst, snelt zij de gedaante te gemoet en meer gillend dan sprekend roept zij: ‘ben jij 't, Kees? Och vergeef 't mij dan, maar ik was zoo verlegen. Ik wist niet waar je bleeft en ben uitgegaan om je te zoeken.....’</p>
<p>‘Bedaar, bedaar, vrouw Wolters. Ik ben de nachtwacht die de ronde doet.’</p>
<p>‘Goddank! Zoo heb ik dan eindelijk iemand gevonden dien ik spreken en vragen kan. Weet je ook iets van Kees, wacht?’</p>
<p>‘Ja, stel je maar vooreerst gerust: de man die hem spreken moest.....’</p>
<p>‘Heeft hem een boodschap gegeven, maar dat in zulk weêr. Och, hij zal druipnat zijn.’</p>
<p>‘Zoo als jijzelf, vrouw Wolters. Geef mij den sleutel van je deur. Je moet naar binnen, vrouw. Je hebt, geloof ik, geen droogen draad aan 't lijf.’</p>
<p>‘Maar, wacht,’ zeî Trui, toen ze licht opgestoken en het bedrukte gelaat van den nachtwacht zag, ‘je weet er meer van: Kees is toch wel; er is hem toch geen ongeluk.....’</p>
<p>‘Je man is heel wel en zelfs onder dak; maar maak nu, dat je uit de natte kleêren komt en neem een goeije warme stoof. Ik moet de roep doen, en als je dan nog op bent, als 'k weerom kom, dan kom ik nog een beetje bij je praten.’</p>
<p>De wacht hield woord, en Trui, thans van kleederen
<pb n="327"/>verwisseld, wachtte hem op. Zij was een ander mensch geworden; toch jaagde de koorts haar door de rillende leden.</p>
<p>‘Ja, vrouw Wolters, nu zal ik 't je maar zeggen: je man is gisteren avond opgepakt.’</p>
<p>Hevig ontsteld sprong Trui op en vroeg: ‘wat heeft hij gedaan?’</p>
<p>‘Dat weet ik niet. Maar 't zal wel zoo heel erg niet zijn: een scheld- of vechtpartij misschien. Toen je uit was straks is hier een politieagent geweest, dezelfde man, die gisteren avond bij je kwam, om je te zeggen, dat ge niet ongerust moest wezen; want dat je man in verzekerde bewaring genomen was.’</p>
<p>‘O, God!’ gilde Trui. ‘Dat is mijn schuld; dat heb ik gedaan.’</p>
<p>‘Hoe? vrouw Wolters, zijt gij zijn medepligtige?’</p>
<p>‘Ik? - Ik heb dien man gezegd, waar hij was en zoo heb ik hem in de handen van de politie gebragt.’</p>
<p>‘Bedaar, vrouw, dat is je schuld niet. In allen gevalle zouden zij hem ook zonder je aanwijzing wel gevonden hebben. Maar verontrust je nu niet te veel. Er wordt zoo menigeen op suspicie gepakt. Dat kan met je man ook wel 't geval zijn.’</p>
<p>‘Maar weet je dan niet waar hij van beschuldigd is?’</p>
<p>‘Neen, dat weten de agenten dikwijls zelven niet. Je zult het van daag wel hooren. Ga nu maar wat slapen. Je hebt rust noodig.’</p>
<p>De storm was daar buiten bedaard, maar niet in het hart der gefolterde vrouw. Zij mogt zich te bed begeven, geen slaap kwam over hare oogleden, en bragt de afmatting ook al eens een ligte sluimering over haar, dan deed een benaauwende droom haar met schrik weder ontwaken. Zóó verbeidde zij den morgenstond, die - och wanneer? - zou aanbreken.</p>
<pb n="328"/>
<p>We moeten eenige dagen in ons verhaal teruggaan, om het voorgevallene in den stormachtigen nacht, die een' voor vrouw Wolters zoo treurigen dag voorafging, te verklaren.</p>
<p>Kees was bij den heer van Stralen ontboden, die eenige boodschappen voor hem had, waaronder het betalen van eene rekening aan zijn' wijnkooper, dien hij niet langer durfde uitstellen, omdat hij nieuwen voorraad behoefde. Dat hij bij voorkeur Kees daarmede belastte, was, omdat hij, volgens eene vroeger gedane belofte, Kees bij den wijnkooper, nu door middel van een geleidend briefje, als kruijer en boodschaplooper wilde aanbevelen.</p>
<p>Kees gelastte zijne vrouw de overige hem opgedragene en nog al uiteenloopende boodschappen te verrigten, terwijl hij die aan den wijnkooper op zich nam.</p>
<p>Naauwelijks was zijne vrouw vertrokken, of hij ontzegelde den brief aan den wijnkooper, den heer Boket, waarin hij de rekening vond en eenig bankpapier, terwijl het overige hem als klinkende munt was toebetrouwd. Een geleidend briefje van Boket en door hem onderteekend was bij de rekening gevoegd, ten einde eenige ophelderingen te geven omtrent een paar posten daarop voorkomende.</p>
<p>‘Een aardig sommetje,’ sprak Kees in zich zelven. ‘Als ik 't had, zou ik er al heel wat pleizier van kunnen hebben. Ik zou er dien lastigen kerel uit “De Roemer,” eerst den mond meê stoppen en dan nog een goed beetje overhouden. Die ber....e waard maakt het mij lastig genoeg.</p>
<p>Als ik 't had!...... Stelen? Dat heb 'k nog nooit gedaan. Wie is eerlijk? Er wordt nog wel anders gestolen.. bah... Waarom is men eerlijk? Omdat men een egoïst is.. ha, ha!</p>
<p>Als ik 't had!.... Als meneer van Stralen 't geld moest ontvangen, dan deed ik 't waarachtig niet. Maar wat
<pb n="329"/>kan mij die wijnkooper schelen. Die vent is rijk genoeg. Hij rijdt zijn bruintjes, heeft kind noch kraai en leeft lekker en wel. Waarom moeten die rijken zooveel hebben? Vrijheid, gelijkheid en broederschap - ik houd 't met de patriotten en die zijn er niet slecht bij gevaren.’</p>
<p>Daarop verzonk Kees in gepeinzen; hij nam pen en papier. Hij was zijn schrijfkunst nog niet verleerd en na menige genomen proef en zijn moed door eene fiksche teug uit eene naast hem staande flesch aangewakkerd te hebben, stond eindelijk het voldaan met opgegeven datum en juist nagemaakte handteekening onder de rekening.</p>
<p>Met dankzegging aan den heer van Stralen, wien hij vertelde, dat de heer Boket aan hem denken zou, en wien hij tevens de gewaande fooi vertoonde, die hij ontvangen had, reikte hij hem de kwitantie toe, die door dezen even ingezien werd en ter zijde gelegd.</p>
<p>Dagen achtereen wachtte van Stralen te vergeefs op den bestelden wijn, totdat hij naar Boket toeging om naar de reden van dat verzuim te vragen.</p>
<p>Boket zeide van geene bestelling te weten, veel minder, dat die zou plaats gehad hebben bij eene liquidatie van het verschuldigde.</p>
<p>Niet weinig geraakt zeî van Stralen: ‘'t Spijt me van uw memorie, maar zie uw boek eens na; dat zal u de afdoening wel herinneren, en mogt ge ook vergeten hebben daarin den post te royeren, dan zal, meen ik, uw kwitantie wel voldoende zijn.’</p>
<p>‘Mijnheer van Stralen, daar heeft hier zeker eene vergissing plaats. Ik zal u mijn boek toonen. Daar, ge ziet het zelf, de post staat open.’</p>
<p>‘Maar uw kwitantie dan, mijnheer Boket.’</p>
<p>‘Onmogelijk, mijnheer van Stralen.’</p>
<p>‘Permitteer me, mijnheer; ik zal ze oogenblikkelijk halen.’</p>
<pb n="330"/>
<p>In weinige minuten was van Stralen teruggekeerd. Hij leî Boket de kwitantie voor.</p>
<p>Boket stond versteld. ‘Dat is mijne handteekening,’ zeide hij, ‘en toch zweer ik u, dat ik geen penning ontvangen heb.’</p>
<p>Naauwkeuriger bekeek hij de handteekening, waarop hij verklaarde geen onderscheid tusschen deze en zijne gewone naamteekening te kunnen zien. Daar viel zijn oog op den datum. ‘Laat eens zien, den zooveelste, dat was dingsdag. Toen was ik niet te huis. Ik ben toen den ganschen dag met van der Wiek en nog een vriend op de jagt geweest. Mijn boekhouder was ongesteld en niet op 't kantoor, schoon die man boven alle verdenking zou zijn, en slechts de kantoorlooper was t'huis om boodschappen aan te nemen, en die kan juist zooveel schrijven als noodig is om gebrekkig eene boodschap te noteren. Maar, mijnheer van Stralen, wien hebt ge met de bezorging van het geld belast?’</p>
<p>‘Wien? Wel, mijn.... doch laat ik hem u nog niet noemen. Ik zal eerst hem zelven ondervragen.’</p>
<p>‘Maar gij begrijpt, mijnheer van Stralen, dat 't voor mij van het uiterste belang is den opligter te kennen en te vervolgen, die zich aan zulke falsiteiten schuldig maakt.’</p>
<p>‘Ongetwijfeld. Wees verzekerd, dat gij den schuldige zult leeren kennen, terwijl gij dan naar bevind van zaken zult kunnen handelen.’</p>
<p>&nbsp;</p>
<p>'t Was op den dag, toen Trui had opgemerkt, dat Kees zoo afgetrokken en buitengewoon norsch en boos was geweest, waarop van Stralen Kees bij zich ontboden had, om over het voorgevallene met hem te spreken.</p>
<p>Doch langs welken weg hij ook beproefde Kees tot bekentenis van zijn gepleegd bedrog te brengen, hij bleef
<pb n="331"/>onverzettelijk ontkennen. Van Stralen beloofde hem zijne bemiddeling bij den heer Boket, als hij het hoofd in den schoot legde - het baatte niet. Eindelijk bedreigde hij hem met de vervolging, die de wijnkooper zeker in het werk zou stellen, terwijl hij hem daarvan al de treurige gevolgen voor oogen hield, - hij was niet te bewegen.</p>
<p>‘Nu, Kees, dan gaat het den weg van regten op. Ik kan je naam niet langer verzwijgen en nu is 't van mij af. De heer Boket zal je wel weten te vinden. Hij kan genoegzaam bewijzen, dat hij den dag, waarop ge zegt bij hem geweest te zijn, niet te huis geweest is.’</p>
<p>‘Daar weet ik niet van. Hij heeft de rekening gekwiteerd. Laat hem nu maar doen wat hij niet laten kan.’</p>
<p>Daar dit zijn laatste woord was, maakte van Stralen den wijnkooper bekend met den persoon, die hen beiden in zulk eene onaangename positie gebragt had, met dat gevolg, dat Boket, toen hij hoorde, dat Kees halstarrig, onverzettelijk en brutaal was, hem nog dien eigen middag aan de politie aangaf met aanwijzing van zijne woonplaats.</p>
<p>Toen Trui, bij wie naauwkeurige huiszoeking gedaan werd, waarbij men wel gereed geld, maar geen bankpapier vond, de vreeselijke beschuldiging, tegen haren man ingebragt, hoorde, spoedde zij zich als eene half waanzinnige naar de plaats, waar hij in verzekerde bewaring gebragt was, doch tot hare bittere teleurstelling werd het haar niet vergund hem te spreken, terwijl zij tot hare smart moest vernemen, dat hij zelf gevraagd had, zijne vrouw, als zij hem soms mogt komen opzoeken, niet bij hem toe te laten.</p>
<p>&nbsp;</p>
<p>De instructie der zaak was spoedig ten einde gebragt: Kees had blijven ontkennen, maar de overtuiging van
<pb n="332"/>zijne schuld was reeds bij den regter gevestigd, en aan bewijzen zou 't niet ontbreken.</p>
<p>Weldra was de dag der openbare teregtzitting aangebroken. Na de gebruikelijke vragen en antwoorden, werd aan Kees gevraagd, of hij zich duidelijk en klaar herinnerde den juisten dag en datum, waarop hij de rekening zou betaald hebben, en toen hij dit toestemmend had beantwoord en dag en datum had opgegeven, moest hij verklaren aan wien hij betaald en wie de rekening gekwiteerd had. Zonder eenige aarzeling noemde hij den heer Boket, die alleen op het kantoor was. Nadat de regter hem nog den juisten tijd van den dag had laten opgeven, wanneer hij op het kantoor geweest was, werd hem gezegd, dat zijne geheele verklaring valsch en ten eenenmale onwaar was, omdat de heer Boket dien geheelen dag niet te huis en op het aangegeven uur zelfs ver van zijn huis verwijderd op de jagt was geweest.</p>
<p>Daar Kees onverzettelijk bleef volhouden, dat hij op aangegeven uur en dag aan Boket zelven de rekening voldaan had, werden de getuigen opgeroepen, die de afwezigheid van den heer Boket buiten allen twijfel zouden stellen.</p>
<p>De eerste getuige, die voor de balie verscheen, was - de heer van der Wiek.</p>
<p>Een gesmoorde kreet van verbazing ontglipte van der Wiek, toen hij in den beschuldigde den voormaligen kantoorlooper en zijn' kweekeling herkende. Over zijn bleek en eenigzins uitgeteerd gelaat vloog een ligte blos, en hij had eenige oogenblikken noodig om zich te herstellen van de onaangename aandoening, die hem scheen te hebben aangegrepen. Een en ander ontging den regters niet, die hunne oogen onmiddellijk op den beschuldigde vestigden, ten einde de uitwerking van van der Wiek's houding bij dezen
<pb n="333"/>waar te nemen. Die uitwerking was zeer in 't oog vallend. Het roode, opgezette aangezigt van Kees verbleekte zigtbaar, toen hij van der Wiek als getuige tegen zich zag optreden. Hevige hartstogten begonnen zich op zijn gelaat te vertoonen, en het stilzwijgen moest hem worden opgelegd, toen hij op het punt stond eenige woorden uit te brengen.</p>
<p>Het verhoor nam den gewonen loop, en zoo getuigde dan van der Wiek, dat hij op den bedoelden dag met den heer Boket op de jagt was geweest en zij op het aangegeven uur zich op eene door hem genoemde plaats ver van de stad hadden bevonden.</p>
<p>De tweede getuige zou worden geroepen, toen Kees, aan al zijn leden sidderend, in flaauwte viel. Toen hij weder bijgekomen was, verklaarde hij, dat het niet noodig was meer getuigen te hooren, daar hij bereid was eene volledige bekentenis van schuld af te leggen.</p>
<p>Meermalen werd zijne bekentenis afgebroken door uitroepen als: ‘wat heb ik gedaan! Ik heb mij zelven en mijne vrouw ongelukkig gemaakt! De satan der eigenbaat en der luiheid heeft mij verleid; en die satan staat hier in levenden lijve voor mij!’ Na nog eenmaal verklaard te hebben, dat zijne bekentenis de volle waarheid bevatte, smeekte hij zijnen regters om eene genadige sententie.</p>
<p>En toen nu de voorzitter hem na eenig verwijl met zijn vonnis bekend maakte, als de regtmatige straf op zijne overtreding gesteld en daarbij eene roerende toespraak tot hem rigtte, smolt de ijsschors om het hart van Wolters. In ootmoedige houding hoorde hij zijn vonnis aan, terwijl wèl gemeende tranen zijne wangen besproeiden. Op den nederigsten toon verzocht hij nog een woord te mogen spreken, en nadat hem dit vergund was, sprak hij: ‘Ik moet bekennen, heeren, mijn von-<pb n="334"/>nis is regtvaardig, ik ontvang loon naar werken. Als die man,’ op van der Wiek wijzende, ‘niet hier verschenen was, dan zou ik misschien nog langer ontkend hebben. Maar hij bragt mij in de war, en duizende gedachten vlogen mij door 't hoofd. Dat die man,’ en met afkeer wendde hij het oog van van der Wiek, ‘tegen mij als getuige optreedt, zie, dat zou mijn driften kunnen gaande maken. Die man..... is van alles de oorzaak, maar hem kan de wet niet treffen. Die man was mijn leermeester en hij heeft den grond gelegd van mijn slechte levenswijs en van de laatste daad, waartoe ik eindelijk gekomen ben. Die man.... met zijn verderfelijke stelsels is mijn ongeluk, de oorzaak van mijn' val, mijn satan, die al 't kwade zaad in mij gestrooid heeft. Ik heb ook een' tijd gekend, dat ik eerbied had voor God en Zijn gebod; maar met zijn spot heeft die man mijne ziel vergiftigd. Die man staat daar nu vrij; en toch wil ik, nu mijn geweten begint te ontwaken, met hem niet ruilen. Bij een dronkenmans-partij zeî ik laatst, dat die man op mij zelven zijn eigenbatig stelsel heeft toegepast, maar dat ik hoopte, dat de dag der wrake nog eens zou aanbreken. Die dag is gekomen. Is 't voor mij een rampzalige dag, voor hem is die dag tot eeuwige schande. Hij, heeren, en niemand anders is oorzaak van mijn' val.’</p>
<p>Van der Wiek had die beschuldiging met kwalijk verheelde woede aangehoord. Schoon hem dit wel aan te zien was, hoorde hij Kees met een' hoonenden glimlach aan, terwijl hij een' overmoedigen blik in het ronde wierp, toen de regters een afkeurend en doorborend oog op hem vestigden en hij bij het verlaten van de regtszaal tot Boket zeide: ‘wat had die kerel gruwelijk 't land, toen hij mij zag. 't Was nu ook anders, dan toen hij nog kantoorlooper was en ik me over hem ontfermde en nog al eens pleizier deed. Dat hij zoo ondankbaar is, dat vergeef ik
<pb n="335"/>hem nooit. 't Is toch een miserabele wereld, dat een fatsoenlijk man zoo openlijk kan worden ten toon gesteld.’</p>
<p>&nbsp;</p>
<p>Op van Stralen, die de teregtzitting had bijgewoond, maakte de beschuldiging van Kees een' onaangenamen indruk. Ofschoon hij de betrekking van Kees tot van der Wiek niet ten volle begreep, zóóveel kon hij uit de woorden van Kees wel opmaken, dat van der Wiek juist niet de beste leidsman voor hem was geweest. Van Stralen zag er tegen op om aan van der Wiek opheldering te vragen omtrent de beschuldiging door Kees tegen hem ingebragt, toen deze hem voorkwam en hem met zijne vroegere verhouding tot Wolters bekend maakte. ‘Ik heb dien vent later geheel uit het oog verloren,’ zeî hij: ‘totdat ik den domkop voor de regtbank zoo geheel onverwacht ontmoette, waar hij zijn baan schoon dacht te vegen door aan mij te wijten wat hij aan zijn eigen domheid te danken heeft. Ik hoor, dat hij aan den drank geraakt is, zijn schulden niet kon betalen en daarop tot het redmiddel de toevlugt genomen heeft, dat hem nu een jaar of wat achter de tralies brengt.’</p>
<p>‘'t Spijt me toch van den kerel,’ hernam van Stralen. ‘Ik heb hem nooit op oneerlijkheid betrapt. Had hij nog maar in tijds bekend, dan had ik 't met Boket nog wel geschikt.’</p>
<p>‘Ja, vriend, wat zal ik je zeggen: de mensch is wat hij moet wezen. Als we dat maar in het oog houden, dan kunnen we hem niet te hard vallen. Want gij weet het wel: <hi rend="spat">tout comprendre</hi>, c'<hi rend="spat">est tout pardonner</hi>.’</p>
<p>‘Intusschen ondergaat hij zijne straf.’</p>
<p>‘Dom genoeg, dat hij er niet voor gezorgd heeft die te ontgaan. Ik voor mij zou het redmiddel mij wel verschaft hebben.’ Met deze woorden verliet van der Wiek
<pb n="336"/>zijn' vriend, hem aan zijne eigene gedachten overlatende.</p>
<p>Van Stralen verzonk werkelijk in diep gepeins, na het vertrek van van der Wiek. De zaak van Wolters en zijn uitval tegen van der Wiek had hem zeer geschokt, terwijl de redenering van zijn' vriend hem weinig bevredigd had. Medelijden met Kees en een flaauwe, telkens teruggedrongen afkeer van van der Wiek bestormden hem om strijd. Daar kwamen hem zijne eigen netelige omstandigheden weder levendig voor den geest, en voor zich zelven en de gedachten, die in hem oprezen schrikkende, stond hij ijlings op, verliet zijne woning en begaf zich naar een vriendenkring, om afleiding en verstrooijing te zoeken.</p>
    </div><cf><div type="chapter">
<pb n="I"/>
<p>MENSCHENWAAN EN CHRISTENDOM.</p>

<pb n="V"/>
<p>MENSCHENWAAN</p>
<p>&nbsp;</p>
<p>EN</p>
<p>&nbsp;</p>
<p>CHRISTENDOM.</p>
<p>&nbsp;</p>
<p>EEN ROMAN EN GEEN ROMAN,</p>
<p>&nbsp;</p>
<p>DOOR</p>
<p>&nbsp;</p>
<p>A.H. VAN DER HOEVE,</p>
<p>Predikant te Keppel</p>
<p>&nbsp;</p>
<p>Tweede Deel.</p>
<p>&nbsp;</p>
<p>AMSTERDAM,</p>
<p>J.H. GEBHARD &amp; C<hi rend="sup">o</hi>.</p>
<p>1861.</p>
<pb n="VII"/>
<p>INHOUD.</p>
<p><table>
<row>
<cell cols="2">ZESTIENDE HOOFDSTUK.</cell>
</row>
<row>
<cell/>
<cell>Bladz.</cell>
</row>
<row>
<cell>In het ongeluk</cell>
<cell>1.</cell>
</row>
<row>
<cell cols="2"/>
</row>
<row>
<cell cols="2">ZEVENTIENDE HOOFDSTUK.</cell>
</row>
<row>
<cell cols="2"/>
</row>
<row>
<cell>Reactie</cell>
<cell>11.</cell>
</row>
<row>
<cell cols="2"/>
</row>
<row>
<cell cols="2">ACHTTIENDE HOOFDSTUK.</cell>
</row>
<row>
<cell cols="2"/>
</row>
<row>
<cell>De laatste daad van den materialist</cell>
<cell>23.</cell>
</row>
<row>
<cell cols="2"/>
</row>
<row>
<cell cols="2">NEGENTIENDE HOOFDSTUK.</cell>
</row>
<row>
<cell cols="2"/>
</row>
<row>
<cell>De lijder is onrustig</cell>
<cell>37.</cell>
</row>
<row>
<cell cols="2"/>
</row>
<row>
<cell cols="2">TWINTIGSTE HOOFDSTUK.</cell>
</row>
<row>
<cell cols="2"/>
</row>
<row>
<cell>Leven onder de wet en sterven onder de genade</cell>
<cell>55.</cell>
</row>
<row>
<cell cols="2"/>
</row>
<row>
<cell cols="2">EEN EN TWINTIGSTE HOOFDSTUK.</cell>
</row>
<row>
<cell cols="2"/>
</row>
<row>
<cell>Nieuwe openbaringen</cell>
<cell>72.</cell>
</row>
<row>
<cell cols="2"/>
</row>
<row>
<cell cols="2">TWEE EN TWINTIGSTE HOOFDSTUK.</cell>
</row>
<row>
<cell cols="2"/>
</row>
<row>
<cell>Of 't Spiritisme wel spiritueel is</cell>
<cell>91.</cell>
</row>
<row>
<cell cols="2"/>
</row>
<row>
<cell cols="2">DRIE EN TWINTIGSTE HOOFDSTUK.</cell>
</row>
<row>
<cell cols="2"/>
</row>
<row>
<cell>De wederkeerende booze geest</cell>
<cell>115.</cell>
</row>
</table></p>
<pb n="VIII"/>
<p><table>
<row>
<cell cols="2">VIER EN TWINTIGSTE HOOFDSTUK.</cell>
</row>
<row>
<cell/>
<cell>Bladz.</cell>
</row>
<row>
<cell>Praktisch Christendom</cell>
<cell>137.</cell>
</row>
<row>
<cell cols="2"/>
</row>
<row>
<cell cols="2">VIJF EN TWINTIGSTE HOOFDSTUK.</cell>
</row>
<row>
<cell cols="2"/>
</row>
<row>
<cell>Een zwakke staf</cell>
<cell>158.</cell>
</row>
<row>
<cell cols="2"/>
</row>
<row>
<cell cols="2">ZES EN TWINTIGSTE HOOFDSTUK.</cell>
</row>
<row>
<cell cols="2"/>
</row>
<row>
<cell>Een schemering</cell>
<cell>180.</cell>
</row>
<row>
<cell cols="2"/>
</row>
<row>
<cell cols="2">ZEVEN EN TWINTIGSTE HOOFDSTUK.</cell>
</row>
<row>
<cell cols="2"/>
</row>
<row>
<cell>Werpt de nieuwe theologie wel zoo veel weg?</cell>
<cell>197.</cell>
</row>
<row>
<cell cols="2"/>
</row>
<row>
<cell cols="2">ACHT EN TWINTIGSTE HOOFDSTUK.</cell>
</row>
<row>
<cell cols="2"/>
</row>
<row>
<cell>Voetangels en klemmen</cell>
<cell>224.</cell>
</row>
<row>
<cell cols="2"/>
</row>
<row>
<cell cols="2">NEGEN EN TWINTIGSTE HOOFDSTUK.</cell>
</row>
<row>
<cell cols="2"/>
</row>
<row>
<cell>Ad majorem Dei gloriam</cell>
<cell>247.</cell>
</row>
<row>
<cell cols="2"/>
</row>
<row>
<cell cols="2">DERTIGSTE HOOFDSTUK.</cell>
</row>
<row>
<cell cols="2"/>
</row>
<row>
<cell>Duimschroeven</cell>
<cell>264.</cell>
</row>
<row>
<cell cols="2"/>
</row>
<row>
<cell cols="2">EEN EN DERTIGSTE HOOFDSTUK.</cell>
</row>
<row>
<cell cols="2"/>
</row>
<row>
<cell>Toenadering</cell>
<cell>287.</cell>
</row>
<row>
<cell cols="2"/>
</row>
<row>
<cell cols="2">TWEE EN DERTIGSTE HOOFDSTUK.</cell>
</row>
<row>
<cell cols="2"/>
</row>
<row>
<cell>Verklaring</cell>
<cell>302.</cell>
</row>
<row>
<cell cols="2"/>
</row>
<row>
<cell cols="2">DRIE EN DERTIGSTE HOOFDSTUK.</cell>
</row>
<row>
<cell cols="2"/>
</row>
<row>
<cell>Vrede in God</cell>
<cell>319.</cell>
</row>
</table></p>
</div></cf>
<div type="chapter">
    <pb n="IV"/>
    <head rend="h2">[Tweede deel]</head>
    <p><figure>
        <p><xptr to="hoev006mens01ill02.gif"/></p>
        <figDesc>Uw zegen mijn vader. Bid voor, bid met mij.</figDesc>
    </figure></p>
    <div type="section">
<pb n="1"/>
<head rend="h3">Zestiende hoofdstuk.
<lb/>
In 't ongeluk.</head>
<p>Er waren eenige jaren verloopen. Wat lang verborgen was gebleven, werd eerst bij geruchte verteld en eindelijk volkomen bevestigd. Hendrik's zaken waren ten gevolge van zijne overdadige levenswijze in een' allerongunstigsten toestand. Zoo lang mogelijk had hij zich zoeken staande te houden, doch nu men hem, nadat zijn benarde toestand bekend was geworden, van alle kanten lastig viel, zag hij geen kans zich te redden. Een faillissement stond voor de deur. Hij was ten einde raad en de anders zoo krachtige, zich boven alles verheffende man was zóó diep ter neêrgeslagen, dat hij zelfs naar geene redmiddelen meer omzag.</p>
<p>Niet langer kon hij zijne benarde omstandigheden voor zijne vrouw verborgen houden; maar hij ging daarbij zóó onverstandig te werk door haar op eenmaal volledige opening van zaken te geven, dat zij bij het vernemen daarvan in een' toestand verkeerde, die aan zinneloosheid grensde.</p>
<p>Karel van Stralen, weldra van den waren staat der zaken onderrigt, begaf zich naar zijne moeder, om haar
<pb n="2"/>op de treurmare langzamerhand voor te bereiden. Doch hoe hevig de oude vrouw ook ontstelde en in tranen losbarstte, toch kon hij niet nalaten de matiging te bewonderen, waarmede zij het berigt aanhoorde.</p>
<p>‘De wil des Heeren geschiede!’ sprak zij. ‘Mogt het ongeval onder Gods bestuur strekken, om Hendrik voor grooter verlies te bewaren! Mogt hij er winst mede doen voor zijne ziel, dan zouden wij des Heeren naam nog kunnen loven.’</p>
<p>‘Helaas! mama, ik vrees! Ik was zoo aanstonds bij Hendrik, maar hij slaat de versenen tegen de prikkels, en stelt zich aan als een oproerling tegen God, voor wien hij niet in de schuld vallen en wiens toorn hij niet erkennen wil.’</p>
<p>‘Ach, Karel, vrees niet, maar hoop! God is genadig en heeft allerlei middelen in Zijne hand om hem te redden. 't Is zondig en misdadig, dit erken ik; maar met zijn karakter, in zijne omstandigheden, laat zich zijne wanhoop wel eenigzins verklaren. En als hij niet gered wordt, waar zou die wanhoop hem dan toe kunnen brengen! Wij kunnen hem nog redden, en als dit eens een middel werd tot behoudenis zijner ziel, dan zoudt gij voorzeker uwe toestemming wel niet weigeren, om hem, zooveel dit uit mijne middelen geschieden kan, te hulp te komen, niet waar?’</p>
<p>‘Hij verdient het niet, mama, en als ik mijne toestemming geef, 't is dan om uw' zoon, mijn' broeder, voor schande te bewaren.’</p>
<p>‘O, ik dank u, Karel. Beschik gij nu maar over het mijne, zoo veel het kan. Mijne behoeften zijn niet groot, en ik kan zonder opoffering nog veel bezuinigen.’</p>
<p>‘Wij moeten verstandig handelen, mama. Hij moet voor 's hands niet meer geholpen worden dan volstrekt noodzakelijk is. Voorts moet hij tot de meest mogelijke
<pb n="3"/>bekrimping gedwongen worden, opdat hij, zoo mogelijk, daardoor tot inkeer kome. In elk opzigt is hij de ergernis der familie. Ik zal hem uw voornemen mededeelen en hem daarbij zijne zonde ernstig voorhouden en hem nadrukkelijk wijzen op zijn' pligt.’</p>
<p>‘Val den ongelukkige niet te hard, Karel! Zou uwe ernstige waarschuwing niet meer ingang bij hem vinden, als gij hem eerst van onze deelneming in zijn' rampspoed de verzekering gaaft en hij daardoor overtuigd werd, dat hij van onze liefde niet is uitgesloten.’</p>
<p>‘Laten we ons wachten voor zwakheid, mama! Hendrik is een verhard zondaar, en hij moet, als het verstokte Israël weleer, met den toorn Gods bedreigd worden. Hij moet leeren vreezen voor den Almagtige, die Zijne slaande hand over hem opheft, opdat hij siddere voor het aangezigt des Heeren. De God Israëls handhaaft hier Zijn heilig regt door de violen des toorns, die Hij over hem uitstort. Of zouden we hier de straffende hand des Regtvaardigen over den ongeloovigen Godvergeter niet opmerken? Als wij 't niet deden, zouden ook wij misdoen.’</p>
<p>Mevrouw van Stralen kon niet antwoorden, zóó diep doorvlijmden die woorden hare borst. Karel groette zijne moeder beleefd en begaf zich op weg naar zijn' broeder.</p>
<p>‘O God! zou het waarheid zijn,’ sprak mevrouw van Stralen, na Karel's vertrek; ‘zou mijn kind door vrees en schrik tot U moeten teruggebragt worden? Dan, dan vrees ik voor den hardnekkige. Maar deed de Heer wel zoo? Verharde zondaren riep Hij, om tot Hem te komen. Voor den verloren' zoon opende de Vader Zijne armen. Maar die keerde terug, en mijn Hendrik?..... O God, laat Uw toorn niet over hem komen! Weêrhoud uwe gramschap en dwing hem door uwe liefde. Hemelsche Vader! ontferm Gij U over mijn kind! Ontferm Gij U over zijne ongelukkige vrouw en laat mij, onwaardige, mij
<pb n="4"/>nog verblijden over hunne teregtbrenging, eer ik henenga!’</p>
<p>Nog was ze in diep gepeins verzonken, toen Bergsman bij haar werd aangediend. Naauwelijks toch was deze van Hendrik's treurige omstandigheden onderrigt of hij haastte zich haar een bezoek te brengen. Wel zou ze zijne toespraak behoeven. Gelijk hij verwachtte, vond hij de arme moeder diep geschokt. Naauwelijks had hij haar zijne deelneming betuigd in het ongeval, dat haar had getroffen, of zij maakte hem deelgenoot van de gesprekken, die zij zoo aanstonds met Karel gevoerd en van het vurig gebed, dat zij uitgestort had.</p>
<p>‘Ik kan het mij voorstellen, mevrouw,’ sprak Bergsman, ‘wat en hoe gij lijdt onder de ramp, waaronder uw zoon gebukt gaat. O, ik gevoel het: dat het niet zonder zijne schuld is, dat vooral doorvlijmt u het harte, en weinig troostrijk was zeker het gesprek, dat gij zoo even met uwen zoon Karel gevoerd hebt.’</p>
<p>‘Ik ontken het niet, dominé; hard was zijn oordeel; mogt ik maar overtuigd zijn, dat het minder waar was.’</p>
<p>‘Maar zou men dan de zaak niet ook uit een ander oogpunt kunnen beschouwen? Wat uwen zoon wedervaart - wie zou het ontkennen? - is een natuurlijk gevolg van het kwaad, en in zoo ver zien wij hier ongetwijfeld Gods straffende hand. Maar zouden wij in die straffende hand de liefde des Vaders voorbijzien, die, als de geneesheer, te dieper wondt, naarmate het kwaad dieper gezeteld is?’</p>
<p>‘Dat is regt troostrijk, maar God, de Heilige, laat zich toch niet bespotten, en het moet wel vreesselijk zijn zich Zijn regtvaardig oordeel op den hals te halen!’</p>
<p>‘Dit zal niemand ontkennen, doch hoe dieper men daaronder gebukt gaat, des te meer kan dat tot des zondaars opheffing strekken. Laat ons toch niet vergeten, mevrouw, dat en hoe wij Christenen God als Vader kennen;
<pb n="5"/>Vader, niet alleen van wie op de betrachting van Zijnen wil zich toeleggen, maar ook van wie aan schending Zijner wetten zich schuldig maken en in hun gedrag toonen, Zijne kinderen nog niet te zijn; Vader, ook van wie onder rampen gebukt gaan, als gevolgen van hunne zondedienst, van wie Hij tuchtigt en kastijdt wegens de overtreding van Zijne geboden. Dat God ook in Zijn straffen Vader blijft, laat die algemeene, niet te ontkennen waarheid u in dit bijzonder geval met uwen zoon, tot troost verstrekken. En dat zal het ongetwijfeld, als gij de noodlottige gevolgen, die aan zijne zonden zijn verbonden, beschouwt en erkent als blijken van Gods vaderlijke gezindheid jegens uwen zoon en als zoovele middelen, om hem van de dienst der zonde af te trekken, tot Hem te doen wederkeeren en aan Hem zich te verbinden.’</p>
<p>‘Ik dank u voor het troostrijke woord. Gij weet niet welk een steen gij daardoor van mijn hart wentelt. Gave God, dat zijn val tot zijne oprigting diende! Wat ik u bidden mag, gebruik gij zelf daartoe alle middelen, die in uwe hand staan, en....’</p>
<p>Bergsman stuitte hare redenen door haar te verzekeren, dat hij nog dezen dag haren zoon zou gaan bezoeken en van de omstandigheid, waarin hij zich bevond, zooveel mogelijk gebruik maken om hem met Gods hulpe op een' beteren weg te brengen.</p>
<p>Daar Bergsman vernomen had, wat mevrouw van Stralen wilde doen om Hendrik voor het oogenblik uit zijne geldelijke verlegenheid te redden, vreesde hij, dat deze zijn' gewonen ligtzinnigen toon weder aannemen en weinig gevoel zou hebben voor de ramp, die hem door eigen schuld had getroffen. Was dat het geval, dan twijfelde hij aan den goeden uitslag zijner pogingen. Hoe stond hij derhalve verbaasd toen hij hem in een hoogst wrevelige stemming aantrof, nadat hij, na lang wachten,
<pb n="6"/>bij hem was toegelaten. Ter naauwernood beantwoordde hij den vriendelijken groet, waarmede Bergsman hem te gemoet kwam, en terwijl hij hem op hoogen toon naar de reden van zijn bezoek vroeg, voegde hij er als in éénen adem bij: ‘als gij, mijnheer Bergsman, mij met dezelfde woorden wilt toespreken als mijn broeder, dan zie ik, hoe onbeleefd het ook klinke, u liever gaan dan komen. Die godsdienstige praatjes van mijn' broeder zouden mijn hoofd nog meer op hol brengen.’</p>
<p>‘Ik kwam’ - sprak Bergsman op innemenden toon - ‘om u mijne deelneming te betuigen in de treurige omstandigheden, waarin gij verkeert, en vooral ook om naar den toestand van mevrouw te vernemen, die, naar ik hoor, door de ongelegenheid, waarin gij u bevindt, zoo hevig geschokt is.’</p>
<p>Hendrik zag Bergsman eerst met een strak gelaat aan; maar hij veranderde toch van toon en vroeg: ‘zijt gij dan niet even als mijn broeder gekomen om mij scherpe verwijtingen te doen en mij - 't is om duizelig en waanzinnig te worden - eene eindelooze reeks van bijbelteksten naar het hoofd te slingeren?’</p>
<p>‘Wat heeft uw broeder dan al zoo gezegd, dat u zoo ontevreden en mismoedig maakt?’ - vroeg Bergsman, om Hendrik aan het spreken te krijgen.</p>
<p>‘Verg van mij niet, mijnheer Bergsman, dat ik al die wouweltaal herhale. Ik zou dat ook niet kunnen; wie kan die lange zedepredikatiën ook onthouden? Genoeg: het was alsof ik als een doodschuldige misdadiger voor den regter stond. Eigenlijk was het nog veel erger; want voor een' zulke heeft de regter nog een troostwoord over, maar ik hoorde niets, dan strenge woorden met zoo vele aanhalingen uit het Oude Testament, van den toorn, de wrake en de gramschap Gods, dat een minder sterke geest er bang voor zou zijn geworden. Doch in
<pb n="7"/>plaats van daardoor vrees bij mij op te wekken, heeft hij er mij wrevelig door gemaakt, en om dien wrevel niet te vermeerderen moet ik u vriendelijk verzoeken, mijnheer Bergsman, mij van godsdienstige praatjes zoo veel mogelijk te verschoonen.’</p>
<p>‘Ik zal u niet langer lastig vallen, dan gij zelf verkiest, mijnheer van Stralen; maar op één ding moet ik u oplettend maken: gij oordeelt te streng over uwen broeder. Ik ontken niet, dat zijne wijze van redeneren iets hards en onaangenaams heeft, maar gij moogt daarbij zijne goede bedoeling niet voorbijzien. Hij is, zoo als gij weet, streng regtvaardig; hij paart daarmede eene opregtheid, die niets verheelt en niets vergoêlijkt wat hij kwaad of ongeoorloofd acht. Ik wenschte wel, dat hij daarmede die Christelijke liefde vereenigde, die, zooals Paulus zegt, alle dingen verdraagt, bedekt en hoopt, die niet verbitterd wordt en geen kwaad denkt. Doch gij moet hem naar <hi rend="spat">zijn</hi> standpunt beoordeelen. Hij meent het voorzeker goed met u. Zoudt ge daarom zijne strenge wijze van redeneren niet eenigzins moeten voorbijzien, om slechts het goede doel, dat hij heeft, in aanmerking te nemen?’</p>
<p>‘Als zulke middelen tot het doel moeten leiden, mijnheer Bergsman, dan wensch ik zoowel van het doel als van de middelen verschoond te blijven,’ sprak Hendrik, terwijl hij opstond en daarmede te kennen gaf, dat hij aan het gesprek een einde wilde maken.</p>
<p>Bergsman, door den drang der liefde gedreven, liet zich hierdoor echter niet afschrikken. Hij zag Hendrik met een' vasten, liefdeademenden blik aan en sprak toen: ‘Mijnheer van Stralen, herinnert gij u nog den trouwhartigen handdruk, waarmede gij bij mijn bezoek op het doopmaal ten uwent afscheid van mij naamt? Vergis ik mij niet, dan moest ik daarin een blijk van vertrouwen opmerken, dat mij hoogst aangenaam was. En
<pb n="8"/>is dit het geval, dan kunt gij het mij niet ten kwade duiden, dat ik van dat vertrouwen thans gebruik wil maken, om, als gij het mij vergunt, een enkel woord met u te spreken over het ongeluk dat u heeft getroffen.’</p>
<p>‘Ja, wèl is het ongelukkig,’ sprak Hendrik, terwijl hij weder tegenover Bergsman plaats nam, ‘als men in zulk eene afhankelijke positie gebragt wordt van een' broeder, die zijne hulp met zoovele verwijtingen laat gepaard gaan.’</p>
<p>‘Ik gevoel dit met u, mijnheer van Stralen, maar als er in die verwijtingen waarheid mogt gelegen zijn, moet gij 't dan niet dubbel op prijs stellen, dat uw broeder in weerwil daarvan u zijne hulpe biedt? Ik sprak daar ook een woord, dat u niet geheel aangenaam zijn kan: als die verwijtingen eens niet ongegrond waren!’</p>
<p>‘Dat gaat niemand aan. Als dat waar was, zou het voor mij zelv' het ergste zijn, maar een ander heeft zich daar niet in te mengen.’</p>
<p>‘Ook niet wie het goed met u meent, en juist die wonde het eerst en het meest wil verzachten?’</p>
<p>‘Ik herhaal het, mijnheer Bergsman; ik kan mijn eigen regter wel zijn; ik heb geen anderen noodig.’</p>
<p>‘Nu wordt gij op uwe beurt scherp, mijnheer van Stralen, doch wij willen niet over woorden twisten. Ik verzeker u, dat ik hartelijk deel neem in uwe treurige omstandigheden en geen vuriger wensch koester dan u een woord van vertroosting te kunnen toespreken.’</p>
<p>Die woorden, op deelnemenden toon gesproken, bleven niet zonder invloed op van Stralen. Hij zweeg eenige oogenblikken, zag Bergsman uitvorschend in het gelaat, als twijfelde hij aan zijne betuiging en vroeg toen: ‘Is u dat ernst? Maar,’ voegde hij er half ironisch, half droefgeestig bij: ‘mij troosten!’</p>
<p>‘Dat wensch ik inderdaad. Aardsche schatten bezit ik
<pb n="9"/>niet, maar ik hoop u hooger goed te kunnen mededeelen. Gij noemt de uitwendige omstandigheden, waarin gij verkeert, ongelukkig. En inderdaad, uw toestand is beklagenswaardig. Want al wordt gij ook uit oogenblikkelijke ongelegenheid gered, er ligt eene toekomst voor u, die van zorgen zwanger gaat. Doch er was weinig voor uwen troost gewonnen, als ge bij die uitwendige rampen alleen bleeft stilstaan. Neen, mijnheer, de wonde moet dieper gepeild worden, om op genezing te kunnen hopen....’</p>
<p>‘Ik voel, waar gij heen wilt, mijnheer Bergsman; maar zoo komen wij langzamerhand op hetzelfde chapiter van mijn' vromen broeder.’</p>
<p>‘Toch langs een' anderen weg, hoop ik. Vergun mij u eene vraag te doen: waaraan is uw tijdelijk ongeluk toe te schrijven?’</p>
<p>‘Aan de minder gunstige kansen van het lot.’</p>
<p>‘Ik meende, dat gij niet onvoorspoedig waart in uwe zaken, maar tevens, dat een koopman zich ook tegen die minder gunstige kansen moest wapenen.’</p>
<p>‘Profitons de l'instant, is mijne leer, die....’</p>
<p>‘Uwe eigene ondervinding leert, dat van ligtzinnigheid niet is vrij te pleiten.’</p>
<p>‘Mijnheer Bergsman!’</p>
<p>‘Uwe ontevredenheid is uw oordeel, mijnheer van Stralen. Ik waag het zelfs om verder te gaan. Wat is de oorzaak dier ligtzinnigheid? Uwe gehechtheid aan de wereld en het aardsche; uw leven voor de wereld, voor haar alleen. En waarmede loont zij u, de bedriegelijke, de ontrouwe? Met ramp en onheil, en nimmer schonk zij u waar geluk.’</p>
<p>‘Ik heb tamelijk veel genoten en geef de hoop op genot nog niet op.’</p>
<p>‘Maar waart gij tot hiertoe gelukkig? Gelukkig door het gevoel, dat gij aan uwe bestemming als mensch, als
<pb n="10"/>redelijk en zedelijk wezen voldeedt? Gelukkig als Hij het was, die getuigen kon: ‘Mijne spijze is, dat ik doe den wil mijns hemelschen Vaders,’ en in het aanzien van den dood kon belijden: ‘Vader, Ik heb U verheerlijkt op aarde; Ik heb voleindigd het werk, dat Gij mij gegeven hebt om te doen?.....’</p>
<p>Hier werd Bergsman in zijne rede gestuit door het binnenkomen van eene dienstmaagd, die aan van Stralen een briefje overhandigde, dat hij aan het adres terstond herkende als een schrijven van van der Wiek. Na verlof verzocht te hebben om het even in te zien, las hij voor zich zelven:</p>
<p>&nbsp;</p>
<p>‘Amice!</p>
<p>&nbsp;</p>
<p>Kom spoedig bij mij aan huis. Waarschijnlijk zult gij mij zelv' wel niet spreken: maar op mijne tafel zult gij een verzegeld pakket aan uw adres vinden, waarin zich het noodige bevindt ter verklaring van dit mijn verzoek. Vaarwel!’</p>
<p>t.t.</p>
<p>&nbsp;</p>
<p>‘<hi rend="sc">van der Wiek</hi>.’</p>
<p>&nbsp;</p>
<p>‘Ik ben geholpen!’ riep van Stralen juichend uit. ‘zùlke vrienden vindt men niet veel, als van wien ik dit briefje ontving. En hoe kiesch, hoe bescheiden!..... Gij zult mij veroorloven, mijnheer Bergsman, dat ik mij verwijder. Ik moet er terstond heen.’</p>
</div></div>
<div type="chapter">
<pb n="11"/>
<head rend="h3">Zeventiende hoofdstuk.
<lb/>
Reactie.</head>
<p>Met gemengde aandoeningen had Bergsman de woning van van Stralen verlaten. Betreurde hij het aan den eenen kant, dat zijn gesprek, waarvan hij zich reeds iets goeds begon te voorspellen, zoo plotseling was afgebroken, aan de andere zijde deed het hem genoegen, dat het uitzigt op redding uit zijn finantielen nood voor van Stralen geopend scheen. Hij had den naam van zijn' vermoedelijken redder niet gehoord, maar hij kon het zich voorstellen, dat de door dezen aangeboden hulp hem aangenamer was dan die hem door zijn' broeder was toegezegd, inzonderheid om de wijze waarop dit door den laatste was gedaan. Doch was zijn vermoeden niet ongegrond, dat de redder een geestverwant was, dan vreesde hij teregt, dat zijne ligtzinnigheid nieuw voedsel ontvangen en zijn onheil niet tot zijne verbetering zou strekken. ‘Hij was geholpen,’ sprak hij: als het maar niet was om hem dieper te doen zinken, en in den maalstroom van het zingenot hem verder voort te slepen. De toon althans, waarop van Stralen had gesproken, was niet die der dankbaarheid, gepaard met dat weemoedig gevoel, dat hem bij zijn huisselijk leed moest bezielen. Hij was geholpen uit geldelijken nood en dat was hem genoeg, om elke andere behoefte voorbij te zien
<pb n="12"/>en voor het oogenblik elk ander leedgevoel te vergeten. ‘Ik had gedacht, dat het louteringsuur voor hem was aangebroken - misschien moet hij nog meer beproefd worden - ondoorzoekelijk zijn 's Heeren oordeelen, onnaspeurlijk Zijne wegen....’</p>
<p>Dus peinzende vervolgde Bergsman zijnen weg, toen hij in zijne overdenkingen gestoord werd door eene vrouw, in behoeftige kleeding, op wier gelaat de voren der smart diep waren ingedrukt. Met haastigen tred uit eene zijstraat keerende, had zij hem naauwelijks opgemerkt, of zij snelde naar hem toe en sprak hem dus toe: ‘Dominé! neem mij niet kwalijk: ik ben aan uw huis geweest, om u te vragen om bij een' zieke te komen, die zeer naar u verlangt. Ik ben blij, dat ik u hier ontmoet. Zoudt u even kunnen medegaan?’</p>
<p>‘Wie is die zieke en waar woont hij?’</p>
<p>‘Mijn man, dominé, hij zit.... ach, dominé, het doet mij zooveel leed, dat ik 't zeggen moet.....’ Zij barstte in tranen uit. ‘Hij zit in de gevangenis, en zal er wel niet levend weder uitkomen.’</p>
<p>‘Wie is dan uw man en wat heeft hij misdaan?’</p>
<p>‘Wolters, dominé, de kruijer van de Weesgracht bij de Breêstraat. Hij was vroeger altijd een eerlijk man.....’</p>
<p>‘Wolters..... dien naam herinner ik mij. Heeft de heer van Stralen niet eens eene beschuldiging tegen hem ingebragt?’</p>
<p>‘Als dominé tijd heeft, om met mij meê te gaan, zal ik u alles vertellen. Maar och, u moet hem toch niet te hard vallen: hij is niet zoo slecht als hij schijnt; hij heeft zooveel berouw als haren op zijn hoofd.’ En nu gaf vrouw Wolters onder het voortgaan aan Bergsman een getrouw verslag van het gebeurde met haren man en den gevaarlijken toestand, waarin hij zich nu bevond, zoo als haar de doctor gezegd had.</p>
<pb n="13"/>
<p>‘Ik wil uw' man gaarne bezoeken,’ sprak Bergsman, toen zij het gevangenhuis bijna bereikt hadden; ‘maar zeg mij eens, waarom zijne keuze zich juist op mij bepaald heeft?’</p>
<p>‘Vooreerst, dominé, omdat ik mijn' man veel verteld heb van de preek, die gij laatst over den verloren' zoon gehouden hebt, en dan ook, omdat mijn man weet, dat u wel aan huis komt bij den heer van Stralen, dien hij door u gaarne vergiffenis wilde laten vragen voor het bedrog, dat hij gepleegd heeft.’</p>
<p>&nbsp;</p>
<p>In zijne eenzame cel, half zittende, half liggende op zijne legerstede, trof Bergsman Wolters aan. Een Bijbel en gebedenboek lagen opengeslagen op het dek, en hij scheen ernstig na te denken over wat hij gelezen of gebeden had. Met eenige bevreemding zag hij Bergsman aan, dien hij niet terstond herkende, en eerst toen zijne vrouw hem met den naam van zijn' bezoeker bekend gemaakt had, scheen hij uit zijne overpeinzing te ontwaken, terwijl hij, zijne matte oogen opslaande, met eene flaauwe stem zeide: ‘ah zoo, de dominé!’</p>
<p>‘Ja, vriend,’ sprak Bergsman, ‘uwe vrouw, die mij op straat ontmoette, zeide mij, dat gij begeerte hadt mij eens te spreken.’</p>
<p>‘Vriend! noem mij zoo niet, mijnheer; ik ben lang een vijand geweest van alle predikanten, die ik voor huichelaars heb uitgescholden, omdat ik het er voor hield, dat zij om den broode met de godsdienst te koop liepen.’</p>
<p>‘Nu schijnt gij er anders over te denken, Wolters. Zijt gij in uwe gevangenis tot andere gedachten gekomen?’</p>
<p>‘Goddank! ja, mijnheer. En was mijne vrouw door mijn misdrijf niet zoo diep ongelukkig geworden, dan zou ik het uur zegenen, dat ik hier gekomen ben.’</p>
<pb n="14"/>
<p>‘Maar, Kees,’ viel vrouw Wolters in, ‘ik heb je immers gezegd, dat ik nu veel gelukkiger ben dan toen we nog zamen woonden. O, dominé, nu kan ik nog eens met hem over de godsdienst spreken, dat kon ik te voren niet, en nu heb ik immers hoop, dat hij eens in den hemel zal komen?’</p>
<p>‘De Heer heeft dien aan elken berouwhebbenden zondaar toegezegd, vrouw Wolters.’</p>
<p>‘Ja, dat geloof ik nu ook, dominé,’ sprak Wolters; ‘maar zulk een groot zondaar als ik ben!....’</p>
<p>‘Uw vrouw heeft mij onderweg verteld aan welk een zwaar misdrijf gij u hebt schuldig gemaakt.’</p>
<p>‘Wel zwaar, dominé!’ sprak Wolters met een diepe zucht. ‘Als dat maar het eenige was, waarin ik misdeed! maar.... maar....’</p>
<p>‘Uw vrouw zeide mij, dat gij vroeger altijd een eerlijk man waart geweest.’</p>
<p>‘Ja, dominé, dat durf ik ook wel zeggen; maar ik heb een veel grooter kwaad bedreven, waarvoor ik nu dagelijks om vergeving bidt.’</p>
<p>‘En schenkt gij mij genoeg vertrouwen, om mij ook dat bekend te maken?’</p>
<p>‘'t Was dáárom vooral, dominé, dat mijn man zoo naar u verlangde,’ zeî vrouw Wolters.</p>
<p>‘Een zekere van der Wiek - hebt gij wel eens van een' mijnheer van der Wiek gehoord, dominé?’ vroeg Wolters.</p>
<p>‘Wel iets, en, naar ik mij herinner, juist niet het gunstigste.’</p>
<p>‘Die van der Wiek, die slechte kerel, dien ik zou kunnen vloeken - was mijn verleider,’ sprak Wolters met opgewonden toon.</p>
<p>‘Hebt uwe vijanden lief,’ heeft onze Heer ons geleerd,’ viel vrouw Wolters haren man in de rede.</p>
<pb n="15"/>
<p>‘Ge hebt gelijk. God heeft gezegd: ‘Mij komt de wrake toe,’ sprak Wolters meer bedaard.</p>
<p>‘Uw verleider, zegt ge, Wolters?’ vroeg Bergsman.</p>
<p>‘Ja, dominé! Hij heeft mij door zijne stellingen tot een Godloochenaar gemaakt, en mij zoover gebragt, dat ik niet meer geloofde aan een eeuwig leven.’</p>
<p>Nadat Wolters zijne vroegere betrekking tot van der Wiek en alles wat er tusschen hen was voorgevallen aan Bergsman had medegedeeld en hoe hij daardoor op weg was gekomen om een volslagen socialist te worden, sprak hij met levendige aandoening van het berouw, dat hij over zijn misdadig leven gevoelde, doch zóó dat de vrees voor de hem te wachten straf daar het meest doorheen schemerde.</p>
<p>Bergsman had Wolters geheel laten uitspreken en opgemerkt, dat het geloof aan God ook in zijn hart onuitroeibaar geplant was, doch hij wilde hem zelven de gelegenheid geven om de echtheid van zijn berouw te beproeven.</p>
<p>‘Zeg eens, Wolters,’ dus ving Bergsman aan, ‘in uwe jeugd hebt gij zeker evenmin getwijfeld aan een onsterfelijk leven, als aan het bestaan van God?’</p>
<p>‘Neen, dominé; en ik zou er nooit aan getwijfeld hebben, als ik niet in aanraking was gekomen met dien Godvergeten van der Wiek.’</p>
<p>‘Maar ik begrijp het niet, hoe hij uw geloof, daar gij toch geene wetenschappelijke opleiding gehad hebt, op wijsgeerige gronden heeft kunnen schokken.’</p>
<p>‘Dat begrijp ik zelf nu ook niet. Ik kon zijne redenering ook niet altijd vatten, veel minder er tegen redeneren, maar hij ging ook nog een' anderen weg met mij op: hij hield mij gedurig alles voor, wat de zinnen kon streelen; daar gaf ik aan toe, zeker omdat ik tot het genieten van het leven nog al overhelde. En met die liefde
<pb n="16"/>voor de wereld ging alle zin voor de godsdienst bij mij weg, vooral, omdat hij mij zeide, dat godsdienst en zedelijkheid slechts uitvindingen van menschen waren, die zij in hun eigen belang gebruikten. O dominé, ik hoorde de wonderbaarlijkste stellingen, die ik wel niet altijd begreep, maar waardoor ik toch op den dwaalweg werd gebragt. Ik sprak hem wel eens tegen: zoo herinner ik mij nog, dat toen hij, na veel over de stof gesproken te hebben, daar ik nu echter niet meer van weet na te vertellen, mij eens zeide, - ik geloof, dat het hierop neêrkwam, - dat wie de meeste gedachtelooze stof verbruikt en in zich omzet de grootste verdienste had, en ik hem daarop antwoordde, dat de varkens dan wel de grootste verdienste hadden, hij boos werd en mij voor een domoor uitschold, wat mij, die meende al heel veel verstand te hebben, toen erg hinderde. Enfin, hij bragt het zóóver met mij, dat ik het geloof aan de onsterfelijkheid, zoo als ik dat vroeger had gehad, heel en al opgaf.’</p>
<p>‘En hoe zijt gij toen tot eene andere overtuiging gekomen!’</p>
<p>‘Welke moeite van der Wiek ook deed, om het geloof aan een' God uit mijn hart te roeijen, telkens kwam het als van zelf weder bij mij op. Hij beschimpte mij wel om mijne onnoozelheid, zoo als hij het noemde, maar had hij mij ook aan het twijfelen gebragt, geheel kon hij mijn geloof niet wegredeneren. Hij schreef dit toe aan mijn klein verstand, dat niet diep genoeg kon doordringen in zulke zaken, als hij mij voorstelde. Hij wist het wel, de listige, dat dit mijn zwakste zijde was, en daarom drong ik, die meende al heel veel te weten, mij zijn ongeloof ook op. En zoo lang ik mij alleen maar met het wereldsche kon bezig houden, ging het goed; maar ik moest niet nadenken, niet in de eenzaamheid zijn, of ik werd verlegen en benaauwd; het was dan of ik gejaagd
<pb n="17"/>was en vervolgd werd. Klaagde ik daarover aan van der Wiek, dan begon hij te glimlagchen en zeide mij, dat dit kwam, omdat ik nog niet op de hoogte was, maar dat ik wel wijzer zou worden. Toen hij later niets meer van mij wilde weten, stond ik wel niet meer onder zijn' invloed, maar het zaad was uitgestrooid in mijn hart en had diepe wortels geschoten. Kwam er eene betere gedachte in mij op, ik verdrong die al spoedig, en ik werd hoe langer hoe meer onverschillig.’</p>
<p>‘Maar had dan het geloof uwer vrouw en hare toespraak, die, naar ik vermoed, niet achterwege zal gebleven zijn, geen' invloed op u?’ vroeg Bergsman.</p>
<p>‘Wat zal ik u zeggen, dominé! in mijn hart benijdde ik mijne vrouw wel, dat zij zulk een vast geloof bezat, maar dat kon ik niet laten blijken, of ik had mij zelven gevangen gegeven, en dat wilde ik niet doen, omdat ik dan had moeten bekennen, dat zij meer verstand had dan ik. Hoe meer zij over de godsdienst sprak, des te wreveliger werd ik: ik mogt, ik moest er niet van hooren, omdat mijn geweten dan zou wakker geschud zijn, en dan zou ik, dacht mij, de ongelukkigste der schepselen zijn geweest. Ik nam daarom tot het spotten de toevlugt, en dat hielp in zoo ver, dat mijne vrouw niet zooveel meer over de godsdienst sprak. Nog altijd had ik matig geleefd en mij niet te buiten gegaan; maar toen ik bemerkte, dat ik bij mijne gewone leefwijs den angst niet ontgaan kon, die mij nu en dan bekroop, moest ik naar een middel omzien om dien angst te stillen. Ik vond dat middel in den drank. Weldra had ik eenige drinkebroêrs gevonden, die mij om de wijsheid, die ik uitkraamde, bewonderden, en dat was een genoegzame prikkel voor mij, om mij naauwer aan hen aan te sluiten. In 't kort, dominé, - want 't kost mij moeite er langer over te spreken: - ik werd een dronkaard, kon mijne schulden niet betalen, en -
<pb n="18"/>werd eindelijk een dief.....’ Hier hield Wolters op, afgemat door het vele spreken en verplet door zijne eigene bekentenis.</p>
<p>Vrouw Wolters was onmiddellijk toegeschoten, om haren man te ondersteunen en tot rust te brengen. ‘Arme man!’ sprak zij, terwijl zij met hare hand over zijn aangezigt streek. ‘Had ik je maar op mijn zolderkamertje, om je op te passen en te verzorgen. Nu moet ik je aan vreemden overlaten, en dat hier! Ach God!’ en zij begon luid te weenen.</p>
<p>‘God is regtvaardig,’ antwoordde Wolters; ‘en ik lijd verdiende straf.’</p>
<p>‘God zal uwe ziel genadig zijn!’ snikte vrouw Wolters.</p>
<p>‘Daar hoopt gij immers op, Wolters?’ vroeg Bergsman, die met aandoening dit tooneel aanschouwde.</p>
<p>‘Ik hoop het, dominé,’ sprak Wolters, ‘nu ik geloof, dat er een leven na dit leven is.’</p>
<p>‘Gij hebt dus nu genoegzame gronden van zekerheid voor dat geloof?’ vroeg Bergsman met een' nadruk, waarover Wolters zich verwonderde. Hij antwoordde dan ook met geestdrift:</p>
<p>‘Zoo waar ik geloof, dat er een God is, geloof ik ook aan een eeuwig leven. Ik gevoel, dat het niet anders zijn kan; mijn geweten zegt het mij ook duidelijk en klaar, en al weet ik niet, wat mij hier namaals te wachten staat, toch vertrouw ik dat mijn gevoel mij niet bedriegen zal.’</p>
<p>‘Gij gaat dns op uw gevoel af, vriend Wolters. Verbeeld u eens voor een oogenblik, dat van der Wiek tot u sprak en u zeide: het gevoel heeft zoo menigeen bedrogen en op een' verkeerden weg geleid. Het verstand gaat boven het gevoel. Met ons verstand kunnen wij, die zoovele menschen zien sterven en nimmer weêr iets van
<pb n="19"/>hen hooren, een persoonlijk voortbestaan niet vatten. Hoevele geleerde menschen daarenboven, die als wijsgeeren uitgebreide kundigheden bezitten, hebben, vooral in den laatsten tijd, waarin de wetenschap met reuzenschreden is vooruitgegaan, de persoonlijke onsterfelijkheid van den mensch ontkend en die als een hersenschim beschouwd. Wat zoudt gij daarop antwoorden?’</p>
<p>Vrouw Wolters zag Bergsman met niet weinig bevreemding aan. Zulke taal uit den mond van een' predikant - dat kon zij niet begrijpen. De angst sloeg haar om het harte, dat haar man, die nu zoo gelukkig op den goeden weg was, weder aan het twijfelen zou komen, en juist wilde zij hare verwondering hierover te kennen geven, toen Wolters, die eenige oogenblikken in gepeins verzonken scheen, het woord opvatte en vroeg:</p>
<p>‘Zijn die geleerden ook godsdienstige menschen, dominé?’</p>
<p>‘Er zijn onder hen, die braaf en zedelijk leven. Godsdienstig in den zin, als gij het bedoelt, kunnen zij niet zijn, omdat het geloof aan God en aan de onsterfelijkheid ten naauwste met elkander verbonden is.’</p>
<p>‘Nu, dan ben ik klaar: ik ken een' Wijze, die met geen anderen te vergelijken is, omdat Hij de ontegensprekelijkste bewijzen van goddelijke wijsheid gegeven heeft; een' Wijze, die de reinste godsdienst bezat en het heiligste leven leidde; die zich met regt den Zoon van God noemde, en deze heeft mij van een eeuwig leven verzekerd. Zou ik Hem niet gelooven boven al de anderen?’</p>
<p>Bergsman drukte Wolters met aandoening de hand en zeide:</p>
<p>‘Ik verheug mij, Wolters, over deze uwe overtuiging. Ja Hij, die het goddelijke leven in zich zelven had, Hij kon ons niet misleiden. Want datzelfde goddelijke leven,
<pb n="20"/>dat in Hem was, is ook in ons en komt bij ons in ontwikkeling, als wij het door de zonde niet verdooven, of, als wij van onzen zondigen weg terugkeerende het in ons aankweeken. “Ik ben het leven,” dus sprak Hij, die zich met alle regt “de Waarheid” noemde. Die in Hem gelooft, zich met geheel zijn hart aan Hem overgeeft, aan Hem zich toevertrouwt, die <hi rend="spat">heeft</hi>, bezit het eeuwige leven. Nog eens, Wolters, geluk met uwe overtuiging, die wel in staat is, het leed, dat gij draagt te verzachten en u met het denkbeeld, dat uw aardsche leven welligt spoedig zou kunnen eindigen, te verzoenen. Doch nu nog eene vraag, Wolters: hoe stelt gij u het toekomende leven voor?’</p>
<p>‘Ja, dominé, daar mag ik haast niet aan denken. Hoe zal het zulken gaan, die eene straf hebben te wachten als ik?’</p>
<p>‘Ik verwachtte zulk een antwoord, en daarom doe ik die vraag.’</p>
<p>‘Och, dominé, dominé, troost toch mijn' armen man,’ smeekte vrouw Wolters; ‘de vrees laat hem dag noch nacht rust.’</p>
<p>‘Voor de eeuwigheid, die wij intreden, vrienden, hangt een ondoordringbare sluijer. Het is nog niet geopenbaard wat wij zijn zullen. Zóóveel weten wij echter wel, dat er een naauw verband bestaat tusschen dit en het volgend leven; dat dat leven een voortgang is, en dat, zooals wij hier eindigden, wij hiernamaals zullen voortgaan. Gij hebt thans berouw over uw zondig leven, Wolters - stort dat berouw ook eenige rust in uw hart?’</p>
<p>‘Dat zou wel het geval zijn, als de vrees voor de te wachten straf mij zoo niet martelde.’</p>
<p>‘Beproef dan eens, of uw berouw wel een echt berouw is.’</p>
<p>‘Echt berouw! gij maakt mij ongerust, dominé.’</p>
<p>‘Dat was juist mijne bedoeling, Wolters, om u daar-<pb n="21"/>door de ware rust te schenken. Zie, toen gij nog op den dwaalweg dooldet, waart gij - gij zult dat niet ontkennen - een egoïst. Verstaat gij dat woord?’</p>
<p>‘Ja, dominé, het woord en de daad, maar al te wel.’</p>
<p>‘Nu dan, dat zijt gij nog.’</p>
<p>‘Ach, zulk een streng oordeel had ik van u niet gewacht. Ik verfoei zulk een bestaan thans met geheel mijn hart.’</p>
<p>‘En toch bedriegt gij u, Wolters. Wat is de hoofdbron van uw berouw? Gij zijt bevreesd voor straf. Gij denkt dus alleen aan het nadeel, dat uw zondig gedrag u berokkenen zal.’</p>
<p>‘Zou zulk een berouw mij dan niet baten!’ riep Wolters mistroostig uit.</p>
<p>‘Laat ik u nog eene vraag doen: Wien hebt gij door uw zondig leven het meest beleedigd?’</p>
<p>‘Daar heb ik zoo ernstig niet aan gedacht. Ik gevoel het: ik heb gezondigd tegen God, mijn' Schepper en weldoener.’</p>
<p>‘Voeg er bij: uwen hemelschen Vader, die u het leven schonk, opdat gij als mensch, als redelijk en zedelijk wezen aan uwe bestemming beantwoorden zoudt. Tegen dien God hebt gij gezondigd, en is dat denkbeeld niet verschrikkelijker dan de vrees over de te duchten straf? Herinner u de geschiedenis van den verloren zoon. Hij keerde tot zijn' vader terug en wilde al de gevolgen van zijn zondig leven dragen, als zijn vader hem maar niet verstiet en afwees. Ziet gij wel, Wolters, dat uw berouw niet uit de regte bron ontsproot? Het moet, zal het echt zijn, eene ‘droefheid zijn naar God,’ zoo als Paulus zegt, en die droefheid ‘werkt eene onberouwelijke bekeering tot zaligheid.’</p>
<p>‘Ik dank u, dank u, dominé! Och, mogt ik den tijd, die mij nog over is, aan dat berouw wijden!’</p>
<pb n="22"/>
<p>‘Hoe meer gij de zonde haat en verfoeit, des te levendiger zal dit berouw bij u worden en des te meer rust en troost zult gij smaken.’</p>
<p>‘Ook troost?’</p>
<p>‘Ongetwijfeld; want dan haat gij wat God haat: de zonde, die vijandin, die het hoofd opsteekt tegen God. Dan strijdt gij, door Hem bijgestaan, den strijd tusschen het goddelijke en de ongeregtigheid, en uit dien strijd, met Zijne hulp gestreden, keert niemand zonder te overwinnen terug. Beproef u zelven en heb geen erbarming met de zonde, die vijandinne Gods, en Hij zal zich uwer ontfermen. Keer tot Hem weder, Zijne armen staan ook voor u geopend, om u als Zijn berouwhebbend kind aan te nemen.’</p>
<p>Terwijl Wolters de hand van Bergsman vatte en die sprakeloos drukte, trad een beambte de cel binnen met de aanzegging, dat de tijd van het bezoek bij den gevangene verstreken was. Met de belofte van terug te zullen komen verwijderde Bergsman zich het eerst, om aan vrouw Wolters de gelegenheid tot afscheid te verschaffen, zonder meer getuigen dan hij noodig achtte.</p>
</div>
<div type="chapter">
<pb n="23"/>
<head rend="h3">Achttiende hoofdstuk.
<lb/>
De laatste daad van den materialist.</head>
<p>‘Wat is hier te doen?’ hooren wij een' man vragen, die uit eene dwarsstraat haastig de Hoogstraat insloeg en verscheidene menschen in troepjes, druk pratende, bijeen zag staan, terwijl zich voor een winkelhuis eene grootere menigte verzameld had, waarvan deze en gene nu en dan het oog veelbeteekenend naar de bovenkamers sloeg. ‘Brand,’ zeî een jongen, die gluipend onder de menigte rondzwierf; ‘brand, denk ik, of ze hebben er een gekregen.’ ‘Jij weet er niets van, jongen; pas maar op, dat ze jou ook niet krijgen. Neen, vriend, 't is heel wat anders. Ze zeggen, dat de heer, die daar boven woont, zen eigen van kant gemaakt heeft. Er is om de politie en den buurtcommissaris gestuurd.’ ‘Zoo,’ sprak de man, ‘dat is akelig!’ en vervolgde zijn' weg, terwijl de vrouw zich tot een' ander wendde en zuchtende zeide: ‘Ja wel akelig. God beware er een ieder voor!’</p>
<p>De straat werd hoe langer hoe meer bevolkt, terwijl de gesprekken al luider gevoerd werden. Allerlei gissingen werden uitgesproken en velerlei vermoedens beoordeeld. Een uit de menigte had de meid uit het winkelhuis gesproken en deze had gezegd, dat zij eerst een schot en toen een zwaren val gehoord had, en dat haar heer naar boven gesneld en zoo bleek als een doode te-<pb n="24"/>ruggekomen was met de vreesselijke tijding, dat de heer, die daar inwoonde, in zijn bloed lag te baden. Dit berigt maakte een einde aan de onzekerheid; maar nu waren weldra de tongen los en wist men de eene of andere reden voor dien zelfmoord op te geven.</p>
<p>‘Ik heb 't al lang gemerkt,’ zeî een man uit de buurt, ‘dat 't niet pluis met hem was. Je hadt eens moeten zien, hoe onrustig hij gisteren nog het huis uit- en inging.’</p>
<p>‘Ik weet er meer van,’ hernam een ander; ‘je zult er veel van hooren, als zij die wat van hem hebben moeten eens opkomen.’</p>
<p>‘Wat praat je,’ riep eene waschvrouw, die met opgeslagen mouwen en dampende handen zich bij het troepje gevoegd had; ‘wat praatje van hebben moeten? Ik heb geen klant, die zoo prompt betaalde als hij. Ik moet nog maar een bagatel van hem hebben.’</p>
<p>‘Zoo Kee,’ viel een spotboef in, ‘je trekt te laat partij voor hem. Hadt jij hem maar geen blaauwtje laten loopen!’</p>
<p>Slechts een enkele lachte, terwijl de waschvrouw zich verontwaardigd, met eene hooge kleur, van den spotter afwendde.</p>
<p>‘Wat was hij?’ hooren we een ander vragen: ‘Roomsch of Gereformeerd of Luthersch?’</p>
<p>‘Dat wisten ze aan zen eigen huis niet;’ luidde het antwoord. ‘Hij ging nooit naar kerk of kluis.’</p>
<p>‘Daar hebben we 't al,’ sprak een schoenmaker, die met een' priem in de hand naar buiten geloopen was: ‘de man had geen godsdienst en daarom heeft hij zich om 't leven gebragt.’</p>
<p>‘Of hij hoorde tot de fijnen, baas, die, je weet wel, je dochter ook het hoofd op hol hebben gemaakt.’</p>
<p>‘Als jij wat fijner was, buurman, dat zou voor je huishouden beter wezen,’ antwoordde de schoenmaker, die voortging: ‘ja, ja, die de godsdienst laat varen, staat voor alles bloot. Die ongelukkige man is wel diep te beklagen.’</p>
<pb n="25"/>
<p>‘Maar niet minder, baas, dien de godsdienst in het hoofd slaat en naar het gekkenhuis moeten gebragt worden.’</p>
<p>‘Jij verwart de godsdienst met de dweeperij, buurman, en het is wel treurig, dat zij de ware godsdienst in zulk een minachting brengt,’ zuchtte de schoenmaker, die, als we zoo even hoorden, in zijne eigene familie er een treurig voorbeeld van had.</p>
<p>&nbsp;</p>
<p>Onze lezers zullen het reeds vermoed hebben, dat de zelfmoord van van der Wiek tot al die praatjes aanleiding had gegeven. Doch wij zullen de nadere bijzonderheden dier treurige gebeurtenis vernemen, als wij den man volgen, dien wij met een opgeruimd gelaat en oogen, die van blij verlangen schitterden, aan het einde der straat, zijn tred telkens versnellende, zien aankomen. Hij wordt slechts even in het voortgaan verhinderd door iemand, die hem hard loopend achtervolgd en hem eindelijk ingehaald had en hem dus aansprak, terwijl hij de woorden hijgend uitbragt: ‘Mijnheer van Stralen, het compliment van mijnheer, of u eens zoo spoedig mogelijk bij hem zoudt kunnen komen. Ik vond u niet te huis, maar daar men u dezen weg had zien opgaan, ben ik u achterop geloopen.’</p>
<p>Van Stralen stond even stil en zeide: ‘Heel goed, Daniel.’</p>
<p>‘Maar, mijnheer, welke boodschap moet ik aan mijnheer uw broeder geven.’</p>
<p>‘Loop heen, kwezel. Mijn broêr zal me wel zien, als ik kom.’</p>
<p>‘Heel goed!’ was het antwoord.</p>
<p>‘Kwezel!’ bromde Daniel; ‘dat kon je nog wel opbreken, groote menheer! Ik weet wel, hoe 't met je staat, en ik zal je niet beter maken bij je broêr, dat be-<pb n="26"/>loof ik je. Kwezel! wat durft zoo'n kerel niet te zeggen. Als hij zelf maar wat kwezelde, dan zou hij het beter hebben.’</p>
<p>‘Ik zal je wel niet noodig hebben, broêrtje,’ sprak Hendrik, die zijn versnelden tred weder aannam en niet bemerkte, dat de straat buitengewoon woelig was, evenmin als hij eenige aandacht schonk aan de uitroepen, die hij in het voorbijgaan hoorde, als: ‘'t is naar; 't is akelig,’ enz. Het éénige, wat hem bevreemdde, was, dat, toen hij op een troepje menschen, die drok met elkander spraken, stootte, men terstond plaats voor hem maakte, en elkander toeriep: ‘Uit den weg voor mijnheer!’ Hij wist het niet, dat men hem aanzag voor een' doctor of een' belanghebbende bij de gebeurtenis, waarover men zamen sprak.</p>
<p>Zoo was Hendrik, in zijne gedachten zich altijd met het ontvangen briefje bezig houdende, het winkelhuis genaderd en wilde, als naar gewoonte, terstond den trap op naar boven gaan, toen hij door een' politiebeambte teruggehouden en door den heer des huizes, die hem met een verbleekt gelaat te gemoet trad, verzocht werd, hem naar een der benedenvertrekken te volgen.</p>
<p>‘Wat beteekent dat?’ vroeg van Stralen, die volstrekt geen begrip had van de zonderlinge ontmoeting, die hem hier wedervoer.</p>
<p>‘Heeft u dan nog niets vernomen van wat hier gebeurd is?’ vroeg de winkelier, die van den schrik nog niet bekomen, bevend voor hem stond.</p>
<p>‘Wat is er gebeurd?’ sprak van Stralen op gejaagden toon, terwijl hem ook de schrik om het harte sloeg en allerlei gedachten hem door het hoofd vlogen.</p>
<p>‘Een bitter ongeluk, mijnheer,’ sprak de winkelier, die hem voor de treurige mededeeling langzaam wilde voorbereiden.</p>
<pb n="27"/>
<p>‘Spreek, spreek! Ik kan die onzekerheid niet langer dragen. Wat is er gebeurd!’</p>
<p>‘Ach, mijnheer, de heer van der Wiek..... heeft zich zelven.....’</p>
<p>‘Om het leven gebragt?’ vroeg Hendrik, terwijl zijn hart hoorbaar bonste.</p>
<p>‘Helaas, ja, mijnheer..... O, 't was verschrikkelijk om te zien..... Ik weet nog niet, hoe ik weder beneden gekomen ben.’</p>
<p>In het eerste oogenblik stond van Stralen als versteend. Hij wilde, maar kon niet spreken. Eindelijk vroeg hij naar eenige bijzonderheden, maar vernam niets anders, dan wat wij reeds weten, dat de winkelier een schot en daarop een' slag gehoord had, naar boven gesneld was en het misvormde lijk van van der Wiek op den grond uitgestrekt in zijn bloed badende had gevonden; dat er een chirurgijn, een buurt- en een politiecommissaris boven waren, die bevolen hadden, dat niemand boven mogt komen.</p>
<p>De doodelijke angst, die Hendrik bekroop, is niet te beschrijven. Op geen zijner vragen naar de vermoedelijke oorzaak van den zelfmoord ontving hij een bevredigend antwoord, zelfs geen enkele aanleiding om naar die oorzaak te gissen.</p>
<p>Ééne vraag zweefde hem op de lippen, maar lang aarzelde hij, door hoop en vrees geslingerd, om die uit te brengen. Eindelijk - want de onzekerheid pijnigde hem ontzettend - waagde hij het te vragen: of van der Wiek ook iets gezegd had van een pakje aan zijn adres. En toen hij daarop een ontkennend antwoord ontving, was het hem of de grond hem onder zijne voeten wegzonk. Waggelend viel hij op een' stoel neder, toen hij nog eens vroeg: ‘Kunt gij u ook herinneren iets op zijne tafel te hebben zien liggen - een pakje aan mijn adres?’</p>
<pb n="28"/>
<p>‘Hoe kunt gij mij zoo iets vragen, mijnheer,’ was het antwoord. ‘Maar toch, ja, ik meen iets op tafel te hebben zien liggen, maar wat het was, weet ik niet.’</p>
<p>Eene schemering van hoop daalde in het duister en angstig hart van Hendrik. ‘Zouden die heeren nog lang boven blijven?’ vroeg hij ten laatste. ‘Ik hoor juist iemand naar beneden komen. Zou er misschien nog hoop zijn op behoud van zijn leven?’</p>
<p>Het was de buurtcommissaris, die bij den heer des huizes kwam informeren, of hij het adres van den heer H. van Stralen ook kon opgeven, omdat er een verzegeld pakje voor dezen heer gevonden was, waarin zich misschien eenige bescheiden of beschikkingen bevonden.</p>
<p>Naauwelijks had van Stralen deze vraag, in den gang van het winkelhuis gedaan, gehoord, of hij maakte zich kenbaar als den persoon aan wien het gezegde pakje geadresseerd was.</p>
<p>‘Is aan de heeren ook bekend,’ vroeg de buurtcommissaris, ‘of de overledene in de stad of in de nabijheid naastbestaanden of bloedverwanten heeft?’ En toen beiden verklaarden hem nimmer van andere dan een paar verre neven te hebben hooren spreken, zeide hij, dat hij er dan voor zorgen zou, dat het gevonden pakket zoo spoedig mogelijk aan het adres zou worden bezorgd.</p>
<p>Het behoeft naauwelijks gemeld te worden in welk een' toestand Hendrik zich naar huis begaf. Geslingerd tusschen hoop en vrees, teekende zijn gelaat eene geheel andere uitdrukking, dan toen hij zich begaf naar de woning zijns vriends, die niet meer onder de levenden behoorde. Het was hem niet vergund geworden het lijk te zien, zoo vreesselijk misvormd als het was, en nu stelde hij het zich voor met al die afgrijsselijkheid, die zijne verbeelding hem voor oogen spiegelde. ‘Van der Wiek dood!’ had hij reeds verscheidene keeren bij zich zelven herhaald.
<pb n="29"/>‘Door zelfmoord een einde aan zijn leven gemaakt! Wat mag hem daartoe bewogen hebben? Zouden zijne finanties, als de mijne, in de war zijn?.....’ En het was, of hem op nieuw een steen op het hart werd gewenteld; hij moest stil staan om adem te halen. ‘Dan.....’ sprak hij tot zich zelven, terwijl hij met moeite poogde verder te gaan: ‘maar neen! waartoe mij dan dat pakje toegedacht? Hij mogt de volle waarheid niet weten, toch wist hij genoeg van mijne omstandigheden.’</p>
<p>Hoe meer hij zijn huis naderde, des te zwaarmoediger werd hij en te meer beklemd. Wat stond hem in zijn huis te wachten: eene wezenlooze vrouw, een ongelukkig kind - ongelukkig door hem zelven. En dan die boodschap van zijn' broeder - een' broeder, van wien hij als gunst zou moeten aannemen, wat hij gedacht had als opgedrongen weldaad te kunnen afwijzen. Maar de hoop was toch niet geheel verloren - neen, neen! Van der Wiek, die hem bij zijn leven nooit bedrogen had, zou 't na zijn' dood ook wel niet doen. Neen, het beloofde pakket was gevonden; het zou hem misschien heel spoedig geworden. Waartoe die onrustige stemming? Waartoe gevreesd? Weldra zou hij uit zijn' nood gered, zijne vrouw hersteld zijn, en zijn kind was dan geen ongelukkig kind meer! Zich zelven dus opwindende, versnelde hij zijn' tred en was hij weldra zijne woning genaderd.</p>
<p>Terwijl wij Hendrik, met onrust en pijnlijk ongeduld vervuld, eenige oogenblikken op zijn kamer, waar hij nu eens in diepe gedachten verzonken nederzat en hij dan weder met haastige schreden op- en nederliep, alleen laten, volgen wij Daniel naar de woning van zijn' heer: niet al te spoedig kwam hij er aan; eerst was hij de schreden van Hendrik gevolgd, en vóór het huis van den winkelier had hij vernomen wat dáár was voorgevallen, en hoe de
<pb n="30"/>heer, die er straks was ingegaan, in den zelfmoordenaar een' vriend verloren had.</p>
<p>‘Mijn broeder heeft u lang op antwoord laten wachten, dunkt mij,’ sprak Karel tot Daniel, terwijl hij hem daarbij met een' ernstig onderzoekenden blik aanzag.</p>
<p>‘Mijnheer was niet te huis,’ was het antwoord op langzaam berekenden toon; ‘maar ik heb mijnheer toch gesproken.’</p>
<p>‘En welke boodschap hebt gij terug ontvangen?’</p>
<p>‘Is mijnheer dan niet hier geweest?’</p>
<p>‘Neen; maar wat beteekent dat ontwijkend antwoord, Daniel?’</p>
<p>‘Ontwijkend!..... Nu ja, maar men moet ook de omstandigheden in aanmerking nemen, waarin mijnheer uw broeder zich bevindt.’</p>
<p>‘'t Past u niet, u met de zaken mijns broeders te bemoeijen. Zie maar voor u zelven toe, dat gij geen onregt werkt, maar wandelt in 's Heeren wegen, en bid, dat al uwe wegen gerigt wierden, om Zijne inzettingen te bewaren. Zeg mij nu, wat heeft mijn broeder gezegd?’</p>
<p>‘Dat u mij zoo verkeerd beoordeelt, doet mij leed, mijnheer; ik weet van de zaken van mijnheer uw' broeder niets af. En al wist ik het, ik zou er mij niet mede bemoeijen, ik, de geringe, dien de Heer uit het stof opgerigt, de nooddruftige, dien Hij uit den drek verhoogd heeft, om te doen zitten bij de grooten des volks, Psalm honderddertien! Maar mijnheer schijnt niet bekend te zijn met wat er gebeurd is met een' der beste vrienden van uw' broeder, en daaraan schrijf ik het antwoord toe, dat ik ontving.’</p>
<p>‘Wat is er gebeurd, en met wien?’</p>
<p>‘Toen ik mijnheer niet te huis trof, sloeg ik, op de aanwijzing, die ik ontving, den weg in, dien hij was gegaan en het duurde niet lang, of ik had hem ingehaald. Uw broeder zag er zeer opgeruimd uit en liep met haas-<pb n="31"/>tige schreden voort. Het moest wel eene gewigtige boodschap zijn, die hij te doen had, of een belangrijk bezoek, dat hij had af te leggen, want hij gunde mij naauwelijks den tijd mijne boodschap te doen, die mij moeijelijk genoeg viel, omdat ik naar adem moest hijgen.’</p>
<p>‘Hoe? Zag mijn broeder er opgeruimd uit? Was mevrouw misschien beter dan dezen morgen?’</p>
<p>‘Daar heb ik niets van gehoord, mijnheer; maar ik geloof, dat mijnheer eene andere reden had om blijde te zijn en daarmede breng ik zijn antwoord overeen.’</p>
<p>‘Zal ik dan nu eindelijk hooren welk antwoord gij ontvingt?’</p>
<p>‘Mag ik u eerst verder vertellen wat ik zag en hoorde, opdat het antwoord minder hard klinke? Ik moet wel de waarheid zeggen, maar men mag die wel verzachten, als zij door de omstandigheden verzacht kan worden. - Wat ik door mijn haastig loopen niet gezien had, merkte ik op, toen uw broeder, vooruitsnellende, mij verlaten had. Overal stonden troepjes menschen drok met elkander te praten, en weldra zag ik in het midden der straat voor een zeker winkelhuis een' groeten oploop. Nieuwsgierig om te weten wat dáár te doen was, heb ik ook mijne schreden versneld en ik kwam juist tijdig genoeg aan om te zien, dat mijnheer uw broeder zich een' weg door de menigte baande en het winkelhuis binnentrad. Wat ik nu hoorde, was om van te ijzen. Op de bovenkamers woonde een zekere heer, van der Wiek, geloof ik, noemden ze hem. Die moet zeer rijk zijn geweest, maar had, om welke oorzaak weet men niet, door zelfmoord een einde aan zijn leven gemaakt. Ik had nog niet lang dááv gestaan, toen ik de meid, die uit den winkel kwam, hoorde zeggen, dat de heer, die zoo even naar binnen gegaan was, een vriend van den ongelukkige was; maar, dus verzekerde dezelfde persoon, dat zijne
<pb n="32"/>droefheid wel niet zoo groot zou zijn, omdat hij, zoo als zij uit enkele woorden had kunnen opmaken, tot zijn' universelen erfgenaam benoemd was. Als u nu die omstandigheden in aanmerking neemt, mijnheer, dan.....’</p>
<p>‘En mijn broeder zag er opgeruimd uit!’ sprak Karel, meer tot zich zelven dan tot Daniel. Deze hield zich dan ook alsof hij die woorden niet hoorde en vervolgde: ‘Dan laat het zich wel verklaren, waarom het antwoord van uw' broeder, in haast gesproken, minder vriendelijk was.’</p>
<p>Daniel hield even op en zag zijn' meester ter sluiks aan om te zien welk een' indruk die woorden op hem maakten.</p>
<p>Doch op van Stralen's gelaat was goed- noch afkeuring te lezen. Met de grootste bedaardheid, terwijl hij een' doordringenden blik op zijn' knecht wierp, sprak hij: ‘Ga voort, Daniel.’</p>
<p>‘Liever zeide ik het niet; maar als u het beveelt! Mijnheer zeî: “Heel goed, Daniel; ik heb mijn' broêr niet noodig; hij zal me wel zien als ik kom,” en toen sprak mijnheer nog iets van kwezel en loop naar..... doch daar zal mijnheer mij misschien wel meê bedoeld hebben.’</p>
<p>Om elke verdere woordenwisseling af te snijden, sprak Karel: ‘'t Is wel, Daniel; gij kunt aan uw werk gaan.’</p>
<p>Dat afscheid viel Daniel niet meê: hij had gedacht een woord van goedkeuring te hooren over zijn verzachtend oordeel, of althans te hebben kunnen opmerken, dat hij Hendrik het ‘kwezel’ betaald gezet had. Toch was hij niet geheel onvoldaan: dat hij kwaad zaad gestroooid had, daar hield hij zich van overtuigd, en gevaar liep hij niet: slechts één woord had hij gesproken, dat onwaar was; maar dat, als er onderzoek naar gedaan werd, ligt misverstaan kon zijn. In elk geval zou mevrouw, als zij
<pb n="33"/>alles vernam, hem om zijn zachtmoedig oordeel wel prijzen, maar den uitval van haren schoonbroeder wel betaald zetten.</p>
<p>Karel bleef na het vertrek van Daniel nog eenige oogenblikken in diep gepeins zitten: hij achtte zijn' broeder nu geheel verloren. Nu hij waarschijnlijk gered was, zou hij nog te meer spotten met het ernstige woord, dat hij dezen morgen vernomen had. Gered! Zou 't waar zijn; zou de ijlhoofdige zelfmoordenaar werkelijk zijn vermogen - en bezat hij vermogen? - aan een' vreemde vermaakt hebben? En dan, hoe gered? door een gift van zulk eene hand, van eene hand, die zich in dolle woede opgeheven had tegen haren Schepper! Kleefde er geen vloek aan dat geld? 't Was in Karel's ziel donker, zoo als 't daar buiten duister was. Zijne gemoedsstemming kwam geheel overeen met den droevigen Novemberdag, die met zijne vochtige nevelen den laauwen dampkring bezwaarde en geen enkelen zonnestraal liet doordringen.</p>
<p>In zulk eene stemming begaf hij zich naar zijne moeder, die hij wist, dat verlangend zou uitzien, om iets naders van haren Hendrik te hooren, daar zij zelve, diep geschokt, den moed nog niet had verzameld, om zich naar zijn huis te begeven.</p>
<p>Somber, schokkend was het tafereel, dat Karel van de vermoedelijke redding zijns broeders ophing. Hij achtte hem te diep gezonken, om nog eenige hoop op zijne wederoprigting te koesteren. Gered door een' zelfmoordenaar, die tot in zijn' dood getoond had met God en godsdienst te spotten, wat moest daar het gevolg van zijn? Zegen kon er op zulk een middel, om hem uit den nood te helpen, niet rusten. De aangeboden hand ter redding had hij afgewezen, omdat hij dan een' anderen weg had moeten inslaan. Moederliefde, broederhulp - 't was duidelijk,
<pb n="34"/>zij konden geen' invloed meer hebben op zulk een verstokt hart. Hij moest wel worden overgelaten aan het strenge oordeel des Regtvaardigen, die gesproken had: ‘Mij komt de wrake toe; de goddeloozen zullen niet bestaan in het gerigt, noch de zondaars in de vergadering der regtvaardigen; want de weg der goddeloozen zal vergaan.’</p>
<p>&nbsp;</p>
<p>In troosteloozen toestand had Karel zijne moeder verlaten. Alleen betreurde zij het, dat zij met opoffering van tijdelijk goed haren zoon niet had kunnen redden. Wie weet, wat dat nog had kunnen uitwerken! En hoe was Bergsman geslaagd? Zijn uitblijven spelde ook niet veel goeds.</p>
<p>Nog was de avond niet gevallen. Somber was het daar buiten, somber niet minder in huis, somber het meest in het hart der diep bedroefde. Wat zij in zulke oogenblikken wel meer deed, beproefde zij ook nu: zij nam haar dagboek, om door het schrijven van eenige regelen aan haar geprangden boezem lucht te geven.</p>
<p>Na de laatste aanteekening, die van een opgeruimder stemming getuigde, te hebben ingezien, schreef zij:</p>
<p>&nbsp;</p>
<p>‘Een zware, dikke nevel hangt daar buiten. Ik zie niets dan eene vormlooze, ondoordringbare massa, waarin beweging is, maar ik zie het als in een' droom, onduidelijk en zonder vorm. 't Is of al die menschen, die daar voorbijgaan, door elkander warrelen; met onzekeren gang, als vreesden ze telkens te struikelen, bewegen zij zich angstvallig in den digten damp, waaruit ze een oogenblik te voorschijn komen, om in 't volgende weêr spoorloos te verdwijnen. Het is of de nevel daar buiten door de vensters dringt en ook mij neêrdrukt, verwart en verlamt. O, die geestelijke matheid, die zedelijke
<pb n="35"/>dofheid, waarin wij al de kracht van onzen geest behoeven, om ons op te heffen uit onzen druk, terwijl juist dan de geest vergeefs schijnt te zoeken naar het laatste overblijfsel zijner kracht!.....’</p>
<p>&nbsp;</p>
<p>‘Ik heb willen bidden, maar ik kon niet bidden, woorden stamelde ik, maar mijn geest dwaalde af, ik dacht aan alles, slechts niet aan God; neen, ik dacht aan niets, en plotseling schrikte ik wakker van het geluid mijner eigene stem, ik sprak een gebed, en ik wist het niet. Maar diep ging die schrik toch weêr niet, bijna terstond daarop verzonk ik op nieuw in mijne dofheid, en wederom ging daar een verwijt mij door de ziel, dat ik mijne zonde tegen God zoo spoedig vergeten kon.’</p>
<p>&nbsp;</p>
<p>‘Zonderling, dat mij juist weder 's Maandags die somberheid, die doffe magteloosheid overvalt. Maar welk een Maandag ook voor mij!.... Toch gebeurt dat wel meer. Is 't het vleesch, dat zich wreekt over den Zondag, toen het tot zwijgen werd gebragt; is het de nawerking van den ernst, die onze godsdienstoefening, onze vrome gepeinzen altijd moet aankleven; is het, omdat onze ziel verschrikt is door het strenge aanschijn Gods, voor Wien wij ons gesteld hebben?.... Onze God is een Heilig God. Ach, dat ik meer aan den Heilige dacht, ach, dat de wereld nimmer mijn hart innam!.....’</p>
<p>&nbsp;</p>
<p>‘Maar daar staan ze weder voor mij, de gestalten mijner kinderen: het is of ook zij zich bewegen te midden van den nevel, die ook hen bereikt. Ik zie Karel het hoofd nog strenger schudden dan anders. Ja, gij hebt regt, gij zijt sterker in den geloove dan uwe zwakke moeder; gij kent geen twijfeling, gij staat boven den
<pb n="36"/>strijd, maar...... gij hebt geen week moederhart; de geloovige alleen spreekt uit u..... Arme Hendrik, waarom zijt gij zoo klein, daar uw broeder zoo groot is; waarom wilt gij tegenover God zoo groot zijn, daar uw broeder zoo klein voor Hem is? Kind Gods en kind dezer wereld toch, toch zijt gij beide mijne kinderen. Is 't zonde, o God, dat ik over den afgedwaalde nog die tranen stort? Maar Uw Zoon heeft immers nog tranen gehad voor Jeruzalem, toen 't Hem verwierp...... Verwierp! “Wie Mij verwerpt, dien zal Ik verwerpen,” staat er geschreven! O mijn God! verwerp mijn arm kind van Uw aangezigt toch niet. Hij spot: hoor zijn spot niet; hij vergeet U: vergeet Gij hem niet. O, op mijn hoofd kome zijne zonde, mij treffe Uw regtvaardig oordeel! Wreker van het kwade! genade, genade voor mijn arm kind! Trek hem, buig hem, breek hem, zoo 't zijn moet; leid hem op den regten weg, waarop Gij de schreden van mijn' Karel hebt vast gemaakt! Hendrik, als gij eens voor de waarheid gewonnen waart, gij zoudt mij, geloof ik, nóg dierbaarder kunnen worden dan uw broeder. Zeker, 't zou alleen zijn, omdat de herder 't weêrgevonden schaap nog meer lief heeft dan de kudde, die nooit aan 't dwalen ging. 't Zou niet zijn, neen zeker, 't zou niet zijn, omdat gij, eens tot den Heer gebragt, mij vriendelijker verschijning zoudt zijn dan uw broeder!.... Zijn ernst is immers de ernst der godsvrucht, zijne strengheid de strengheid des geloofs. . . . . . . . . . . . . . . . . . . . . . . . . . . . . . . . . . . . .’</p>
</div>
<div type="chapter">
<pb n="37"/>
<head rend="h3">Negentiende hoofdstuk.
<lb/>
De lijder is onrustig.</head>
<p>Pijnlijk en steeds pijnlijker werden de oogenblikken, die Hendrik van Stralen in zijne kamer doorbragt. De minuten schenen hem uren, de uren dagen. Door eene zijner dienstboden had hij vernomen, dat de toestand zijner vrouw nog dezelfde was. Hij had den moed niet zelf haar te bezoeken, en hij wilde dat ook niet doen, vóór dat hij, uit zijne onzekerheid gered, haar met eene blijde tijding zou kunnen verrassen, die, hij twijfelde er niet aan, hare herstelling zou ten gevolge hebben.</p>
<p>Bij herhaling had hij het ontvangen briefje van van der Wiek ter hand genomen en met de meeste oplettendheid gelezen, alsof het hieroglyphen bevatte, wier geheimen zin hij moest ontcijferen. Altijd leî hij het meer hopend dan vreezend neder. Eindelijk..... daar komt het lang verbeide pakket!</p>
<p>Eene kille huivering voer hem door de leden, toen hij zich met die nalatenschap van zijn' overleden vriend alleen bevond. Lang tuurde hij op het adres, dat, naaukeurig bezien, hem toescheen met eene min of meer bevende hand geschreven te zijn. ‘Ja, van der Wiek,’ riep hij uit, ‘uwe hand heeft gebeefd - en geen wonder, zoo nabij aan den dood. Dood, vernietiging!.....’ - Waarom rilde Hendrik zoo bij deze woorden? - ‘Waarom zelf eigenwillig die vernietiging gezocht?
<pb n="38"/>Hadt gij een' tegenzin in dit leven? Gij, die alles kondt genieten, wat u behaagde? Zijt gy misdadig, of was het de wet der noodzakelijkheid, die u dwong? 't Zal zich wel ophelderen. Moed, moed heb ik noodig, om het pakje te openen. Ik huiver om het zegel te verbreken;..... doch neen, gij hebt u steeds mijn vriend betoond en gij zult bij mij uwe nagedachtenis niet willen schenden. Gij hebt het geweten, hoe veel er van dit oogenblik voor mij afhing.....’ en met onstuimigen greep was het zegel verbroken en het eerste, wat hij zag, was een brief aan hem, dien hij gretig opnam en las:</p>
<p>‘Dat hadt ge niet gedacht, vriend, wat gij nu reeds zult vernomen hebben. Toch was het briefje, dat ik u zond, van dien inhoud, dat er wel eenig vermoeden van wat er met mij gebeurd is bij u moest opkomen.</p>
<p>Misschien heeft mijn thans ten uitvoer gebragt besluit u een pijnlijk oogenblik gekost; misschien - gij waart er altijd hartelijk genoeg toe - heeft het u een' traan afgeperst, en ik verblijd mij in de hoop, dat die aan mijne nagedachtenis is gewijd. Gij zult dien aanhef wel ernstig vinden; maar, ik gevoel nu, dat het een ernstig oogenblik is, als men zoo gereed staat zich zelven te vernietigen.</p>
<p>De wereld zal een zeer verschillend oordeel uitspreken over mijne daad. Ik zal het niet hooren, en daarom bekommer ik er mij weinig om. Hoe gij er over denkt, weet ik niet; ik wil mij ook tegenover u niet regtvaardigen, toch wil ik u wel een en ander mededeelen wat mij tot dien stap bewogen heeft.</p>
<p>Doch vooraf iets anders, ik zou u met dezen brief en wat hierbij gaat niet lastig gevallen zijn, als ik niet eeinige noodige beschikkingen had moeten maken, wier uitvoering ik aan niemand beter dan u - gij weet toch, ik heb hier in de nabijheid geene naastbestaanden - kon
<pb n="39"/>toevertrouwen. En al is de moeite gering en al valt er weinig te beschikken, ik moet u bij voorraad voor uwe belangelooze moeite danken. Ik ben zoo vrij geweest u tot mijn' executeur te benoemen, volgens bijgaand bewijsstuk. Gaarne zou ik u daarvoor een fiksch legaat hebben vermaakt, als ik daartoe in staat was geweest, doch in dat geval - dat stemt gij mij toe - zou ik mijn besluit niet zoo haastig hebben ten uitvoer gebragt. . . . . . . . . . . . . . . . . . . . . .’</p>
<p>Met koortsachtige spanning had Hendrik tot hiertoe gelezen en met den uitroep: ‘Ellendeling! spot gij met mij nog na uwen dood!.....’ wierp hij den brief verre van zich. Als uitgeput viel hij op een' stoel neder en bleef een' geruimen tijd bewegingloos zitten, akelig starende op den grond, terwijl allerlei gedachten hem verward door het hoofd gingen. Eindelijk als uit een' benaauwden droom ontwakende, wreef hij met zijne hand over zijn voorhoofd, alsof hij enkele herinneringen aan zijn' geest wilde terugroepen. Langzaam kwam hij tot bezinning, maar daarmede ook tot de overtuiging, dat hij met eene valsche hoop zich gevleid had en dat hij een bedrogene was, wiens uitzigten in damp waren vervlogen. ‘Ongelukkige, die ik ben,’ riep hij uit. ‘Wat blijft mij over? Gij hebt mij bedrogen, van der Wiek! Nu moet ik mij in de armen van een' broeder werpen, die mij met verwijtingen overlaadt; van wien ik wel het minst een gunst wil aannemen..... en toch, ik moet; ik moet, als ik niet geheel te gronde zal gaan. Waar is nu uw troost, van der Wiek? Ha, ik zie uw' grijnzenden glimlach, die mij bespot in mijn ongeluk! Ik hoor u mij toeroepen: volg mijn voorbeeld en uwe ellende is uit! Uw voorbeeld volgen - ja, dat is een lichtstraal..... maar gij hadt geen vrouw, geen kind!..... Uw voorbeeld volgen..... maar ik ben nog zoo ver niet als gij.
<pb n="40"/>Ik heb nog niet alle geloof vaarwel gezegd. Moeder, moeder, wat zoudt gij jammeren, als ik de hand aan mij zelven sloeg! Ik kan het niet vergeten, wat gij mij in mijne jeugd geleerd, neen, in de ziel geprent hebt, als gij mij van een eeuwig leven spraakt, en ik u van hemelsche vreugde en zaligheid hoorde dweepen. Dweepen!..... ach, kon ik dweepen zoo als gij..... Van der Wiek, zeg mij, dat er geen eeuwig leven is, en ik maak een eind aan mijn rampzalig bestaan!..... God, als Gij bestaat, overtuig mij van het tegendeel!’ en wederom staarde Hendrik op den grond en bleef eenige oogenblikken als levenloos zitten.</p>
<p>Hij had den naam van God uitgesproken en eene reeks van denkbeelden had zich aan dat woord gehecht. Van al die denkbeelden wist hij zich eigenlijk geen rekenschap te geven, maar het was, of het wat bedaarder, wat kalmer werd in zijn binnenste. Zijn gloeijend hoofd werd koeler; eene diepe ademhaling gaf eenige lucht aan de geprangde borst. Weder streek hij de hand over het voorhoofd, waarop het klamme zweet parelde; hij liep eenige malen de kamer op en neêr; daar valt hem de weggeworpen brief in het oog, en na de laatste woorden nog eens herlezen te hebben, vervolgde hij, maar nu minder haastig, minder opgewonden:</p>
<p>‘Mijne geheele nalatenschap is in dit pakje bijeen. Zij zal voldoende zijn om de kosten mijner begrafenis - doe dat maar zoo eenvoudig mogelijk - te bestrijden, en de nog loopende rekeningen, die gij allen hierbij zult vinden, te voldoen. Welligt dat er nog een klein saldo overschiet: geef dit s.v.p. aan de vrouw van Wolters, die door de onhandigheid van haar' man en mijn gedwongen getuigenis tegen hem het wel niet al te breed zal hebben..... . . . . . . . . . . . . . . . . . . .’</p>
<p>‘Zoo is dan mijn lot beslist,’ sprak Hendrik half luid;
<pb n="41"/>‘gij kondt mij niet helpen, van der Wiek; ik mag u niet langer beschuldigen. Dat wist ik niet, dat uwe omstandigheden van dien aard waren. Gij hebt het met opzet niet laten blijken. Was dat trots of grootheid van ziel? Misschien beide; want, nu gevoel ik het, het is groot, niet afhankelijk te willen zijn. Het is groot, het noodlot te trotseren; het niet over ons te laten heerschen. Het is groot, over zijn eigen lot te beslissen, eer een ander daar in grijpt en met duizende moordende priemen ons foltert. Ik bewonder uw' moed: gij hebt gedaan, waar duizenden voor terugbeven. En wat hebt gij vooruit boven velen! Als eerlijk man daalt gij in het graf, en na uwen dood toont gij u nog den menschenvriend, die der lijdende onschuld gedenkt,’ en met toenemende belangstelling zag hij het vervolg van het geschrift in:</p>
<p>‘En nu zult gij wel verlangend zijn,’ dus luidde het verder, ‘om te weten wat mij bewogen heeft zulk een tragisch einde aan mijn leven te maken. Ik kan het met een paar woorden zeggen: ik ben verzadigd, oververzadigd. Gij weet, ik heb het leven genoten. Ik kon dat doen, omdat ik vrij ruim voorzien was met wat de fijnen, die 't niet hebben, aardsch slijk gelieven te noemen. Ik was zoo ondankbaar niet om het ongebruikt te laten liggen - trouwens gij weet het, dat ik aan den eisch mijner zinnen zelden iets weigerde, en in de lusten des levens mij niet weinig heb gebaad. Het genot, dat ik in mijne jeugd smaakte, moest verfijnd worden, wilde ik er op den duur de aangename prikkeling van gevoelen. Dat kostte geld, veel gelds, telkens meer - en het einde weet gij.</p>
<p>‘Vraagt gij mij, of ik mij beklaag, dat de bronnen van mijn' vroegeren rijkdom zijn uitgeput? In geenen deele, vriend; want ook de bronnen van genot zijn voor mij opgedroogd, en waarom zou ik langer willen leven, nu het zingenot mij begint tegen te staan, en ik geen or-<pb n="42"/>ganen heb, om een stil, afgetrokken leven te leiden? Één' wensch heb ik slechts: dat ik terstond goed tref en niet zal behoeven te lijden. Als ik daaraan denk, kan mij nog wel eens eene koude rilling door de leden gaan. Overigens ben ik zeer kalm en gerust. . . . . . . . . . . . . . . . . . . . . . . . . .’</p>
<p>Hier moest Hendrik even ophouden. De stralenkrans, dien hij om het hoofd zijns vriends had zien schitteren, verbleekte en scheen voor zijn' strakken blik te verdwijnen. Weemoedig liet hij het hoofd op zijn borst zinken en naauwelijks kon hij gelooven, wat zijne oogen hadden gelezen. ‘IJdel droombeeld!’ sprak hij: ‘ik heb uwe zielegrootheid geroemd, ongelukkige en nu..... ik zou u kunnen verachten en verfoeijen, wellusteling, die u tot walging toe hebt verzaadt. Ellendige wereldling..... Wereldling! men zegt mij, dat ik het ben. Als 't eens zoo ware! Doch waar denk ik aan? Ik smaakte, maar zwelgde het levensgenot niet als hij, de rampzalige, die van 't leven zat was. En toch, wat doet het er toe, als de onsterfelijkheid een hersenschim is? Hij geloofde er niet aan: misschien geeft hij nog wel gronden op voor zijn ongeloof. Laat ons zien;’ en Hendrik las verder:</p>
<p>‘Ik zou zoo kalm en gerust niet zijn, als het waar was, wat mij in mijne jeugd van een hemel en een hel is geleerd. Doch sedert lang heb ik dat bijgeloof prijs gegeven. Gij weet, van Stralen, hoe ik over de onsterfelijkheid denk: ik kan haar niet opvatten in den gewonen zin van een persoonlijk voortbestaan, omdat het sedert lang is uitgemaakt, dat het onderscheid, hetwelk er gemaakt wordt tusschen ligchaam en ziel, eene dwaasheid is. Er bestaat immers geene kracht, zelfs geene geestelijke, onafhankelijk van de stof, en waar nu, zoo als wij dit bij lijken dagelijks kunnen waarnemen, de stofdeelen uit elkander vallen, moet de mensch als individu nood-<pb n="43"/>zakelijk ophouden te bestaan. Maar toch geloof ik aan de onsterfelijkheid, in zoo verre, dat de stof blijft, doch telkens eene andere gedaante aanneemt. Onze ligchamen vergaan en verteren wel, maar strekken tegelijk tot voedsel voor de aarde, die uit het verteerde vleesch en het vermolmd gebeente krachten gaart om planten en vruchten voort te brengen.</p>
<p>Zoo lang ik nog eenigzins twijfelde aan een persoonlijk voortbestaan, was ik, dat wil ik u wel bekennen, niet zoo gerust. Doch wie is er ooit teruggekomen, nadat hij gestorven was? Er was een oogenblik, toen ik geloofde, dat dit mogelijk was. Gij moet weten, dat ik mij waarlijk onlangs in de armen van het spiritisme geworpen had en..... doch gij roept reeds uit: <hi rend="i">les extrêmes se touchent.</hi></p>
<p>Niet lang duurde gelukkig die droomerij, en toen nu ook die periode voorbij was, was ik radicaal genezen en bevond ik, dat de inviduele onsterfelijkheid eigenlijk een uitvindsel is van priesters en dominés, die wel weten waarom zij het volk niet wijzer maken.</p>
<p>In ernst, van Stralen, ik heb veel over dit punt nagedacht en gelezen, en waar men de mogelijkheid stelde, dat de dood, of, zoo als men zich uitdrukt, “de ontbinding des ligchaams in zijne chemische bestanddeelen, geene vernietiging van het wezen is,” stuitte ik altijd op de vraag, of die mogelijkheid werkelijkheid is, julke werkelijkheid, die langs den weg van een physisch onderzoek verkregen wordt. En het antwoord was, als men zich zelven ten minste niet bedriegen wil: neen!</p>
<p>Doch gij zelf zijt op den weg van onderzoek ver genoeg gevorderd om hier nog meer bij te voegen. Ik neem afscheid van u door deze letteren. Waarom ik dit niet in persoon deed, zult gij ligt begrijpen. Gij zoudt mij hebben pogen terug te houden van een' stap, die voor mij
<pb n="44"/>onvermijdelijk is geworden. De ware reden zou ik u niet hebben kunnen mededeeelen, zonder u in verzoeking te brengen tot het doen van opofferingen, die ik van u niet kon, niet wilde vergen. En al had ik daartoe kunnen besluiten - wie is de sterke, die niet tot zwakheid vervallen kan? - het zou mij voor een' korten tijd slechts gebaat hebben. 't Is mogelijk, maar ik geloof niet, dat ik de walging, waar ik u straks van sprak, zou hebben overwonnen.</p>
<p>Een dwaas, die zich tegen de wet der noodzakelijkheid verzet: daarom onderwerp ik mij. En nu, vaarwel, geniet het leven, zooveel en zoolang gij kunt. En mogt het u eens gaan, als mij, dan..... doch ieder moet weten wat hij doet . . . . . . . . . . . . . . . . . . . . . . . . . . . . . . . . .’</p>
<p>De zoele, vochtige damp, die den ganschen dag zoo neêrdrukkend gehangen had, begon met het vallen van den avond reeds te wijken voor enkele windvlagen, die hem voor zich uitjoegen. Zij waren de voorboden, die den storm aankondigden, die weldra volgen zoude. Bij het scheuren der zamengepakte wolken in het noord-westen zag men met welk een vaart zij werden voortgezweept, en weldra verkondigde het huilen door reten en spleten, dat de lagere lucht in oproerige beweging gebragt was. Hendrik schoof de ramen zijner kamer open, om don koelen wind binnen te laten, die zijn brandend voorhoofd verkwikte.</p>
<p>De storm in zijn binnenste stemde met den storm daar buiten te wel overeen dan dat hij dien niet verkoos boven den drukkenden dampkring, die den somberen dag nog veel somberder had gemaakt. Het laatste gedeelte van van der Wiek's brief had hem zeer diep geschokt: had van der Wiek afdoende gronden voor zijn ongeloof bijgebragt? Had hij bewezen,
<pb n="45"/>dat er geen eeuwig leven was?.... En toch, wat hij aanvoerde, hij kon het niet weêrspreken; hij wilde het ook niet, al kwam hem het een en ander voor den geest, dat hij daartegen zou kunnen inbrengen. Door weifeling op weifeling geslingerd werd hij beklemd om het harte, toen hij uit zijne mijmering op eens weder opschrikte door de gedachte aan zijn' reddeloozen toestand.</p>
<p>Daar kwam hem de ontvangen boodschap van zijn' broeder weder voor den geest. Daarheen te gaan, nu, na zulk eene bittere teleurstelling... hij kon er niet toe besluiten. In zijne verbeelding zag hij den bitteren spot, waarmede zijn strenge broeder hem zou begroeten, en hoe hij zich zelven vernederen moest, om van hem te vragen wat hij als aangeboden gunst had verworpen. Onrustig en gejaagd liep hij de kamer op en neder: als de dag van morgen, de uiterste dag, aanbrak zonder dat hij geholpen werd, dan was hij verloren, en wat moest er dan van hem worden!..... Hij besloot aan zijn' broeder te schrijven.....</p>
<p>Het koele antwoord, dat hij op zijn' korten, gedrongen brief, waarin meer een eischende dan vragende toon heerschte, ontving, was in zoover geruststellend voor hem, dat hij verzekerd was den volgenden dag uit den dringendsten nood gered te zullen worden. En waren zijne huisselijke omstandigheden niet van zulk een' treurigen aard geweest, hij zou welligt in vernieuwd zingenot de smartelijke indrukken van dezen dag hebben trachten uit te wisschen.</p>
<p>De toestand van Adèle was intusschen niet verbeterd. Bij het zien van haar kind, dat men tot haar gebragt had, was het, alsof zij voor een oogenblik uit een' droom ontwaakte, maar weldra verzonk zij weder in die gevoellooze dofheid, die de arts zoo hoogst gevaarlijk had geacht. Toen Hendrik haar aansprak, kwam er even
<pb n="46"/>een gloed in haar oog, die voor een' hevigen uitval deed vreezen, maar die even spoedig verdoofde, als hij ontstaan was. En toen hij voortging en van eene reddende uitkomst gewaagde, staarde zij hem zóó wezenloos aan, dat hem de moed ontzonk, om langer bij haar te verwijlen.</p>
<p>Op zijne kamer teruggekeerd, wist hij niet, hoe hij den langen avond zou doorbrengen, terwijl zijn geschokt zenuwgestel hem allerlei schrikbeelden voor oogen spiegelde. Nog altijd stormde het daar buiten, terwijl zijne verbeelding hem in elke windvlaag de vreemdste geluiden liet hooren. Nu eens was het, of hij eene stem vernam, die hem bij zijn' naam riep, dan weder, of hij een' zwaren slag van een vallend ligchaam; nu eens, of hij een' benaauwden angstkreet van zijn kind, dan weder of hij zijne vrouw luide om hulp hoorde roepen. Sloot hij de oogen, dan was het, of hij de misvormde trekken van van der Wiek's gelaat en daar naast het wezenlooze aangezigt zijner Adèle aanschouwde.</p>
<p>Daar schaamte bij het meer en meer ruchtbaar worden zijner hagchelijke omstandigheden, hem terughield zich naar zijne vrienden te begeven, verlangde hij vurig door een hunner bezocht te worden. Doch, terwijl hij bij zich zelven afvroeg, wie hem thans zou komen opzoeken, werd Bergsman bij hem aangediend. Een oogenblik stond hij in beraad of hij hem zou afwachten: Bergsman, die getuige geweest was van zijne blijde hoop op redding door van der Wiek - juist nu, om de eerste getuige te zijn van zijne vreesselijke teleurstelling! En toch was 't hem welkom, dat er althans iemand kwam.</p>
<p>&nbsp;</p>
<p>Na de eerste begroeting sprak Bergsman: ‘Ik had weinig gedacht, mijnheer van Stralen, dat ik heden voor
<pb n="47"/>de tweede maal hier zou komen, om u nog eens mijne deelneming te betuigen in eene gebeurtenis, die voor u inzonderheid zeer schokkend moet zijn.’</p>
<p>‘Ja, wel schokkend, mijnheer Bergsman; want mijn vermeende redder, van wien ik u heden morgen sprak, was de man, die zoo ongelukkig om het leven gekomen is.’</p>
<p>Van Stralen gebruikte daar twee uitdrukkingen, die Bergsman heimelijk genoegen deden. ‘Vermeende redder, zegt gij,’ sprak hij vragend.</p>
<p>‘Ja, ja,’ antwoordde van Stralen haastig. ‘Hij zou het zelf niet lang meer volgehouden hebben, als hij er geen einde aan gemaakt had.’</p>
<p>‘Dus was zijne onbezonnen levenswijze de oorzaak, dat hij misdadig werd en de hand aan zich zelven sloeg. Ik had eene andere oorzaak vermoed.’</p>
<p>‘Welke?’</p>
<p>‘Oververzadiging, walging van het zingenot, waarin velen gewoon zijn zich te baden, die het onstoffelijke loochenen. Waarom zouden zij ook langer wenschen te leven, als de prikkeling van het genot bij hen heeft opgehouden?’</p>
<p>‘Gij vindt zijne daad dan niet onnatuurlijk, mijnheer Bergsman?’</p>
<p>‘Zijne misdaad, meent ge. Onnatuurlijk is zij altijd, maar zij bevreemdt mij echter zoo weinig, dat als de natuur niet boven de leer ging, het te verwonderen zou zijn, dat men er niet meer van hoort, dat zij, die het stoffelijke verheffen met loochening van het onstoffelijke, de hand slaan aan hun eigen leven.’</p>
<p>‘Gij spreekt altijd van misdaad. Op uw standpunt kan ik mij dit begrijpen. Doch zij het misdaad, wat zou het hem schaden, die er geen berouw over voelen kan?’</p>
<p>‘Uwe teleurstelling, mijnheer van Stralen, heeft wel een' hoogst treurigen invloed op u gehad. Berouw <hi rend="spat">zal</hi> hij voelen en er eenmaal God voor danken, dat zijne
<pb n="48"/>overijlde daad hem als eene vreesselijke misdand voor den geest rijst.’</p>
<p>‘Wilt gij zijne eigene opinie daaromtrent weten, mijnheer Bergsman, lees dan dit laatste gedeelte van den brief, dien ik na zijn' dood heb ontvangen.’</p>
<p>Nadat Bergsman het aangewezene gelezen had, sprak hij: ‘dat zijn geen nieuwe bedenkingen tegen de onsterfelijkheid. Als gij eenigzins bekend zijt met de antimaterialistische lectuur, zult gij zelf ze uit den weg kunnen ruimen. Ik wil, als het ter uwer overtuiging noodig is, daar gaarne later op terug komen. Ik beklaag uwen diep gevallen vriend, maar ik betreur het niet, dat hij u niet meer ter zijde staat....’</p>
<p>‘Mijnheer Bergsman!.....’</p>
<p>‘Ik waag het zelfs verder te gaan, mijnheer van Stralen, en te betuigen, dat ik het niet betreur, dat uw vriend niet in de gelegenheid was u uit eene geldelijke ongelegenheid te redden.’</p>
<p>‘Om in de handen te vallen van een' broeder, die meenen zal mij nu in de magt te hebben, om mij zijne strenge, ijskoude begrippen op te dringen?’</p>
<p>‘Niet daarom, maar als gij 't mij vergunt vrij uit te spreken, omdat ik vreesde, dat het onheil, 'twelk u trof, het doel niet zou bereiken, dat er onder hooger bestuur door moge bereikt worden en tot uw waar geluk kan uitloopen.’</p>
<p>‘Ik houd van geen voorspiegeling van geluk, dat misschien ver is te zoeken. Ik was eenmaal gelukkig; ik hoopte het door van der Wiek weder te worden, gelijk hij het was tot aan zijn levenseinde.’</p>
<p>‘Ik meende u straks te hebben hooren zeggen, en ik verheugde mij om uwentwil over die uitdrukking, dat hij zoo ongelukkig om het leven gekomen was. Doch hierover nader. Gij waart eens gelukkig, zegt gij, en dit
<pb n="49"/>brengt mij van zelf terug tot de vraag, die ik u heden morgen deed en waarop gij mij het antwoord zijt schuldig gebleven.’</p>
<p>‘Er is van daag zooveel gebeurd, dat ik mij die vraag niet genoegzaam herinneren kan.’</p>
<p>‘Ik vroeg u, of gij tot hiertoe waarlijk gelukkig waart? Niet in dien zin, dat gij aan uwe zinnelijke begeerten den vrijen teugel kondt vieren - want zulk een geluk leidt tot walging, en walging van zingenot tot zelfmoord; maar gelukkig door het gevoel, dat gij aan uwe bestemming als mensch, als redelijk en zedelijk wezen voldeedt? Gelukkig als Hij het was, die getuigen kon, dat het Zijne spijze was te doen den wil des hemelschen Vaders, die met den dood voor oogen kon belijden, dat Hij het werk voleindigd had, dat Hem de Vader te doen gegeven had?’</p>
<p>‘Wij zijn zinnelijke wezens, die nu eenmaal niet anders kunnen zijn, dan wij zijn, aan wie niets kan worden opgedrongen waartegen de natuur, die altijd haar regt laat gelden, zich verzet - in één woord: wij zijn menschen.’</p>
<p>‘Wij zijn menschen: juist dáárom, mijnheer van Stralen, moeten wij leven voor en streven naar wat den mensch vereert en heiligt. Juist dáárom moeten wij trachten gelijkvormig te worden aan dien mensch bij uitnemendheid, in wien God het ideaal der menschheid op het luisterrijkst heeft geopenbaard.’</p>
<p>‘Wie kan zich met een' idealen mensch vergelijken?’</p>
<p>‘Gij vergist u, als gij van een' idealen mensch spreekt. Ik spreek van een ideaal, dat leven en werkelijkheid is geworden, van Hem, die onder ons menschen heeft geleefd, die in Zijn goddelijk-menschelijk leven ons geleerd en getoond heeft, wat het zegt mensch te zijn in den verheven zin van het woord. Vraagt gij, wie zich met
<pb n="50"/>Hem kan vergelijken: voorzeker niet hij, die aan het aardsche verkleefd, geen hooger genot kent, dan wat de lust en de begeerte zijner zinnen opleveren; niet hij, die het hoogere leven des geestes niet in zich zelven aankweekt en niet naar reinheid van hart en leven streeft. Maar voor hem bestaat ook het ware geluk niet, dat voortvloeit uit de begeerte om eenswillend te zijn met Hem, die één was met den Vader, om, als Hij, het eeuwige leven in zich blijvende te hebben.’</p>
<p>‘Gij spreekt daar weder van het eeuwige leven, mijnheer Bergsman, alsof dit reeds eene uitgemaakte zaak was, niet aan zoovele twijfelingen onderworpen, als er sommige door van der Wiek in zijn schrijven aan mij zijn geopperd.’</p>
<p>‘Van der Wiek heeft gedwaald, treurig gedwaald, omdat hij in zijne ontkenning geschermd heeft tegen een droombeeld. Hij ging uit van de onderstelling, dat het geloof aan een onsterfelijk leven gegrond was op het begrip, dat de mensch uit twee deelen bestaat: ligchaam en ziel. Van een zieleleven wist hij niets, zag hij niets, tastte hij niets; het viel niet onder het bereik zijner zinnen, en van daar zijne loochening. Had hij een' dieper' blik geslagen in de eenheid van het menschelijk wezen, hij zou zoo ver niet gekomen zijn. Had hij geloofd in Christus, hij zou niet getwijfeld hebben, dat hij het eeuwig leven deelachtig was.’</p>
<p>‘Ik begrijp u niet volkomen, mijnheer Bergsman; zoudt gij mij dit wel eens nader willen verklaren? Maar nu niet - mijn hoofd, dat heden reeds zooveel geleden heeft, zou duizelen. Ik heb rust noodig. Ik vrees, dat ik ze niet zal vinden; te minder, als het waar kan zijn, wat gij mij daar gezegd hebt: in dat geval zou ik diep ongelukkig zijn!’</p>
<p>‘Zegen het oogenblik, mijn vriend, waarin gij dit le-<pb n="51"/>vendig gevoelt. Dan komt gij op den weg om uw eigenlijk ongeluk te beseffen. Niet uw uitwendige treurige toestand, maar uw inwendige is bovenal te beklagen. Zoodra gij tot de overtuiging daarvan komt, zult gij uwe kwaal in haren gevaarlijken aard ontdekken, maar dan ook is het geneesmiddel gegeven, en, hoe bitter het u ook smaken moge, weldra zult gij er u over verheugen, dat het u is toegediend.’</p>
<p>‘En dat geneesmiddel?’</p>
<p>‘Is, of kan althans zijn het onheil, dat u treft.’</p>
<p>‘Geen straf dus, zoo als mijn broeder mij zoo ernstig voorhield en waarmede hij mij meende bang te maken?’</p>
<p>‘In zoover als zij het gevolg is van uwe levenswijze, ongetwijfeld, maar een straf als die eens vaders, die uit liefde kastijdt. Gij weet het nog uit uwe jeugd, toen het geloof aan God nog ongeschokt bij u was: de Hemelsche Vader plaagt de menschenkinderen niet uit lust tot plagen, maar opdat zij Zijner heiligheid zouden deelachtig worden. En als uw rampspoed dat gevolg eens had; als daardoor uw wereldzin gefnuikt en de behoefte aan hooger goed bij u ontwaakt was, - zoudt gij dan de hand niet zegenen, die de roede der tuchtiging over u ophief? Ik zie u bewogen, mijnheer van Stralen: zalig zijn die treuren, want zij zullen vertroost worden. Ik laat u thans aan uwe eigene gedachten over, terwijl ik van God bidde, dat Hij wasdom geve aan het planten en nat maken.’</p>
<p>Met een' hartelijken handdruk en de beste wenschen ook voor zijne vrouw wilde Bergsman afscheid nemen, toen van Stralen hem nog even terughield en zeide: ‘Dank voor het woord mij toegesproken. 't Is of ik gevoel, dat er nog iets anders is, waar ik mij aan vast moet klemmen. Zou het iets hoogers dan het stoffelijke zijn - maar dan, wat scherpe prikkel van zelfverwijt staat mij dan te wachten? 't Is vreemd, maar 't is,
<pb n="52"/>of dat vermoeden van leedgevoel mij reeds goed doet. Bergsman, vriend, die mij misschien het leven redt, vergeet, verlaat mij niet; want als het bewustzijn van wat achter mij ligt eens helder ontwaakte, ontwaakte tot zelfpijniging, dan heb ik steun, kracht, troost noodig....’</p>
<p>‘Gij kunt op mij rekenen, wien het tot dankbare vreugde zou strekken in u een' vriend te zien; maar hooger ondersteuning zult gij vinden, als de behoefte, die bij u, zooals ik hoop, is gewekt, bevrediging eischt. En nu, vaarwel, ik laat u aan uwe eigene overpeinzingen over.’</p>
<p>&nbsp;</p>
<p>Van Stralen bleef, na het vertrek van Bergsman, nog eenigen tijd in diep gepeins verzonken zitten. De vriendelijke, maar toch mannelijke toespraak van Bergsman had hem diep getroffen, dieper zelfs dan hij zich zelven wilde bekennen. ‘'t Is toch vreemd,’ sprak hij bij zich zelven, ‘dat de godsdienst, op eene verzachtende wijze en liefderijken toon voorgesteld, zulk een indruk maakt. Zoo als Karel met zijn godsdienst bij mij aan boord kwam, zou ik haar kunnen haten en verfoeijen. En toch zou het misschien beter geweest zijn als Bergsman mij met zijne redenering niet had medegesleept.... Ik heb mij van mijn stuk laten brengen; ik ben te zwak geweest. Ik heb concessies gedaan, die mijne zwakheid maar al te duidelijk aan het licht brengen. Alles heeft zijn loop, alles moet zijn loop hebben.... Die zoetsappige godsdienstige redeneringen klinken wel fraai, maar wat kan men tegen het onvermijdelijke doen? Geduld, onderwerping - bij het licht van de godsdienst schijnen die zoogenaamde deugden met een stralenkrans omgeven; maar wees ongeduldig - wat baat 't? onderwerp u niet - wat helpt dat verzet tegen het noodlot? Neen, 't zijn mooije praatjes, maar ze houden geen steek. En dan dat hooger doel van ongeluk
<pb n="53"/>en ramp! waar zien wij dat; waar nemen wij het waar met onze zinnen? Bespiegelingen, anders niet; pleisters om wonden te dekken, niet om te heelen. Dat hooger doel staat in verband met het geloof aan een albesturend God, en wie, wat is God? God is een Geest, zegt men; maar wat is een Geest? Wie kan mij daar eene verklaring van geven?... Het ongeloof kan het niet, zegt men; maar wel de Christen. En waarom? Omdat het verstand, zegt men, zoo lang het egoïstisch is, het geestelijke niet verstaat. Maar de Christen zou het verstaan! Waarom? Omdat hij uit elke oorspronkelijke gedachte, die bij hem opwelt, reeds zou weten wat een geestelijk wezen is, en dat geestelijk wezen is hem dan de vrijmagtige God, die de schepping gedacht en overeenkomstig die gedachte geschapen heeft en voortdurend bestuurt.... Moest ik dat gelooven, dan was er een God en dan zou ik het wel moeten toestemmen, waar Bergsman heen wilde, dat die God heilige liefde was...! Heilige liefde, 't is een heerlijk denkbeeld. Zou God ook de wereld geschapen hebben uit liefde, zoo als ik wel eens heb hooren beweren, niet om zijne eigene eer en zaligheid, maar omdat Hij, de liefderijke en almagtige, zijn geestelijk leven aan zijne schepselen heeft willen mededeelen....? In welk een maalstroom van gedachten verlies ik mij....! 't Is vreemd, juist nu mijn verstand mij den weg moet wijzen, laat het mij in den steek.... Neen, neen! er is geen....! Waarom aarzel ik dan toch het uit te spreken? Zou het vooroordeel zijn? Misschien wel. 't Is toch als het ware een ingezogen begrip, dat ons van onze vroegste jeugd wordt ingeprent. Wij zien, wij nemen niet anders waar dan stof. De wereldbeschouwing der zinnelijke waarneming is, zoo als van der Wiek mij zeide, in haar beginsel de zuivere en volledige tegenstelling der Christelijke. Geen wonder, dat de Christenen haar op den achtergrond
<pb n="54"/>schuiven. De ijdele poging om het ideale en reëele, zeide hij, natuur en geest in overeenstemming te brengen, waarop zoo vele denkende geesten zich afgesloofd hebben, is door onze wereldbeschouwing genoegzaam gebleken vruchteloos te zijn. En het Godsidée, zou dat werkelijk slechts een voortbrengsel zijn van de menschelijke phantasie....? Maar als ik dan toch in de wereld wijsheid en order moet opmerken, dan moet ik toch eene denkende stof aannemen.... Maar denkende stof, wat is dat....? Ik duizel, als ik daar aan denk. Als er toch eens eene hoogere magt was dan de stof, boven haar verheven, haar beheerschend....! dan zou mijne dwaling toch wel treurig zijn. Waarom kan ik dat denkbeeld niet verdringen? Waarom verheft het zich telkens weder?’ . . . . . . . . . . . . . . . . . .</p>
<p>Omdat er licht opgaat in uwe verduisterde ziel, van Stralen; omdat een hooger beginsel begint te zegevieren over de lage stof. Gij hebt een onrustigen nacht, omdat uw beter ik begint te worstelen met de zonde, die het gevoelt, dat er afbreuk gedaan wordt aan hare heerschappij. Verlies den moed niet in die worsteling. Er behoort nog groote kracht toe om den voet gronds, dien gij begint te veroveren, te behouden. Gij moet uwe wapenen nog telkens wetten - ook die uwer vijanden zijn scherp!</p>
</div>
<div type="chapter">
<pb n="55"/>
<head rend="h3">Twintigste hoofdstuk.
<lb/>
Leven onder de wet en sterven onder de genade.</head>
<p>De storm, die den vorigen avond uit het Noord-westen was opgestoken, was nog niet geheel voorbij. Dikke wolken, nog altijd met snelle vaart door het zwerk voortgezweept, ontlastten zich van tijd tot tijd in zware regenvlagen, die langs de ramen kletterden en den somberen November-morgen nog somberder maakten.</p>
<p>Was het duister en guur daar buiten, ook in de huiskamer van Karel van Stralen heerschte een doffe, kille schemering. De morgengodsdienstoefening was afgeloopen en, met het oog op hetgeen er gisteren gebeurd was, besloten met het lezen van Psalm XXXV: ‘Twist, Heer! met mijne twisters, strijd met mijne bestrijders. Grijp het schild en de rondas, en sta op tot mijne hulp. En breng de spies voort, en sluit den weg toe, mijnen vervolgers te gemoet; zeg tot mijne ziel: ik ben uw heil. Laat hen beschaamd en te schande worden die mijne ziel zoeken; laat hen achterwaarts gedreven en schaamrood worden, die kwaad tegen mij bedenken. Laat hen worden als kaf voor den wind; en de Engel des Heeren drijve hen weg. Hun weg zij duister en gansch slibberig; en de Engel des Heeren vervolge hen.’ Deze aanhef, met hoogen ernst voorgelezen, had eene kille huivering door Johan's leden doen gaan.</p>
<pb n="56"/>
<p>Hoezeer in de strenge begrippen zijner ouders opgevoed, kon Johan niet altijd de bedenkingen terugdringen, die er nu en dan tegen hun gevoelen in hem oprezen. Hij was nu op het gymnasium en in dezelfde klasse met Willem Bergsman, den levenslustigen knaap, die Johan meermalen uit zijne sombere overpeinzingen opwekte en hem dan beklaagde, dat zijne godsdienstige begrippen zoo weinig overeenstemden met zijn jeugd, en hem in een zoo neêrgedrukte stemming bragten. Johan, meermalen gewaarschuwd voor de redeneringen van Willem, kon echter, in weerwil van het hem ingeprente wantrouwen, zich zelven niet ontveinzen, dat Willem in menig opzigt geligk had. Er waren zelfs oogenblikken, dat hij er aan dacht, het lastig juk hem door zijne ouders opgelegd af te schudden en zich eene vrijheid te veroorloven, die veel verder zou gegaan zijn, dan immer in de bedoelingen van Willem lag. Doch had hij het al eene enkele keer gewaagd van Willem's wijze van redeneren over de godsdienst gebruik te maken, de strenge blik zijns vaders en de stille zucht zijner moeder hadden hem weldra den moed benomen om zich verder uit te laten.</p>
<p>De indruk van het voorgelezene op Johan was aan zijn' vader niet ontgaan. Deze, anders niet gewoon zijn' zoon tot gesprekken over verschil van meeningen uit te lokken, omdat hij hem tegenover het vaderlijk gezag het regt van tegenspraak niet toekende, zeide echter nu tot hem: ‘Ik zag u onder het voorlezen de wenkbraauwen fronsen, Johan, en dat verwondert mij niet. Vreesselijk is het ook, te vallen in de hand des levenden Gods. Gij dacht zeker daarbij aan het schrikwekkend lot van den zoogenaamden vriend uws ooms, aan dien van God verworpene, wien de Engel des Heeren als kaf voor den wind heeft weggedreven en in wiens verwerping de goddelijke geregtigheid is verheerlijkt. Zoo gaat het allen die het
<pb n="57"/>hoofd opsteken tegen hun' God en Koning en tot in alle eeuwigheid den toorn des Regtvaardigen zullen moeten dragen.’</p>
<p>‘'t Zal oom wel vreesselijk geschokt hebben, papa; hebt u oom al gesproken?’ vroeg Johan, die zoo een regtstreeksch antwoord scheen te willen ontwijken.</p>
<p>‘Uw oom heeft na het voorgevallene met van der Wiek een schriftelijk boven een mondeling onderhoud verkozen, schoon het hem, in de omstandigheden, waarin hij verkeert en die u ook wel zullen ter oore gekomen zijn, raadzamer geweest ware, zich in persoon bij mij te vervoegen.’</p>
<p>Zulk een vertrouwelijke toon, inzonderheid familiezaken betreffende, was iets ongewoons voor Johan. Hij voelde er zich aangenaam door verrast en meende, dat hij nu ook gebruik mogt maken van eene vrijheid in spreken, waarvoor hij zich anders wel zou gewacht hebben. Hij antwoordde daarom: ‘Ik heb er van gehoord. Oom is waarlijk wel te beklagen: in gevaar dat, als hij niet geholpen wordt, zijn kantoor springt, en dan tante in zulk een' treurigen toestand, en op zulk eene schrikkelijke wijze een' vriend te verliezen!’</p>
<p>‘Te beklagen zijn zij alleen, Johan, die niet door eigen schuld zoo diep ongelukkig worden.’</p>
<p>‘Te beklagen nòg meer, zou ik zeggen, papa, die het door eigen schuld worden.’</p>
<p>De donkere blik zijns vaders deed hem haast berouw gevoelen, dat hij zich zoo vrij had uitgelaten, toen zijne moeder het woord opvatte en zeide:</p>
<p>‘Johan, gij moest, eer gij uwe meening uitbrengt, de woorden van uw' vader meer wikken en wegen. 't Spreekt van zelf, dat gij uw oordeel aan het zijne moet onderwerpen. Ik vrees, dat de poging om het kwaad te vergoêlijken weêr iets is, dat ge van Willem hebt overge-<pb n="58"/>nomen, wiens vader, in plaats van uw' oom streng te berispen, altijd een pleister bij de hand heeft om de gevaarlijke wond te bedekken. Maar God laat zich niet bespotten. Dat heeft Hij getoond aan van der Wiek, dien Hij aan den Booze heeft overgegeven, om hem voor eeuwig te kluisteren; aan de gevreesde krankzinnigheid uwer tante, die alleen leefde voor de wereld, die vergaat met al hare begeerlijkheid; aan het glibberig pad, waarop uw oom is vervallen, dien de Engel des Heeren vervolgt.’</p>
<p>‘Maar, mama,’ zeî Johan, die tegenover zijne moeder zich nog eenige meerdere vrijheid veroorloofde, ‘moet de mensch niet dikwijls tot het uiterste komen om behouden te worden?’</p>
<p>‘'t Past ons niet, Johan,’ sprak zijn vader, ‘in Gods raadsbesluiten in te dringen. Herinner u eens, hoe het die oproerige Israëlieten in de woestijn ging: geen hunner kwam behouden in het beloofde land, en wacht u toch voor gevaarlijke menschelijke redeneringen, die wel schoon klinken, maar vaak verschooning inbrengen, waar Gods woord veroordeelt, en als het ware Hem wetten willen voorschrijven, die handelt als de pottenbakker met het leem.’</p>
<p>‘Maar er staat toch geschreven: ‘God kastijdt, dien Hij lief heeft en Hij geesselt een' iegelijken zoon, dien Hij aanneemt.’</p>
<p>‘Juist, dien Hij lief heeft, dien Hij aanneemt: dat ziet men voorbij, en daarom wordt het doel der kastijding zoo ruim mogelijk gemaakt en op alle werkelijke straffen toegepast, om den zondaar gerust te stellen en hem het strenge oordeel Gods te laten voorbijzien.’</p>
<p>‘Neen, papa, niet om hem gerust te stellen, maar om hem te verbeteren.’</p>
<p>‘Ja, dat is het vernis, dat er over gelegd wordt. Johan, Johan! laat u toch niet medeslepen door den geest der
<pb n="59"/>eeuw. Ik verzoek u voortaan niet naar zulke onbekookte redeneringen te luisteren, die een glimp hebben van de handhaving van Gods regtvaardigheid en heiligheid, maar eigenlijk op de verloochening dezer goddelijke eigenschappen moeten uitloopen.’</p>
<p>Johan wist bij vroegere ondervinding, dat alle tegenspraak thans vruchteloos zou geweest zijn, omdat het vaderlijk gezag hem steeds stilzwijgen oplegde, waar hij door redeneringen en bespiegelingen dieper wilde indringen dan het aan zijn' vader voor de onderwerping van het verstand aan de verborgenheid des geloofs gepast voorkwam.</p>
<p>Doch al had hij nog iets willen in het midden brengen, hij zou er in verhinderd zijn door het binnenkomen van Daniel, die zijn' meester een' brief overhandigde, die zoo even was bezorgd.</p>
<p>De heer van Stralen, de hand van Bergsman herkennende, opende terstond den brief, liep dien vlugtig door en legde hem toen met een ontevreden gelaat neder.</p>
<p>‘Een nieuw bewijs,’ sprak hij, ‘voor hetgeen ik daar zoo aanstonds zeide. De heer Bergsman schrijft mij over den uitslag van zijn bezoek bij mijn' broeder. Hij deelt mij hoofdzakelijk het met hem gehouden gesprek mede, en geeft zijn hoop te kennen, dat zijne pogingen niet geheel vruchteloos zullen zijn. En waar komt dat gesprek nu op neder? Juist zooals wij reeds zeiden, om pleisters op de wond te leggen, die haar voor het oog wel verbergen, maar waaronder de kanker te dieper voortwoekert. Verbeeld u, Sara, ik had Hendrik met den meest mogelijken ernst de goddelijke straf voor oogen gehouden, die hem thans trof, om daardoor zijn' trotschen overmoed te verpletteren en hem da afschuwelijkheid van zijn wereldsgezind leven voor oogen te houden, en wat doet nu Bergsman? Ja, hij heeft ook van straf gesproken, maar zooals de zondaar er gaarne van hoort en vele
<pb n="60"/>predikanten van de tegenwoordigen tijd er liefst over spreken, om toch vooral niet te hard te vallen, de kieschheid en bescheidenheid niet uit het oog te verliezen, namelijk als het natuurlijk en noodzakelijk gevolg van verkeerdheden, die de mensch begaat, maar niet als een stellige straf van den Heiligen Opperheer, die te rein is van oogen om het kwade te zien en een iegelijk vergelden zal naar zijne werken. Het verwondert mij niet, dat Hendrik, toen hem de rampzalige toestand, waarin hij zich bevindt, werd voorgesteld zoo als men onheil en ramp den godvreezende kan laten beschouwen, als eene vaderlijke kastijding, een oogenblik bewogen is geweest. Zijn hoogmoed is gestreeld en achter den Godverzaker heeft mijnheer Bergsman een idealen mensch vertoond, dien Hendrik zich tot zijne eeuwige schade misschien zal verbeelden te zijn, als of door de tijdelijke ongelegenheid, waarin hij zich bevindt, zoo maar op eenmaal de behoefte aan iets hoogers en beters bij hem zou ontwaken, iets waarom de godvreezenden zelfs door strijden en bidden zooveel te worstelen hebben. - Ik kan het zeer wel begrijpen, dat Hendrik met zulk eene redenering is ingenomen: op zijn best genomen zal hij, gedwongen door de omstandigheden, misschien wat ingetogener leven; maar zal hij zonder te vreezen en te beven, zijn gemoed openen voor de harten verbrijzelende genade Gods? Dit mag mijnheer Bergsman meenen, maar ik vraag het u, hoe kan men zijn vertrouwen stellen op zulke leeraars, die den zondaar ontzien en wel van het doel der goddelijke kastijding spreken, maar de strafeischende geregtigheid Gods ten eenenmale voorbijzien en met den schrik des Heeren niet bewegen tot het geloof!’</p>
<p>‘Het is wel een treurige tijd,’ antwoordde Sara, ‘dat men zijn vertrouwen aan zoo vele geestelijke leidslieden moet ontzeggen. Toch is het gelukkig, dat zij duidelijk
<pb n="61"/>genoeg voor hun gevoelen uitkomen om niet door hen misleid te worden, waarvoor het gevaar te grooter is naar mate die leidslieden met meerdere bekwaamheden en veel kennis van zaken zijn toegerust. Het doet mij intusschen genoegen, dat Johan bij dit gesprek tegenwoordig geweest is. Jongelief, laat het u eene ernstige waarshuwing zijn om u door de redeneringen van nieuwigheidspredikers niet te laten medeslepen. Gij spreekt van tijd tot tijd met Willem, en die zal de begrippen van zijn' vader ook wel hebben ingezogen; wees in tijds op uwe hoede; wij kunnen u niet genoeg waarschuwen tegen de afgewekenen van Gods Woord, die de rust van het hart verstoren, en als gij maar met dat Woord gewapend zijt, dan zult gij de geesten kunnen beproeven of zij uit God zijn.’</p>
<p>Met die ernstige vermaning, die het zaad van wantrouwen tegen de predikers van het Evangelie in het jeugdig gemoed niet karig uitstrooide, begaf Johan zich naar het gymnasium, terwijl zijn vader zijne kamer opzocht om den brief van Bergsman te beantwoorden.</p>
<p>&nbsp;</p>
<p>Vervuld met dankbare blijdschap, dat zijne woorden niet zonder invloed op Hendrik schenen geweest te zijn, had Bergsman onmiddellijk aan Karel van Stralen zijn wedervaren schriftelijk bekend gemaakt. In de stemming, waarin hij verkeerde, had hij dit misschien in wat al te opgewekten toon gedaan, niet ernstig genoeg er op bedacht, dat hij aan iemand schreef, die niet ligt kon ingenomen zijn met uitdrukkingen van een opgewekt gevoel, dat voor het oogenblik sprak, maar die gewoon was ieder woord te wikken en te wegen.</p>
<p>In persoon begaf hij zich echter naar de oude mevrouw van Stralen, die diep getroffen was door hetgeen hij haar verhaalde van zijn wedervaren bij haren zoon Hendrik.
<pb n="62"/>Hoe beurde het uitzigt dat Bergsman haar opende hare neêrgedrukte ziel op! Verkwikkelijk, als malsche dauwdroppelen vielen zijne woorden op het brandend moederhart. Tranen van weemoedige vreugde ontsprongen haar oog, dat zij dankbaar naar boven sloeg, en Bergsman's hand grijpende bad zij hem haren zoon nu niet los te laten, maar voort te gaan op den ingeslagen weg.</p>
<p>Met opzet had hij tot haar niet gesproken van de mislukte poging, die Karel bij zijn' broeder had aangewend. Had hij dit niet gedaan om haar niet te bedroeven, hij waarschuwde haar echter op eene kiesche wijze, om zich niet te laten ontmoedigen, als zij soms minder gunstige berigten door haren zoon Karel hoorde, terwijl hij haar beloofde, haar op de hoogte der zaak te houden en het goede werk, dat God door hem aangevangen had, niet te laten varen.</p>
<p>Bij zijne te huis komst vond Bergsman een' brief van Karel van Stralen, het antwoord bevattende op den zijne. Vol belangstelling opende hij dien, in de verwachting, dat het berigt aangaande zijn' broeder een' aangenamen indruk op Karel's hart zou gemaakt hebben. Hij vond zich echter smartelijk teleurgesteld, want dat antwoord hield in: dat alles wat Bergsman hem verhaald had wel zeer fraai klonk, maar nog weinig afdeed, omdat het hem het ware niet toescheen. Hij twijfelde ernstig aan de behoudenis zijns broeders, zoo lang deze niet door God zelven in waarheid bekeerd was en wedergeboren uit den Geest, ja, zoo lang hij niet, als een verpletterd zondaar die zich zelven verdoemelijk acht, de toevlugt had genomen tot de goddelijke genade. Voor den ongeloovige en goddelooze toch was God, die zich niet laat bespotten, een verterend vuur. Israëls geschiedenis lag daar open om het te bewijzen. Hoe liefderijk God ook is voor de Zijnen, Hij is tevens de Heilige en Regtvaardige, dien
<pb n="63"/>men, ja moet beminnen, maar ook moet vreezen, zoo als uit menige uitspraak des Bijbels blijkt.</p>
<p>Bergsman las dezen brief nog eens ernstig en bedaard na, en bij die herlezing moest hij zich zelven bekennen, dat hij, te veel ingenomen welligt men den aanvankelijken uitslag zijner pogingen, zich ook te veel had laten te leur stellen door het antwoord op zijn' brief. In dat antwoord toch was waarheid, veel waarheid, hoe hard de woorden ook waren, waarmede zij werd uitgesproken. Het droeg bovendien het kenmerk van groote belangstelling - belangstelling van den strengen beoordeelaar, die, niet tevreden met uiterlijk vertoon, tot den diepsten grond ter ontdekking der innerlijke waarde doordong; die bij zijn' broeder geen gedeeltelijke verandering, maar eene volkomen vernieuwing eischte, geen verzachting, maar genezing van de wond, hoe pijnlijk de kuur ook wezen mogt. Bergsman mogt met hem verschillen over de wijze, waarop de genezing moest worden aangebragt, en over het beginsel, waaruit hij meende, dat zij beproefd moest worden, in de hoofdzaak, dat gevoelde hij wel, was hij het niet zoo oneens, als hij in den eersten opslag dacht. Van dit standpunt uitgaande, beantwoorde hij den brief op de volgende wijze:</p>
<p>&nbsp;</p>
<p>‘Met veel belangstelling las ik uw antwoord op mijne letteren. Misschien heb ik mijne verwachting op de betere inzigten uws broeders wat te hoog gekleurd, en klinken mijne woorden daarom wat al te fraai in uwe ooren. In de hoofdzaak ben ik 't met u eens, dat de aanvankelijk veranderde gezindheid uws broeders het ware nog niet is, al kan zij tot iets beters leiden.</p>
<p>Mogt mijn brief u welligt aanleiding gegeven hebben, om te onderstellen, dat ik eene geheele vernieuwing des gemoeds, eene wedergeboorte uit den Geest, bij uwen
<pb n="64"/>broeder minder noodzakelijk achtte, om een waar Christen te zijn, dat moet ik mij thans bepaalder uitdrukken en u nadrukkelijk van het tegendeel verzekeren. Ook naar mijn inzien moet uw broeder eerst in de diepte afdalen om zich weêr te verheffen; hij moet zich zwak gevoelen om strek te kunnen worden; hij moet als het ware sterven om te leven; met andere woorden: de oude mensch moet in hem vernietigd worden, om den nieuwen mensch in hem te doen ontwaken. Dat zulk eene wedergeboorte een werk van God is, ben ik ook volkomen met u eens, en is op grond van menige uitspraak in het Evangelie niet tegen te spreken. Wij mogen verschillen in de opvatting der wijze, hoe God dat werk tot stand brengt, in de hoofdzaak verschillen wij niet. Het zou ons te veel afleiden, als ik in het breede u mijn gevoelen, gesteund door het Evangelie, wilde mededeelen, omtrent den zin waarin 's menschen wedergeboorte een werk van God kan genoemd worden. Genoeg zij het op te merken, dat ik hier aan geen wondermagt denk, waardoor de wedergeboorte onmiddellijk door de kracht Gods, zonder tusschenkomst van persoon of zaak, wordt tot stand gebragt. Integendeel, ik geloof dat God, uit Wien, als de eerste bron, door Wien en tot Wien alle dingen zijn, de kracht tot wedergeboorte mededeelt door Christus en Zijn Evangelie; dat door Gods geest, den geest der waarheid, der heiligheid en der liefde, 's menschen verstand verlicht en zijn hart geheiligd wordt, terwijl het tot 's menschen hooge voortreffelijkheid behoort, dat hij de vatbaarheid heeft, om “het koningrijk Gods en zijne geregtigheid te zoeken,” “zich te bekeeren en zijns zelfs zaligheid te zoeken,” in één woord, dat de mensch kan aannemen wat God hem ter wedergeboorte aanbiedt, in zich verwerken wat hij van God ontvangt. Alles te zamen genomen, houd ik het met u er voor, dat de
<pb n="65"/>wedergeboorte is een werk van God, maar door Christus en zijn Evangelie, door Gods geest geheiligd, tot stand gebragt, en in zóóver het werk des menschen, als hij het vermogen heeft, om wat hem ter vernieuwing des gemoeds, of tot wedergeboorte wordt aangeboden, aan te nemen, en zijne keuze tot het waarachtige leven des geestes te bepalen.</p>
<p>Ik achtte het noodig, mijnheer! met deze weinige woorden u mijne denkbeelden omtrent den aard der wedergeboorte te doen kennen, om u te juister te laten oordeelen over mijne inzigten omtrent den weg, dien wij te bewandelen hebben bij onze poging tot de bekeering uws broeders.</p>
<p>Bedrieg ik mij niet, dan plaatst gij u al te veel op een oud-testamentisch, een wettisch standpunt, om in uwe poging te kunnen slagen. Onder het onontwikkeld Israël, het theokratische volk, mogt men met den schrik des Heeren dwingen, met vrees voor den Heilige dreigen; in een' geheel anderen geest wilde Christus, dat de mensch, de zondaar, die zich door de zinnelijkheid laat overheerschen, tot God en zijne levensbestemming zou gebragt worden. Eene eischende, eene dwingende wet is die des Ouden Verbonds, die tegenover den mensch staat en hem, ja soms van kwade daden terughoudt uit vreeze, maar het goede beginsel in hem niet wekt, het niet zelfstandig, in zijn innerlijk leven, ontwikkelt. Het nieuwe beginsel, dat God door Christus in den mensch werkt, staat niet als de oud-testamentische wet tegenover den mensch, maar moet door hem opgenomen worden en in hem ontwikkeld, zoodat het zich krachtig openbaart in zijn innerlijk leven door een geloof als dat van Christus, eene gehoorzaamheid als de zijne, eene eenswillendheid met den Vader, zoo als die van Christus met zijnen Vader.</p>
<p>Ik ontken daarmede niet, dat ook de Israëliet door
<pb n="66"/>de kracht Gods kan en moet bekeerd en wedergeboren worden; doch eene andere kracht van wedergeboorte is het welke uitgaat van den Jehova des Ouden- en van den God en Vader in Christus des Nieuwen-Verbonds. Wat den Israëliet aan goddelijk licht ontbrak, bezit de Christen in de hoogste mate, bestraald als hij is met het volmaakte licht der goddelijke waarheid. Waar de Christen in de volheid der goddelijke liefde zich verkwikken kan, en hem de volle mate des goddelijken geestes geschonken wordt, moest de Israëliet zich vergenoegen met een deel dier liefde te kennen, en hij bezat slechts enkele spranken van Gods Geest, wiens algemeene en voortdurende bedeeling hem vreemd bleef, terwijl de magt des geestes over het vleesch hem niet zóó kon heiligen als den Christen, omdat zijn leven voor het grootste deel aan de heerschappij der zinnelijkheid onderworpen was.</p>
<p>Ziedaar, mijnheer, mijne redenen, waarom ik van een ander, van het Christelijk standpunt, waarop niet vrees dwingt, maar liefde dringt, mijne pogingen tot gemoedsverandering en levensverbetering bij uwen broeder wensch aan te wenden.</p>
<p>Ik zal u wel niet behoeven te herinneren, dat de geschiedenis mij hier ter zijde staat. Gods liefde heeft den zondigen mensch steeds achtervolgd, naar de mate van zijne ontwikkeling. Op het krachtigst en heerlijkst vertoont zij zich in Christus: “Hierin toch is de liefde Gods jegens ons geopenbaard, dat God Zijn' eeniggeboren' Zoon in de wereld gezonden heeft, opdat wij zouden leven door Hem.” En wat moet, naar haren aard, deze liefde Gods in Christus betoond, uitwerken? “Waar zij het hart van den zondaar diep treft,” zeg ik met een beroemd godgeleerde, “wordt deze aan zich zelven ontdekt. Hij wordt zich zijner liefdeloosheid en zelfzucht bewust; de goddelijke liefde drijft in het hart de laatste van
<pb n="67"/>haren troon: zij trekt het gemoed in wederliefde tot God omhoog. Deze liefde is kracht. Zij is de sterkste kracht. Zij vereenigt het gemoed met God, en in die vereeniging dringt zij meer en meer de zonde naar buiten. Zij is eene heilige Godskracht. Zij sterkt den wil om zich geheel vrijwillig naar Gods wil te buigen, om dien wil te volbrengen, moet het zijn, onder de zwaarste beproevingen. Zij is eene levenskracht, die in woord en daad, in dulden en lijden zigtbaar wordt. Zij overwint alle dingen. Zij breekt en verbreekt de heerschappij des vleesches.’</p>
<p>‘In de hoop, dat ik weldra in de gelegenheid zal zijn, u gunstige berigten omtrent den uitslag mijner pogingen mede te deelen, vereenig ik mij met u in de bede, dat God het werk Zijner genade in uwen broeder volbrenge door zijne wedergeboorte tot een nieuw leven, het hooger leven des geestes.’</p>
<p>&nbsp;</p>
<p>Terwijl Bergsman, nadat hij den brief verzonden had, zat na te denken, hoe hij op de meest gepaste wijze de aanvankelijk gunstige werking op het gemoed van Hendrik van Stralen zou voortzetten, werd vrouw Wolters bij hem aangediend en begaf hij zich, op haar verzoek, met haar naar de gevangenis, om Wolters in zijn laatste levensuur bij te staan.</p>
<p>Onder hevig snikken werd Bergsman bekend gemaakt met het naderend levenseinde van Wolters; maar allengs kalmer wordende, verhaalde de arme vrouw hem onder weg, dat haar man wel langzamerhand was afgenomen, doch zigtbaar was verminderd, nadat zij hem voorzigtig bekend had gemaakt met het verschrikkelijk uiteinde van van der Wiek, dat hem een hevigen schok gegeven en zijn verzwakt gestel ontzaggelijk aangetast had. ‘Maar ik kan God niet genoeg danken,’ vervolgde zij, ‘dat hij zoo kalm van ziel is en zoo goed spreekt. Ik zie hem
<pb n="68"/>zoo dikwijls met vochtige oogen bidden, en dan vraagt hij mij telkens om vergeving. En toen hij voor van der Wiek bad....’</p>
<p>Door hare aandoeningen overstelpt kon zij niet meer uitbrengen, terwijl Bergsman haar tot kalmte aanspoorde en met haar zich verheugde over de gelukkige gemoedstemming waarin haar man verkeerde en de blijde verwachting daardoor geopend voor de toekomst, aan wier grenzen hij genaderd was.</p>
<p>Een vlugtige blik was genoegzaam om Bergsman te overtuigen, dat het einde van Wolters' aardsche leven genaderd was. Op zijn lijkkleurig gelaat plooide zich nog een vriendelijke glimlach, toen hij zijne vrouw met den leeraar zijne legerstede zag naderen.</p>
<p>Hij reikte Bergsman de hand en zeide: ‘ik dank u, dat gij mij nog eens komt bezoeken; het zal nu niet lang meer duren.’</p>
<p>‘Dat zie ik, Wolters,’ sprak Bergsman. ‘En gij zigt bereid den overstap te doen?’</p>
<p>‘Nu ben ik bereid; - maar toch, als ik het oog sla op het leven dat achter mij ligt: hoeveel beter had dat kunnen besteed zijn.’</p>
<p>‘Ongetwijfeld; maar ik dank God met en voor u, dat gij dat zoo levendig gevoelt, daar berouw over hebt, en er op vertrouwt, dat God den zondaar zijne overtredingen vergeeft.’</p>
<p>‘Dat is mijn troost: God vergeeft; maar wat had ik veel verder kunnen zijn, als...’</p>
<p>‘Als ge vroeger God meer voor oogen gehouden, met Hem gewandeld, als gij vroeger in uwen Zaligmaker geloofd, en dat geloof in uw leven geopenbaard hadt, als gij de wereld minder lief gehad en uw grootste schat in den hemel gezocht hadt....’</p>
<p>Wolters knikte toestemmend en Bergsman ging voort:</p>
<pb n="69"/>
<p>‘De smart, die gij daardoor ondervindt, is een onvermijdelijk gevolg van uw verzuim, en toch moogt gij danken, dat gij die smart gevoelt: zij is eene droefheid naar God, die eene onberouwelijke bekeering werkt tot zaligheid.’</p>
<p>‘Tot zaligheid!’ fluisterde Wolters, ‘o God, moge ik haar deelachtig worden; - maar dat vroeger leven...!’</p>
<p>‘Ja, dat vroeger leven, Wolters, was een leven der zonde; maar, God zij gedankt, het bukte hier reeds voor het leven in God; het leugenleven was niet bestand voor de kracht der waarheid: een nieuwe mensch is in u ontwaakt, en voor den nieuwen mensch moet de oude zwichten; het leven van Christus is in u gewekt en dat heeft het leven der zonde gedood.’</p>
<p>‘Dat nieuwe leven was zoo kort van duur.’</p>
<p>‘Tegen dien kortstondigen tijd kan gansch een leven opwegen. Dank God, dat het in u opgewekt is: zóó wordt het de aanvang van het nieuwe leven, dat weldra geheel aan God gewijd, zal voortgaan van kracht tot kracht en van heerlijkheid tot heerlijkheid.’</p>
<p>Een blijmoedige trek vertoonde zich op het doodsbleeke gelaat, het oog schitterde een oogenblik, maar sloot zich daarop.... De stervende sluimerde eenige oogenblikken in: het was of die sluimering zijne wegzinkende krachten nog voor een oogenblik steunde. Toen hij de oogen weder opende, reikte hij zijne vrouw de hand en sprak toen: ‘ik ga zooveel geruster heen, omdat gij bezorgd zijt. Vertel het....’</p>
<p>Vrouw Wolters verhaalde toen aan Bergsman, dat de direkteur der gevangenis haar, op verzoek van haar man, had voorgeslagen, om bij hem in dienst te komen, met de belofte, dat als hij over haar tevreden was, hij haar dan eene vaste betrekking in het huis zou pogen te bezorgen, waardoor zij van een matig bestaan voor geheel haar leven zou verzekerd zijn.</p>
<pb n="70"/>
<p>‘Dat verheugt mij’ zeî Bergsman; ‘zoo ziet gij, dat God niet verlaat die tot Hem de toevlugt nemen. Eene nieuwe kracht voor u, Wolters, tot versterking van uw geloof.’</p>
<p>‘Geloof!’ riep Wolters met eenige verheffing van stem uit: ‘zou ik het ware geloof wel hebben? Ik heb zoo dikwijls gebeden: o God, kom mijne ongeloovigheid te hulp.’</p>
<p>‘Gij meent het geloof in Christus, dat te regt het zaligmakend geloof heet?’</p>
<p>‘Ja, ja!’ sprak Wolters haastig, als wist hij, dat zijne oogenblikken geteld waren.</p>
<p>‘Verstaat gij wat ik u zeg, Wolters? Ik wilde u nog ééne vraag doen.’</p>
<p>Wolters drukte hem de hand en zeide zacht: ik versta u.... geheel.’</p>
<p>‘Uit welk beginsel onderwerpt gij u aan Gods wil, die u in de kracht uws levens wegneemt, en waarom vertrouwt gij u aan Hem toe in de ure des doods? Waarom hebt gij gebeden voor hem, die uw ergste vijand was, die u op zulk een' verderfelijken weg geleid heeft, den rampzalige, die de handen aan zich zelven sloeg; waarom hebt gij uw best gedaan, om voor de vrouw, die gij achterlaat, te zorgen?’</p>
<p>‘Omdat ik dat vooral in deze laatste dagen van den Heer Jezus geleerd heb en lust gevoelde Hem daarin na te volgen.’</p>
<p>‘God zij gedankt, Wolters. Zoo hebt gij uw geloof in Christus getoond, en nu, twijfel aan uw geloof niet. In dát geloof kunt gij gerust ontslapen.’</p>
<p>Met gevouwen handen had Wolters die laatste woorden aangehoord. Zijn ademhaling werd korter. ‘Vaartwel,’ sprak hij toen met afgebroken woorden: ‘daarboven zien wij elkander weder; dáár wordt geen ziel door de zonde verstrikt.’</p>
<pb n="71"/>
<p>Nog ééne sluimering; nog één kort ontwaken; nog ééne bede: ‘o God, wees mij zondaar genadig!’ en de lijder had volstreden. ‘Amen!’ sprak Bergsman diep bewogen, en na nog een troostvool woord tot de innig bedroefde weduwe gesproken te hebben, keerde hij vol heilige en blijmoedige gedachten naar zijne woning terug.</p>
</div>
<div type="chapter">
<pb n="72"/>
<head rend="h3">Een en twintigste hoofdstuk.
<lb/>
Nieuwe openbaringen.</head>
<p>Hendrik van Stralen, neêrgeslagen door al wat hem in de laatste dagen smartelijks bejegend was, had zijne woning schier niet verlaten. Eene sombere stemming had zich van hem meester gemaakt en zijn gemoed met een' ernst vervuld, zoo als hij maar zelden had gekend. Toch was die ernst hem weldadig. De gedachtenreeks, na het laatste bezoek van Bergsman bij hem opgekomen, moest hij zijns ondanks vervolgen. ‘Van der Wiek,’ had Bergsman gezegd, ‘had treurig gedwaald ten aanzien van het eeuwige leven. Had hij een' dieper blik geslagen in het menschelijk wezen, hij zou zoo ver niet gekomen zijn. Had hij in Christus geloofd, hij zou niet getwijfeld hebben aan de onsterfelijkheid.’</p>
<p>‘Wat beteekent,’ dus ging Hendrik bij zich zelven voort: ‘wat beteekent die diepere blik in het menschelijk wezen? Zou Bergsman meenen, dat er geestelijke krachten zijn, die onafhankelijk van het ligchaam werken; dat de geest van de stof kan gescheiden worden? Dat weêrspreekt immers de op ervaring gebouwde waarheid, dat er geen van de stof onafhankelijke kracht bestaat. Hij zelf noemt het een dwaalbegrip, dat de mensch uit twee deelen zou bestaan, uit ligchaam en ziel; maar hoe ontwijkt hij met zijne begrippen van een zieleleven, die dwaling? Zou hij ook van eene eenheid spreken, en
<pb n="73"/>zoo ja, waar kan hij, zoo als mij uit eene aanteekening van der Wiek blijkt, den grond dier eenheid anders zoeken dan in de verbinding der verschillende stoffen, waaruit het ligchaam bestaat? En dan nog: wat is het verband tusschen het geloof in Christus en de zekerheid eener persoonlijke onsterfelijkheid....?’ 't Was een maalstroom van gedachten, waarin Hendrik zich verloor, maar die hem veel meer dan te voren onrustig maakte. Het was eene duisternis, waaruit hij, met vroeger ongekend verlangen, licht wenschte te zien opdagen. Het was de behoefte aan iets hoogers, die bij hem ontwaakte.</p>
<p>&nbsp;</p>
<p>De behoefte aan iets hoogers! Hoe zal de materialist daaraan voldoen? Hendrik dacht er ernstig over na, maar hij begreep te regt, dat er dan ook iets moest zijn boven het stoffelijke verheven. Maar was toch de stelling der materialisten niet duidelijk, dat de ziel, zoo als men haar gewoonlijk noemde, van het begin des aardschen levens tot den dood, afhankelijk is van de ligchamelijke organisatie? dat de ontwikkeling en belemmering dier ziel van die organisatie afhangt? Hoe zou dan de ziel iets onstoffelijks kunnen zijn? Dit was immers onmogelijk; want als het zoo ware, dan zou het ligchaam haar niet kunnen begrenzen, haar in dien kerker niet besloten kunnen houden. Zij moge het vermogen hebben om in hare gedachten zich elders te verplaatsen, maar zelve kan zij dat in de werkelijkheid niet, zij is aan de plaats, waar zij zich bevindt, gebonden.</p>
<p>Nieuwe twijfelingen maakten zich van Hendrik meester. <hi rend="spat">Stof</hi> en <hi rend="spat">kracht</hi> waren de twee woorden, die boven het materialistisch stelsel stonden, dat hij zich zooveel mogelijk had eigen gemaakt. Was er nu niets anders dan stof en kracht, dan was met die grondstelling alles wederlegd, waarop de onderstelling rustte van het bestaan
<pb n="74"/>eener ziel, als eene werkelijkheid. Die ziel kon dan immers niets anders zijn dan de werking eener kracht, die in de stof woont en heerscht, of althans uit hare verbinding in het menschelijk organisme haar oorsprong neemt. Hij had het altijd eene zoo aannemelijke en duidelijke waarheid gevonden, die door een der predikers van het materialisme was uitgesproken: ‘het leven is gelijk aan de brandende kaars, het ligchaam aan de olie of het was, de ziel aan de vlam. Zoodra het was ophoudt zich vlugtig te maken, zoodra het onveranderd blijft, is ook van eene lichtende kaars geen sprake meer.’ Maar wat bleef er dan over van de ziel, wat van hare onsterfelijkheid?.... De ziel is dan niets meer dan een damp die, door chemische werkingen in de hersenholte opgestegen, vervliegt en vernietigd wordt, zoodra het ligchaam door den dood ontbonden wordt, en eene andere chemische werking begint.</p>
<p>‘En toch,’ riep Hendrik met zich zelven worstelend uit, ‘en toch wenschte ik, dat ik tegenover dat stoffelijke iets onstoffelijks kon stellen. Is het werkelijkheid of verbeelding, dat ik behoefte heb aan iets hoogers? Ach, dat er geen enkel handtastelijk bewijs is, dat de ziel niet ten eenenmale afhankelijk is van het ligchaam,.... dat er geen enkel stoffelijk bewijs is voor hare onstoffelijkheid en daarmede voor hare onsterfelijkheid!.... Onsterfelijkheid! zou het wenschelijk zijn? wenschelijk voor allen - voor mij? Maar toch, vernietiging is ook een ontzettend denkbeeld, al is de stof onvergankelijk....’</p>
<p>&nbsp;</p>
<p>Er waren eenige dagen verloopen. 't Was een donkere avond. De dik bewolkte lucht liet geen enkel flaauw schijnsel van de half volwassen maan of ook van een enkele ster doorbreken. Modderig en glibberig waren de straten, zoodat men bij de windvlagen,
<pb n="75"/>die zich nu en dan hevig verhieven, meer dan gewone inspanning noodig had om staande te blijven. Zoo ging 't althans die donkere gestalte, die met langzamen tred en neêrgebogen hoofd, als in diep gepeins verzonken, langs een der grachten van de stad zich voort bewoog. 't Scheen of die man het tusschenbeide met zich zelven niet eens was, of hij voortgaan dan terugkeeren wilde. Eindelijk versnelde hij zijn' tred, en na eenigen tijd dus voortgegaan te zijn, hief hij het hoofd op om bij het helder stralend gazlicht naar de nummers der huizen te zien. Weldra had hij het opgegeven nummer bereikt, en terwijl hij den stoep opgaat, herkennen wij in hem Hendrik van Stralen, die thans het huis binnentreedt.</p>
<p>Na een' langen gang te zijn doorgegaan wordt hij in een tamelijk ruim vertrek geleid. Eene zachte warmte komt hem te gemoet, en bij de middelmatige verlichting, die er heerscht, ontdekt hij een gezelschap van zes personen, die er allen ernstig uitzien, schoon een opgewekte stemming in aller oog te lezen staat. De heer des huizes treedt hem te gemoet en heet hem welkom in dezen vriendenkring, die, zooals hij hem verzekert, in éénen geest bijeen is, en waarin op het oogenblik de gelukkigste stemming heerscht. In het midden van het vertrek staat een groote ronde tafel, waarbij zeven stoelen op evenwijdige afstanden zijn geplaatst. De overige leden van het gezelschap hebben nog geen woord gesproken, en Hendrik ziet eenigzins aarzelend rond, of hij ook bekenden onder dezen aantreft. Ware de verlichting helderder geweest, hij zou spoediger dan nu het geval was zijn' vriend van der Hulst onder de aanwezigen ontdekt hebben. Naauwelijks had hij hem bespeurd, of hij naderde hem met de betuiging, dat het hem bevreemdde <hi rend="spat">hem</hi> hier te ontmoeten.</p>
<pb n="76"/>
<p>‘Gij hebt mij niets daarvan gezegd,’ sprak hij tot van der Hulst, ‘toen gij bij mij waart.’ ‘Ik wist’, antwoordde van der Hulst, half fluisterend, ‘dat ik u hier zou aantreffen en wilde het verrassende van deze ontmoeting u niet ontnemen.’</p>
<p>‘Maar gij, gij hier!’</p>
<p>‘Alles zal u duidelijk worden, mijn vriend; niet vooruitloopen.’</p>
<p>‘Maar ik dacht, dat gij op uw geloovig standpunt.....’</p>
<p>‘Stil: geen redeneringen hier, waar feiten openbaar worden. Wij spreken elkander later; hier zijn wij niet om te spreken.’</p>
<p>Het begon Hendrik te duizelen en hij geraakte in een' zonderlingen toestand, die door de heerschende stilte en het nu en dan afgebroken fluisterend gesprek nog vermeerderd werd. De spanning, waarin hij verkeerde, nam toe, hoe langer zijne verwachting gerekt werd van de dingen die komen zouden.</p>
<p>&nbsp;</p>
<p>Onze lezers hebben bemerkt, dat Hendrik eene <hi rend="spat">séance</hi> bijwoonde van zoogenoemde <hi rend="spat">spiritualisten</hi>, die reeds tot een hoogeren graad in de wetenschap van het spiritisme opgeklommen waren. Hendrik, die zoo vaak het spirituele ontkend, ja, er zelfs mede gespot had!....</p>
<p>Door de hulp van zijn moeder en broeder was hij aanvankelijk gered uit zijn finantieel bezwaar, zoodat zijne kantoorzaken weder den gewonen gang gingen. Doch, hoe ook in dat opzigt gerust gesteld, in zijn binnenste vond hij, door twijfeling geslingerd, de kalmte niet, die hij overal zocht - behalve aan de éénige bron, waaruit zij kan geput worden door hen die dat met een nederig gemoed vertrouwend vragen, niet door wie haar eischen met twijfel en hoogmoed des harten.</p>
<p>Van der Hulst, die wel vermoeden kon, dat een stof-<pb n="77"/>felijk bewijs voor de onstoffelijkheid der ziel en daarmede voor hare onsterfelijkheid op Hendrik's overtuiging grooten invloed kon hebben, had hem door een' vriend, die den naam van Van der Hulst echter niet moest noemen, bij herhaling laten uitnoodigen, om eene séance te komen bijwonen. Lang had hij geaarzeld, doch eindelijk liet hij er zich door zijn angst en twijfelmoedigheid als het ware heendrijven. En zoo ontmoeten wij hem dan hier.</p>
<p>Hij trof het zeer gelukkig, er was onder het gezelschap meer dan één <hi rend="spat">medium</hi> en onder deze behoorde in de eerste plaats de heer des huizes.</p>
<p>‘Mijne heeren!’ - dus begon het <hi rend="spat">medium</hi>, aan welks huis men te zamen was, op doffen en plegtigen toon, te spreken, nadat het gezelschap zich rondom de tafel geplaatst en men de handen vlak op de tafel gelegd had, terwijl de pink der linkerhand die der regterhand van zijn linker-nevenman zachtjes aanraakte in zoo weinig mogelijk gedwongen houding van arm en ligchaam - ‘mijne heeren! vóór alle dingen dring ik er op aan, dat er ernst onder ons heersche, een ernst, zoo als in de regtszaal ons bezielt, waar eene gewigtige zaak behandeld wordt. Dat er ditmaal manifestatiën der geestenwereld zullen plaats hebben, gevoel ik duidelijk genoeg, om het u te kunnen verzekeren. Niemand ergere zich aan hetgeen hij weldra vernemen zal en gewoonlijk het tafelkloppen genoemd wordt. Dat is toch slechts het begin van de gewigtige openbaringen, die volgen zullen; wij noemen dat het voorportaal van een geheimzinnigen tempel, dien wij intreden. Wij hebben hier ook niet te doen met iets bovennatuurlijks en wonderbaars. Dan zouden wij het bijgeloof in de hand werken en handelen tegen den geest des tijds, die zich gaarne van alles rekenschap geeft. Zoodra wij de werkelijkheid in het licht laten treden, vernietigen wij het bijgeloof. Nu het bewezen is, dat die
<pb n="78"/>verschijnselen, welke wij zullen waarnemen, een beproefd feit zijn, dat genoegzaam kan worden verklaard, keeren zij tot den kring der natuurlijke verschijnselen terug. Neemt nu verder de plegtigste stilte in acht en verbreekt ze niet door u met andere zaken bezig te houden, die vreemd zijn aan de zaak, waarom wij ons hier hebben vereenigd.’</p>
<p>Het duurde niet zeer lang, of een flaauw getik in de tafel liet zich hooren. Het medium zag Van Stralen aan, die verbleekte en de meest mogelijke aandacht aan dat hoorbaar verschijnsel wijdde. Hem nu werd gevraagd, of hij wenschte, dat de een of andere geest zich aan hem manifesteerde. Toen Van Stralen hierop een toestemmend antwoord gaf, vroeg men hem, welken geest hij wilde, dat door een medium zich aan hem openbaren zou. Eerst dacht hij voor een oogenblik aan den geest van Van der Wiek, doch even spoedig deinsde hij voor dat denkbeeld terug, al was het ook, dat Van der Wiek zelf zich eenmaal in de armen van het spiritisme geworpen had. Als een lichtstraal schoot hem voor den geest om Wolters, van wiens bekeering en dood hij gehoord had, zich te laten manifesteren.</p>
<p>Naauwelijks had hij dit te kennen gegeven, of het medium vroeg, of de geest van Wolters aanwezig was. Een helder, driemaal herhaald kloppen liet zich hooren. Een flaauwe glimlach vertoonde zich op Hendrik's gelaat, die den aanwezigen niet gunstig scheen voor de te nemen proef. Een der mediums vroeg aan Van Stralen, of hij ook iets verlangde, dat tot wegneming van allen twijfel kon dienen, waarop deze antwoordde, dat hij wel een teeken begeerde, om te weten, dat de geest bereid was zich nader te openbaren. En naauwelijks was die begeerte door den heer des huizes geuit, of de tafel werd naar den kant, waar Van Stralen zat, opgeligt.
<pb n="79"/>Daar deze naauwkeurig toezag, en geen oorzaak van dat opligten ontdekken kon, maakte deze beweging niet weinig indruk op hem. Daarop werd door het medium gevraagd, of de geest zich in zigtbare of hoorbare manifestatiën, dan wel op eenige andere wijze wilde openbaren. Onmiddellijk bewoog zich de hand van het medium, ten bewijze, dat de geest zich van een schrijvend werktuig wilde bedienen. Men haastte zich papier en potlood aan te brengen, het medium nam het laatste in de hand, leide met eene krampachtige beweging het papier voor zich, en nu kwam het volgende geestmagnetisch schrift, onder telkens herhaalde kloppingen op den vloer en de tafel, met ongemeene snelheid te voorschijn:</p>
<p>‘Wie ik te voren was, is hem bekend, die mij oproept; wat ik nu ben, kan ik slechts ten deele openbaren. Uit de geestenwereld kan niet alles bekend gemaakt worden, omdat de aardbewoners er niet vatbaar voor zijn.</p>
<p>Vreesselijk was de dwaling, waarin ik eens verkeerde!</p>
<p><hi rend="spat">God</hi>, <hi rend="spat">onsterfelijkheid</hi>!</p>
<p>Wee hun die beiden loochenen! Zegen, zegen over het oogenblik, toen ik tot inkeer kwam!’</p>
<p>De hand van het medium hield op zich te bewegen. Het geschrevene werd voorgelezen. De grootste stilte heerschte gedurende en na het lezen. Op Hendrik's gelaat stond ontroering geteekend. Niet lang duurde het of de hand van het medium begon zich weder als van zelf te bewegen en de manifestatiën luidden op nieuw:</p>
<p>‘Geesten zien helder. Zie toe gij, die ongeloovig zijt. Keer terug van uwen dwaalweg: want verschrikkelijk is.... Luister naar de stem in uw binnenste, die van uwen onsterfelijken geest getuigt. Misschien zal de strijd, dien gij met de wereld en het stoffelijke zult te strijden hebben, zwaar zijn, zie er niet tegen op: er moet beslist worden tusschen leven en dood - de dood
<pb n="80"/>moet overwonnen, het ongeloof vernietigd worden.....’</p>
<p>Gedurende de nieuwe pauze kon men elkanders hart schier hooren kloppen, terwijl deze stilte zeer voordeelig scheen aan de openbaringen, die de geest genegen was voort te zetten.</p>
<p>‘Niet alle geesten zien helder,’ dus werd het medium weder gedrongen te schrijven. ‘De bekeerden, de bekeerden zien helderder en helderder steeds. Hun verkeer met de nog levenden ontwikkelt zich, naarmate het geloof der laatsten toeneemt. - Ongeloovige, herinner u de dagen uwer jeugd. Denk aan het onderwijs, dat gij aan moeders schoot genoten hebt. Wapen u ten strijde. Reeds zie ik uw' strijd; maar ook uwe overwinning. Ik hoor het Hallel, het koor van het overwinneren-lied. Wij, geesten, die het aardsche omhulsel hebben afgelegd, wij trekken ons uw lot aan. Verdoof de stem van uw geweten niet. Onderzoek bedaard en kalm, en gij zult de overtuiging verkrijgen, dat gij onsterfelijk zijt. Leg alle vooroordeel af: zie op het groote oogmerk, waartoe God den mensch geschapen heeft. Er moet eene groote zedelijke verandering op de aarde komen: de godsdienst, die geloochend wordt, moet hersteld; de liefde, die verdoofd is, moet gewekt; de baatzucht, die veler harten inneemt, moet vernietigd worden.</p>
<p><hi rend="spat">God</hi>, <hi rend="spat">onsterfelijkheid</hi>!</p>
<p>Een iegelijk bekeere zich van zijn' ongeloovigen weg, van zijn wereldsgezind leven. De dood heeft geen prikkel, het graf geen overwinning meer. Halleluja! zalig die op God vertrouwen!’</p>
<p>Nadat dit geest-magnetisch schrift was voorgelezen, bleef men nog een geruimen tijd in stille en gespannen verwachting nadere manifestatiën verbeiden. Gedurende die oogenblikken was het als hoorde Hendrik het suizen van een' zachten wind, of het schier onmerkbaar fluiste-<pb n="81"/>ren van zwevende geesten. Er kwamen echter geene andere aankondigingen van een' zich openbaarden geest, en het gezelschap scheidde, terwijl ieder nadenkend en peinzend zijns wegs ging.</p>
<p>Hendrik dacht over het wonderbare, dat hij gehoord en gezien had, ernstig na, en hij kon het zich, zonder aan iets wonderbaars te gelooven, niet verklaren. Reeds zag hij verlangend uit naar den op nieuw bestemden avond, wanneer men bij herhaling zou trachten, de geesten tot openbaringen uit te lokken.</p>
<p>Onverklaarbaar bleef het hem steeds, dat hij van der Hulst in dat gezelschap had aangetroffen. Van der Hulst had, zoo als Bergsman hem wel gezegd had, zulke heldere godsdienstige begrippen, zulk een onwankelbaar geloof: een geloof, dat hij zelf hem eens had kunnen benijden. Zou hij voor zich dan ook nog zekerheid noodig hebben - wat beteekende dan dat geloof, dat in hem zoo hoog geroemd werd?</p>
<p>Terwijl hij hierover nadacht, werd van der Hulst zelf bij hem aangediend. Hartelijk verheugde hij zich over diens komst, zoodat hij hem regt vriendschappelijk ontving.</p>
<p>Van der Hulst verkeerde na den treffenden dood zijns zoons steeds in eene ernstige stemming, die geheel zijn wezen en zijn kenmerkte. Op de gulhartige en open wijze, waarop van Stralen hem ontving, ontplooide zich zijn gelaat en het deed hem goed aan het hart, dat hij in geheel het voorkomen van van Stralen eenige verandering ten goede meende te ontdekken.</p>
<p>Na de gewone begroeting en herhaalde betuiging van deelneming in de treurige omstandigheden, waarin van Stralen ook met betrekking tot zijne echtgenoot verkeerde, maakte van der Hulst de opmerking, dat hij met genoegen meende te bespeuren, dat zijn vriend aan iets hoo-<pb n="82"/>gers behoefte gevoelde dan wat de stoffelijke wereld hem aanbood, die, zoo als hij nu zelf bij ondervinding wist, niet altijd bevrediging schonk bij rampen, onheil en smart.</p>
<p>‘Behoefte aan iets hoogers,’ sprak van Stralen: ‘ik weet niet wat gij daarmede bedoelt; mij is het om iets zekers te doen. Tot hiertoe stelde ik den hoogsten prijs op de werkelijkheid, en nam ik niets aan wat niet gezien en getast kon worden. Ik ontken niet, dat ik in de laatste dagen begeeriger was dan te voren, om, zoo mogelijk, op onstoffelijk gebied iets zekers te weten. Ja, er zijn zelfs oogenblikken geweest, dat ik wenschen kon nog dat kinderlijk geloof te bezitten, dat mij in mijne jeugd is ingeprent.’</p>
<p>‘Ik verheug mij, van Stralen, over deze uwe begeerte. God geve, dat gij haar bevredigd vinden en van uw ongeloovig standpunt terugkeeren moogt, opdat gij rust voor uwe ziel vindt. Wie weet, of de Voorzienigheid juist in dezen tijd, waarin wereldschgezindheid en ongeloof, waanwijsheid en twijfelzucht zulk een' hoogen trap bereikt hebben, niet van zoodanige middelen gebruik maakt, als het spiritisme ons aan de hand geeft, om het zielendoodend ongeloof te vernietigen.’</p>
<p>‘Maar hoe verklaar ik het mij, van der Hulst, dat gij, die meermalen betuigd hebt, een onwankelbaar geloof te bezitten, nog naar handtastelijke zekerheid uitziet voor de onsterfelijkheid, die door u nooit werd betwijfeld?’</p>
<p>‘Voor mij zelven ware zulk een bewijs geheel overbodig. Er is iets anders dat mijne belangstelling wekt. Doch hierover nader. Voor u en uwe geestverwanten verblijd ik mij over het verschijnsel, dat zich heeft opgedaan. Geloof niet, dat ik al de dwaasheden, die van tafeldans en klopgeesterij worden verspreid, als geloofwaardige zaken aanneem. Ik weet het, ten allen tijde hebben de menschen in het wonderbare voedsel ter bevrediging
<pb n="83"/>van hunnen geest gezocht. De zucht tot bewondering brengt de mensch al spoedig tot het aannemen van wonderen, en opzettelijke zoowel als vrome bedriegerijen hebben in de laatste tijden even veel wanbegrippen en bijgeloovigheden in de wereld gebragt, als de heksen en toovenaars in vroegere eeuwen. Doch omdat er veel kwakzalverij verkocht wordt, is dat geen reden, om elk verschijnsel dat zich op het gebied van het spiritisme openbaart, met dien naam te bestempelen. Ik zie in die verschijnselen iets dat zich krachtig verklaart tegen de stellingen eener hedendaagsche philosophie, die stoutweg het onstoffelijke loochent. De wijsgeeren van dien stempel dachten onveranderlijke natuurwetten te kennen, en zelfs voor alles wat zich aan ons oog opdoet wetten te kunnen vinden. Er is maar ééne kritiek, waar zij zich aan vasthouden, die der ervaring; en overeenkomstig dit beginsel zien wij hen een' persoonlijken invloed van eene hoogere Magt ontkennen. Doch wat leert nu de natuur- en werktuigkunde met betrekking tot de zonderlinge bewegingen der voorwerpen, het tikken als anderzins, dat ook gij hebt opgemerkt? Zij heeft geen ander antwoord op de vraag naar de oorzaak daarvan, dan dat er eene boven de natuurwetten verhevene magt bestaat, die niet alleen die wetten verordend heeft, maar ze ook beheerscht en er zoodanige afwijkingen in brengen kan, als wij kunnen waarnemen.’</p>
<p>‘En zoo wordt de weg gebaand tot het aannemen zelfs van wonderen.’</p>
<p>‘Het hangt er maar van af wat gij door wonderen verstaat. Zeker is het, dat in het spiritisme iets wonderbaars is op te merken, dat schijnbaar langs een' natuurlijken weg moeijelijk te verklaren is. Hoe meer <hi rend="spat">séances</hi> gij bijwoont, des te meer zult gij overtuigd worden, dat hier eene intelligente kracht door middel
<pb n="84"/>van de mediums werkzaam is, die zich op onderscheiden wijze manifesteert.’</p>
<p>‘En wat is die intelligente kracht?’</p>
<p>‘Om u eenigzins op de hoogte te brengen, moet ik de zaak wat dieper ophalen. Dat er buiten de stoffelijke, zigtbare wereld eene geestenwereld bestaat, stel ik boven allen twijfel. Die geestenwereld, bevolkt door ontelbare geesten, die wel hun aardsch omhulsel hebben afgelegd, maar toch een soort van ligchaam hebben, misschien wel een aetherisch, beperk ik geenszins tot de eene of andere bepaalde plaats, maar ik houd het er voor, dat het onbegrensd heelal met ontelbaar millioenen van geesten vervuld is. Dat die geesten onderling verschillend zijn naar gelang van de intellectuele en morele ontwikkeling, waartoe zij gekomen zijn, zal wel niemand ontkennen. In hoeverre zij echter invloed op de bewoners dezer aarde kunnen uitoefenen, waag ik niet te beslissen, al wordt dit ook door sommige spiritisten vastgesteld. Wat echter van meer belang is, 't is dit, dat men zich in verband met de geesten der afgestorvenen kan stellen, gelijk u dat ook gisteren gebleken is.’</p>
<p>‘Wat ik gisteren heb waargenomen, kan ik niet tegenspreken, en als die waarneming mij niet bedriegt, of ik zelf niet de speelbal van zelfbedrog ben, dan kan ik 't moeijelijk ontkennen, dat er een leven na dit leven en een persoonlijk voortbestaan van den mensch schijnt te zijn. Doch nog altijd vind ik het eene moeijelijk op te lossen vraag: of de geesten zich zouden kunnen openbaren op zulk eene wijze dat het door onze zinnen is waar te nemen?’</p>
<p>‘Indien gij gelooft, dat God een Geest, de hoogste Geest is, zien wij dan niet, dat Hij zich gedurig openbaart in deze zinnelijke wereld aan zinnelijke wezens die het geestesoog voor zijne openbaring openen?’</p>
<pb n="85"/>
<p>‘Wat zal ik u zeggen, vriend? Met mijn geloof ziet het er nog zwak uit. Maar verklaar mij toch eens, hoe gij zooveel belang kunt stellen in die geestenwereld, gij, die voor u zelven zoovele gronden voor uw geloof aan de onsterfelijkheid meent te hebben?’</p>
<p>‘Van Stralen, vraag mij daar niet langer naar, maar kom morgen nog eens in ons gezelschap en alles zal u helder worden. Ik heb ontdekt, dat ik ook een medium ben en mij in betrekking tot de geestenwereld kan stellen.’</p>
<p>&nbsp;</p>
<p>Een kleiner gezelschap was bijeen aan het huis, waar voor eenige dagen de manifestatiën hadden plaats gehad, die in den aanvang niet zonder indruk op van Stralen geweest waren. Die indruk was wel eenigermate verzwakt, maar niet geheel uitgewischt. Wat hij had gezien en gehoord, had hem het uitzigt geopend, dat hij op weg was om een materieel bewijs voor het onstoffelijke te vinden en zoo het materialismus op geestelijk gebied over te planten. Althans we ontmoeten hem ter aangewezen plaatse, waar hij zijn' vriend van der Hulst in eene zeer opgewekte gemoedsstemming aantrof.</p>
<p>Bij het zien binnenkomen van van Stralen, geraakte van der Hulst in eene nog opgewondener stemming, en met vuur vervolgde hij, zich meer bepaald tot van Stralen rigtende, zijn gesprek over het bewijs, dat de materialisten vorderen voor de zekerheid dat de mensch een' geest bezit. ‘Die het niet gevoelt,’ sprak hij met verhoogde geestdrift, ‘dat er in den mensch eene kracht aanwezig is, van de ligchamelijke krachten geheel onderscheiden en onbereikbaar voor alle aardsche magt, eene kracht, die niet door het aardsche voedsel onderhouden wordt, zal wel moeijelijk te overtuigen zijn. Men wil alles begrijpen en verklaren; maar wat geeft u het regt
<pb n="86"/>om te ontkennen wat gij niet begrijpt? Zoo is het ook met den menschelijken geest: hij gevoelt zich zelven wel, maar begrijpt zich zelven niet, zoo lang hij hier nog aan de stof gebonden is. Doch hoeveel vrijer hij werkt, als hij aan de aardsche stof ontworsteld is, we zullen het - ik gevoel mij daartoe in de gelukkigste stemming - dezen avond op nieuw ontwaren.’</p>
<p>&nbsp;</p>
<p>Reeds had men vijftien minuten onder een ernstig zwijgen aan de ronde tafel gezeten, en nog vertoonde zich geen enkel manifest van de tegenwoordigheid van geesten. Daar laat zich een zacht herhaald kloppen in de tafel hooren - aller aandacht is gespannen. Van der Hulst, wien het zweet op het voorhoofd parelde, geeft zijn' wensch te kennen, dat de geest zijns overleden zoons zich mogt openbaren. Eene vraag door een ander medium gedaan, of de verlangde geest tegenwoordig was en zich wilde manifesteren, wordt door een zacht opligten der tafel naar éénen kant toestemmend beantwoord. Een glans van verrukking schittert uit het oog van van der Hulst, die daarop zich gedrongen gevoelt om als schrijvend medium werkzaam te zijn.</p>
<p>Naauwelijks heeft hij papier en potlood ter zijner beschikking of met ongewone snelheid schrijft hij het volgende op:</p>
<p>‘Er bestaat een naauw verband, stervelingen, tusschen uw tegenwoordig en uw toekomstig leven. Eén schakel verbindt uw heden aan uwe toekomst. Een ondoordringbare sluijer bedekt haar voor uw oog. Omdat gij er niet door heen kunt blikken, rijzen er bij sommigen twijfelingen op, die ze, omdat zij niet zien, niet kunnen oplossen.</p>
<p>O, zoo zij ze kenden, de heilige geheimen van de overzijde des grafs.....</p>
<pb n="87"/>
<p>Kan, wat eenmaal bestaat, worden vernietigd? Omdat gij den vorm niet meer aanschouwt, moet daarom het wezen niet meer bestaan? Omdat gij nog in de voorhoven der kennis staat, moogt gij daarom aan het weten perken stellen?</p>
<p>Al is uwe kennis gering, doorstroomt daarom een minder heilig gevoel uwen boezem?</p>
<p>Kent gij op aarde het heilig gevoel van gemeenschap niet? die gemeenschap, die zielen aan zielen verbindt? Zou zij ophouden, waar de dood den slagboom sluit, die den een van den ander scheidt? Zijn tijd en ruimte dan in staat vereenigde harten van elkander te verwijderen?</p>
<p>Wenscht niet, dat de gordijn geheel worde opgetrokken, die de geheimen der toekomst verbergt: uw oog zou het niet kunnen verdragen; maar dooft niet in uw binnenste dat heilig voorgevoel, dat zijne trillingen laat gevoelen in hoogere sferen, waar..., maar dat kan in geen menschelijke taal worden uitgesproken.’</p>
<p>De hand van van der Hulst beefde nog eenige oogenblikken nadat hij deze woorden had opgeschreven, terwijl hij in zulk een' zenuwachtigen toestand verkeerde, dat men het geraden vond, toen het geschrevene was voorgelezen, eenige oogenblikken het stilzwijgen te bewaren.</p>
<p>Van Stralen was de eerste die dat stilzwijgen afbrak door de vraag, of het hem ook vergund was tot den zich manifesterenden geest eenige vragen te rigten, en toen hem dit werd toegestaan, vroeg hij, in welken vorm een geest, ontdaan van het aardsche ligchaam, kan bestaan, als hij toch werkelijk bestaat?</p>
<p>Daar er niet onmiddellijk antwoord volgde, riep van Stralen met opgewonden toon uit: ‘Zoo bestaat gij dan werkelijk niet!’</p>
<p>‘Twijfelaar’, luidt het antwoord door het schrift van
<pb n="88"/>van der Hulst, ‘gij ontkent mijn bestaan, en gij wilt weten in welken vorm ik besta! Kent gij de bestanddeelen, waaruit uw ligchaam is zamengesteld, volkomen? Weet gij, of alles wat tot uw omhulsel behoort, vernietigd wordt bij den dood? Is de fijnere stof u bekend, die de grovere stofdeelen voor uw oog verborgen houden? Gij wilt het uiterlijke mijner zamenstelling kennen; maar wat het sterfelijk oog niet aanschouwen kan, kunnen onsterfelijken u niet mededeelen. Wij leven: dit zij u genoeg; het hoe? komt u niet toe te weten.’</p>
<p>‘Zeg ons dan iets van de plaats waar gij u bevindt?’ vroeg van Stralen met klimmende belangstelling.</p>
<p>‘Zoodra gij zelf boven de aardsche voorstellingen van plaats en ruimte verheven zult zijn, zult gij onzen tegenwoordigen toestand begrijpen. Zoo lang gij den overgang niet kent, die ook u te wachten staat, kunt gij u geen juist denkbeeld van de geestenwereld vormen.’</p>
<p>‘Zijt gij gelukkig?’ vroeg van Stralen op nieuw.</p>
<p>‘Die het ware geluk zoekt, heeft het altijd gevonden.’</p>
<p>‘Waarin bestaat uw geluk?’</p>
<p>‘Als gij het nu reeds niet kent, zoover gij het in uwen onvolmaakten staat kunt kennen, zal elke beschrijving uw begrijp te boven gaan.’</p>
<p>‘Deelen al de geesten die met u zijn in hetzelfde geluk?’ vroeg van Stralen op gejaagden toon.</p>
<p>‘Is het zoo op ùwe wereld?’ luidde het antwoord.</p>
<p>En na eenige oogenblikken, waarin de plegtigste stilte heerschte, vervolgde de geest door middel van van der Hulst: ‘De een spiegelt zich aan den ander. Hoe meer geloof, des te meer deugd, des te hooger geluk. Wie nog ten achteren is, haaste zich. Er is een lange baan ter volmaking. Een groote hinderpaal om op die baan voorwaarts te komen is het hechten en kleven aan de wereld, gebrek aan geestelijke ontwikkeling en verbete-<pb n="89"/>ring. Intusschen snelt de tijd voort. Eeuwen op eeuwen stapelen zich in de toekomst.’</p>
<p>‘Hebt gij bewustheid van uwe betrekkingen hier op aarde? Blijft de liefde tot uwe dierbaren in ùwe wereld bestaan?’ vroeg van Stralen nog eens.</p>
<p>Met een' ongerusten blik vestigden allen het oog op van der Hulst, die doodsbleek werd en op het punt stond om in onmagt te vallen. Na eenige oogenblikken herstelde hij zich echter, en werktuigelijk schreef hij:</p>
<p>‘Zoolang gij nog op ùwe wereld zijt, omhult gij alles in zinnelijke vormen. Die hebben reeds opgehouden, waar ik mij bevind. Neem de herinnering weg uit uw aardsche leven - wat blijft u over? Het voorbijgaande op de aarde houdt in de eeuwigheid geen stand. Wat tot niets nut was, blijft niet bestaan, maar wat nuttig was en heilzaam vergaat nimmermeer. Gij vraagt mij naar de liefde. Kent gij haar in haar edelst karakter, zoo als zij uit God, in God, God zelf is? En is de bron eeuwig, waaruit zij onophoudelijk vloeit - wat vraagt gij dan nog?’</p>
<p>‘Zullen wij elkander wederzien?’ was van Stralen's laatste vraag.</p>
<p>‘De stoffelijke, de ongeloovige mensch wil zien en tasten. Wederzien? Zien ze elkander dan niet gedurig weder in den geest, die naar den geest aan elkander naauw zijn verbonden? - Maar er zijn hoogere belangen, die mij roepen. Leef om te leven!....’</p>
<p>De laatste woorden gaven genoeg te kennen, dat de geestesopenbaringen ditmaal waren afgeloopen. Van der Hulst was afgemat en had nog eenige oogenblikken noodig, om zich voor zijn vertrek gereed te maken. Van Stralen was stil en afgetrokken. Beiden gingen op hunnen weg huiswaarts nog een eind zwijgend zamen, en toen van der Hulst, een' zijweg inslaande, van Stralen
<pb n="90"/>tot afscheid de hand reikte, zeide hij tot hem: ‘is het u nu helder, waarom ik prijs stel op de manifestatiën, waarvan gij op nieuw getuige zijt geweest?’</p>
<p>‘'t Is wonderlijk!’ sprak van Stralen, en peinzend ging hij voort, na zijnen vriend goeden nacht gewenscht te hebben.</p>
<p>‘Ik zou veel moeten gelooven,’ sprak hij in zich zelven, toen hij zich op zijne kamer alleen bevond, ‘als ik gelooven kon. Maar heb ik dan geen bewijs? Waar de twijfeling ophoudt, behoeft men immers niet meer te gelooven? Dat is een lichtstraal. - Maar toch, het is wonderlijk. Moet ik wonderen aannemen? Moeder, moeder, zou ik nog eens aan uwen schoot terugkeeren en op de wonderverhalen, die gij mij van den grooten Wonderdoener mededeeldet, mijn geloof gronden? Ik duizel..... Ik - een geloovige door het spiritisme?’ herhaalde hij treurig glimlagchend. ‘Ik, dien men materialist noemt? En toch, ik heb iets materieels gevonden.....’</p>
</div>
<div type="chapter">
<pb n="91"/>
<head rend="h3">Twee en twintigste hoofdstuk.
<lb/>
Of 't Spiritisme wel Spiritueel is.</head>
<p>De oude mevrouw van Stralen was juist bezig nog eens te herlezen wat zij den vorigen avond in haar dagboek geschreven had, toen Bergsman haar een bezoek kwam brengen. Zij zag er zeer vergenoegd uit en was veel spraakzamer dan zij in den laatsten tijd geweest was. Dit verblijdde Bergsman, die wel vermoedde, dat er iets bijzonders had plaats gehad, waardoor die blijmoediger stemming veroorzaakt was. Hoe verlangend hij ook was om de oorzaak dier zigtbaar veranderde gemoedsstemming te vernemen, de kieschheid verbood hem echter daarnaar onderzoek te doen.</p>
<p>Een vraag door hem gedaan naar den toestand van het gezin van haren zoon Hendrik, helderde hem spoedig het een en ander op.</p>
<p>‘Met mijne dochter,’ sprak mevrouw van Stralen, ‘blijft het nog altijd even treurig gesteld. Zij is, zoo als gij weet, wel weder in den huisselijken kring, maar de geestverdooving blijft aanhouden en er schijnt weinig hoop te bestaan op volkomen herstel. God geve, dat het nog eens anders met haar worde, opdat zij met volle bewustheid leere inzien, hoe ongelukkig het is, als men zich geheel aan de wereld en het wereldsche hecht. Doch wat mijn' Hendrik betreft, mijnheer Bergsman,
<pb n="92"/>ik geloof, dat er een licht in zijne ziel begint op te gaan. Reeds sedert eenige dagen meende ik eenige verandering ten goede bij hem te bespeuren. Ik werd in dat gevoelen versterkt, toen hij mij gisteren bezocht. Hij stelde mij in de gelegenheid een ernstiger gesprek met hem te voeren dan in de laatste jaren het geval was. Ik dacht aan hetgeen gij mij eens gezegd hebt, dat onder het bestuur der Voorzienigheid de omstandigheden welligt zouden uitwerken, wat wij met woorden niet kunnen doen.’</p>
<p>‘Mag ik vragen, mevrouw, wat het onderwerp was van dat ernstiger gesprek?’</p>
<p>‘Niets meer en niets minder dan het geloof: het geloof aan de onsterfelijkheid der ziel.’</p>
<p>‘Dat door uw' zoon.....</p>
<p>‘Dat door mijn' zoon wordt omhelsd, mijnheer Bergsman!’</p>
<p>‘Eene niet minder verbazende dan heugelijke omkeering, mevrouw.’</p>
<p>‘O, mijnheer Bergsman, hoe zal ik u de moederweelde beschrijven, die mijn hart smaakte bij die ontdekking. Ik was juist bezig, toen gij binnenkwaamt, nog eens te herlezen wat ik in de volheid mijns gevoels daarvan heb opgeschreven, en ik weet geen woorden te vinden om den God mijns levens daarvoor genoeg te danken. Mijne vreugde zou volkomen geweest zijn, ware zij niet eenigzins getemperd door de bedenkingen, die mijn zoon Karel maakte op de echtheid van Hendrik's geloof.’</p>
<p>‘Misschien heeft uw zoon onderzoek gedaan naar de gronden, waarop het geloof zijns broeders rust?’</p>
<p>‘Daarnaar vroeg hij zoo bijzonder niet, maar hij zeide, dat zulk een geloof op zich zelf nog weinig beteekende, omdat het 't geloof was van een' onbekeerde. Hoe denkt gij daarover, mijnheer Bergsman?’</p>
<pb n="93"/>
<p>‘Ik zou de waarde er van laten afhangen van den grond, waarop het rust: daarover kunt gij welligt oordeelen mevrouw!’</p>
<p>‘In den laatsten tijd heeft hij van der Hulst nog al veel gezien.’</p>
<p>‘Dat verblijdt mij, mevrouw. De heer van der Hulst is een waar Christen, een verlicht en helder denkend man, die voorzeker met vrucht werkzaam geweest is, om het geloof uws zoons op goede gronden te vestigen.’</p>
<p>‘Ik geloof niet, dat van der Hulst juist zooveel met hem gesproken heeft; maar Hendrik heeft mij verhaald, dat hij een en andermaal met hem een gezelschap bezocht heeft, waar, zoo als hij zeide, wonderbare dingen zijn voorgevallen, die hem meer dan alle redenering tot overtuiging konden brengen.’</p>
<p>‘Hij zal toch geen zoogenaamde <hi rend="spat">séance</hi> van spiritisten hebben bijgewoond, waarin het verfijnd materialisme tegenwoordig zijn' steun zoekt’, sprak Bergsman haastig, ‘doch’ vervolgde hij, ‘waar denk ik aan? Daar zal de hoer van der Hulst zich niet mede ophouden.’</p>
<p>‘Maar als dat nu eens een geneesmiddel voor hem was, of de weg langs welken hij tot eene geloovige overtuiging kon komen?’ vroeg mevrouw van Stralen, met gespannen verlangen het oordeel van Bergsman afwachtende.</p>
<p>Hetgeen Bergsman dacht: ‘als het geneesmiddel niet erger was dan de kwaal,’ sprak hij niet hoorbaar uit; toch ontging de bedenkelijke trek op zijn gelaat de aandacht van mevrouw van Stralen niet, die angstig vroeg, toen Bergsman nog niet antwoordde: ‘Ik heb mij toch niet met een ijdel droombeeld gevleid? Moet ik dan altijd, altijd te vergeefs hopen?’</p>
<p>‘Verontrust u niet te zeer, mevrouw. Er is een reiner geestelijk geloof, waarvoor het wangeloof moet zwich-<pb n="94"/>ten. Deze lichtzijde voor 't minst stemt ons tot blijdschap, dat bij uw' zoon de behoefte aan iets hoogers is ontwaakt; is hij welligt niet op den regten weg om die behoefte te vervullen, dan moeten wij trachten haar langs den door het Evangelie aangewezen' weg te bevredigen. Zij die gelooven haasten niet; maar wel beproeven zij de geesten, of zij uit God zijn.’</p>
<p>&nbsp;</p>
<p>Bergsman was niet zoo kalm geweest als hij het voorkomen daarvan in het bijzijn van mevrouw van Stralen had weten te bewaren. Onbegrijpelijk was het hem, hoe van der Hulst zich in de zaak gemengd had, en vol verlangen om een nader onderzoek in het werk te stellen, begaf hij zich nog dienzelfden avond naar Hendrik van Stralen.</p>
<p>Het verheugde hem van der Hulst bij van Stralen aan te treffen. Aan de afgetrokkenheid, waarmede de laatste hem ontving, bemerkte Bergsman, dat hij de vrienden in een of ander gesprek gestoord had.</p>
<p>Toen hij zijn leedwezen daarover te kennen gaf, merkte van der Hulst op, dat zijn komst hun integendeel zeer aangenaam was, omdat zij juist een onderwerp behandelden, waarover zij ook zijn oordeel wenschten te vernemen.</p>
<p>‘Gij moet weten, mijnheer Bergsman,’ zeî van der Hulst, ‘wij spraken over het spiritisme, waarmede sommigen misschien te overdreven wegloopen, terwijl anderen er wat al te veel uit de hoogte op nederzien. Mijn vriend van Stralen - voor u zal hij er wel geen geheim van willen maken - heeft een paar <hi rend="spat">séances</hi> bijgewoond, die niet zonder invloed op zijne denkwijze en overtuiging gebleven zijn.’</p>
<p>‘Altijd met het noodige voorbehoud, van der Hulst,’ sprak van Stralen; ‘uit ons zoo even gehouden gesprek is u gebleken, dat ik nog maar een half-geloovige ben.’</p>
<pb n="95"/>
<p>‘Dat zegt voor een materialist al veel, dunkt u niet, mijnheer Bergsman? De man, die vroeger al het onstoffelijke loochende, kan niet langer een geestenwereld ontkennen, en ik behoef u niet te zeggen wat met de erkenning daarvan zamenhangt.’</p>
<p>‘En toch verheug ik mij,’ hernam Bergsman, ‘uit den mond van den heer van Stralen te hooren, dat hij nog maar een half-geloovige is,’</p>
<p>‘Hoe zoo?’ vroeg van der Hulst eenigzins geraakt.</p>
<p>‘Hoort eens, vrienden,’ antwoordde Bergsman, ‘laat ons openhartig spreken, vooral nu 't, hoe zal ik 't noemen.... 't ziekteverschijnsel geldt, waaraan men thans den naam van spiritisme heeft gegeven. Ik zag 't u aan, mijnheer van der Hulst, dat mijne opmerking van zoo even u onaangenaam trof; ik wilde u niet kwetsen, maar wij moeten hier alle hartstogtelijkheid laten varen en zooveel mogelijk eene kalme stemming bewaren. Met u, mijnheer van der Hulst, wenschte ik daarover eerst wel een woordje te wisselen, en dan moet gij mij toestaan, dat ik u mijne hooggaande verwondering te kennen geef, dat gij, zoo als ik bemerk, met eene zaak zijt ingenomen, die uw gezond verstand en uwe Christelijke overtuiging u, bij ernstig nadenken, niet anders dan als bijgeloof moet doen beschouwen.’</p>
<p>Van Stralen zag bij dit woord verbaasd op en staarde van der Hulst scherp aan, toen deze, terwijl hij zich wrevelig tot Bergsman rigtte, meer uitriep dan sprak: ‘Bijgeloof? Bijgeloof, zegt ge?’</p>
<p>‘We houden ons aan onze afspraak: niet hartstogtelijk, niet opgewonden,’ sprak Bergsman bedaard.</p>
<p>‘Maar dan ook niet krenkend. Doch ik hoor het al: gij behoort onder hen die de manifestatiën van het spiritisme a <hi rend="spat">priori</hi> voor onmogelijk verklaren en ze daarom eenvoudig voor bijgeloof uitmaken.’</p>
<pb n="96"/>
<p>‘Ik ga het liefst met de ervaring te werk, mijnheer van der Hulst, en dan kan ik het spiritisme niet anders beschouwen. Ik geloof zelfs dat ik attributen aan dat bijgeloof kan toevoegen, die u nu misschien te hard zouden klinken, maar die ik vertrouw, dat gij mij later wel zult toegeven.’</p>
<p>‘Gelooft gij dan niet aan eene geestenwereld? Kunt gij de onmogelijkheid bewijzen, dat de geesten zich in de zinnenwereld openbaren? Durft gij de feiten ontkennen door zoovelen geconstateerd, die door hunne zinnen de werkingen hebben waargenomen door de geesten in de zinnenwereld te weeg gebragt? Er mogen overdreven vertelsels van de geestenmanifestatiën rondloopen, het moge zelfs bewezen zijn, dat ligtgeloovigen zijn bedrogen geworden, moet gij daarom alles voor valsch en bedriegelijk verklaren wat op dit gebied door menschen, die van bijgeloof even ver verwijderd zijn, als zij dat in anderen betreuren, is waargenomen?.....’</p>
<p>‘Gij stapelt daar zoo vele vragen....’</p>
<p>‘Met uw verlof, mijnheer Bergsman, ik heb nog méér te vragen: gij erkent met mij een persoonlijk voortbestaan na den dood; maar gelooft gij dan ook niet, dat de geesten der afgestorvenen, zoo als Paulus zegt, met een geestelijk ligchaam bekleed zijn, en is dit zoo - een ligchaam kunnen wij ons niet onstoffelijk denken, al is die stof nog zoo fijn - is het dan zoo onwaarschijnlijk, dat zulke geesten zich in rapport met de geestenwereld kunnen stellen? Het hoe moge moeijelijk te verklaren zijn, maar geeft u dat regt om alles wat wij óf zelven bijgewoond, óf van geloofwaardige getuigen gehoord hebben, stoutweg voor bijgeloof, en misschien wel voor iets zondigs en verderfelijks, onreins en onheiligs uit te krijten?’</p>
<p>‘Het doet mij genoegen, mijnheer van der Hulst, dat
<pb n="97"/>gij zoovele vragen geopperd hebt, met wier overweging wij wat dieper in de zaak zullen kunnen indringen. Ik moet beginnen met u oplettend te maken op eene verwarring van begrippen, waaraan gij u, naar het mij voorkomt, schuldig maakt. Met u geloof ik aan het bestaan van eene geestenwereld, waarin verschillende trappen zijn naar de verschillende verstandelijke en religieuse ontwikkeling, die de geesten hier op aarde hebben bereikt. Dit is echter iets anders dan het door u bedoelde spiritisme, dat een' invloed aan de geesten toeschrijft, die door niets kan bewezen worden....’</p>
<p>‘Eene enkele opmerking, mijnheer Bergsman, eer gij verder gaat: kunt gij het ontkennen, dat er in den Bijbel menig voorbeeld gevonden wordt van de naauwe betrekking, die er bestaat tusschen de geesten in den hemel en de menschen op de aarde? Behoef ik u daartoe nog te herinneren de uitspraak van onzen Heer, dat er blijdschap is bij de Engelen over éénen zondaar die zich bekeert?’</p>
<p>‘In geenen deele, mijnheer van der Hulst. Het geloof aan die betrekking, door sommigen te zinnelijk opgevat, heeft onze Heer geheiligd en in zijn eigen persoon aanschouwelijk voorgesteld. Hij voorzeker stond in de naauwste betrekking tot den hoogsten Geest, tot God. In Hem woonde de volheid der Godheid. In Hem leefde God. Die in Hem gelooft komt ook in naauwe betrekking met Hem en door Hem met God zelven. Doch gij gevoelt het: er is een groot onderscheid tusschen die betrekking en den invloed, dien de spiritisten aan de geesten der afgestorvenen toekennen.’</p>
<p>‘Maar gij zult toch niet ontkennen, daar gij van eene betrekking der geesten tot ons spreekt, dat zij invloed op ons hebben? In het heelal staat immers niets op zich zelf; in de schepping kunnen wij geene geïsoleerde scheppingen aannemen. En zou dan het bewuste
<pb n="98"/>individuele leven daarop eene uitzondering maken?’</p>
<p>‘Wij moeten elkander goed verstaan: het is er verre af, dat ik den invloed der geesten op ons ontkennen zou. Het is slechts de vraag, hoedanig die invloed is? Een stoffelijke, zoodat de geesten zich waarneembaar door middel van onze zinnen manifesteren, of een geestelijke, zoo als bij voorbeeld de geest van Christus zijn' invloed op ons uitoefent?’</p>
<p>‘Gij stelt natuurlijk het laatste; maar om het eerste te ontkennen, moet gij als bewezen aannemen, dat de geesten der afgestorvenen ver van hier zich bevinden en in geen contact meer staan met de wereld; dat het niet mogelijk is, dat er een overgangstijdperk zou bestaan voor de geesten van lagere naar hoogere sferen, en dat, zoolang zij in die lagere orde verkeeren, zij geene punten van aanraking meer hebben met het aardsche en wie zij op aarde achterlieten.’</p>
<p>‘En als ik dat deed, dan waagde ik toch minder dan op zulke onderstellingen af te gaan, die haren grond vinden - waarin?’</p>
<p>‘In zulke verschijnselen als met onze zinnen worden waargenomen, waardoor men gedrongen wordt om ze als van eene hoogere orde afkomstig te erkennen.’</p>
<p>‘Ik heb inderdaad meermalen van de wonderbaarlijkste verschijnselen gehoord en van manifestatiën, die even zonderling als voor als nog onbegrijpelijk zijn; maar niemand heeft mij nog overtuigd, dat de zintuigen van wie het waarnam gezond waren, niemand mij tot hiertoe nog het bewijs geleverd, dat het opligten van tafels, het bespelen van eene handharmonica, hoog zwevende boven de hoofden en door onzigtbare handen in de duisternis bespeeld en wat dies meer zij, door geesten van afgestorvenen geschiedt. Kunt gij mij die overtuiging, dat bewijs leveren, mijnheer van der Hulst?’</p>
<pb n="99"/>
<p>‘Ik zou u daarentegen kunnen vragen, of gij die verschijnselen verklaren kunt?’</p>
<p>‘Maar dan gevoelt gij zelf, dat gij hier een uitvlugt zoekt en dat uw geloof aan geestverschijningen werkelijk allen redelijken goond mist.’</p>
<p>‘Gij bedriegt u, mijnheer Bergsman, als gij meent, dat ik hier een uitvlugt zou willen zoeken. Dat een geest een ligchaam heeft, zult gij wel niet ontkennen. Van hoedanigen aard dat ligchamelijk omhulsel is, weten wij niet. Maar is er iets ongerijmds in, dat een geest, in den vorm, waarin hij bestaat, door het een of ander teeken bewijs geeft van zijn aanzijn, al zien wij met ons aardsche oog zijne gedaante niet; waarom zou in een' tijd van ongeloof en materialisme de Godheid niet dezen nieuwen weg inslaan om zich te openbaren en het ongeloof aan eene hoogere wereld te beschamen?’</p>
<p>‘Zoolang het niet bewezen is, komt het mij werkelijk ongerijmd voor. En wat gij nu beweert van de geesten, dat zij van hun zinnelijk waarneembaar aanzijn teekenen kunnen geven, dat is zoo weinig nieuw, dat wij slechts de geschiedenis der meeste oude volken behoeven op te slaan om er van geestverschijningen te lezen, die steeds voldeden aan de zucht der menigte voor het wonderbare, dat te allen tijde een noodzakelijk voedsel schijnt geweest te zijn voor den onontwikkelden menschelijken geest, die doorgaans sympathie gevoelt voor alles wat bevreemdt en bovennatuurlijk is.’</p>
<p>‘Die vergelijking is niet flatteus, mijnheer Bergsman,’ sprak van Stralen, die tot hiertoe met gespannen aandacht geluisterd had en gevoelde, dat zijn voet reeds op een' wankelenden bodem stond.</p>
<p>‘Ik heb geen vergelijking willen maken, mijnheer van Stralen. Ik weet dat de heer van der Hulst op een veel te hoog standpunt staat, om het oude bijgeloof toegedaan te zijn. Maar ik wilde slechts aantoonen, dat er niets
<pb n="100"/>nieuws onder de zonne is en dat ook het vrome gemoed moet toezien, niet door de phantasie te worden medegesleept tot schandelijk en zondig bijgeloof.’</p>
<p>‘Ik weet het, mijnheer Bergsman,’ sprak van der Hulst op eenigzins geanimeerden toon: ‘zij die de manifestatiën uit de geestenwereld loochenen, spreken van eene onreine, onheilige phantasie. God beware mij daarvoor!’ vervolgde hij bewogen, en toen met merkbare ontroering: ‘is dat zoo onrein, zoo zondig, als ik mij omgeven acht van eene wereld van geesten, waaronder ik vertrouw dat er zijn die mij lief en dierbaar waren op aarde? Gij hebt mijn' zoon gekend, in wien mij de kroon is van het hoofd gevallen, maar dien ik niet terugwensch, omdat ik van zijn hooger geluk verzekerd ben: is het onheilig, als ik zijn' geest nabij mij denk, die mij gadeslaat en invloed op mij uitoefent? O, gij weet niet hoeveel troost en rust mij dat denkbeeld inboezemt en welk een zaligheid het voor mij is, als ik gevoel en door duidelijke teekenen bemerk, dat hij zich aan mij openbaart.’</p>
<p>‘Wie zou uw vaderlijk gevoel niet eerbiedigen, vriend van der Hulst? maar u durf ik het vragen, u, die u bij den dood van uw' zoon, waarachtig Christen getoond hebt, of het met de volmaakte godsdienst, die gij belijdt, het rein, geestelijk Christendom is overeen te brengen, de werkelijke verschijning van het geestelijke, de geestelijke gemeenschap met uwen dierbaren afgestorvene te zoeken langs den sluipweg - laat ons de zaak bij haren naam noemen - van tooverkunsten en niet langs den éénigen weg, waarop ook Christenen het geestelijke kunnen zien, niet met het ligchamelijk oog, maar met de oogen des geestes, waarmede een Paulus den Heer en een Stephanus de hemelen geopend zag? Ik weet het, al vindt uw hart het nóg zoo aantrekkelijk om naar het verkeer met uwe afgestorvenen te verlangen, uw helder verstand ant-<pb n="101"/>woordt ontkennend op mijne vraag, en uw Christelijk gemoed komt op tegen elke poging der zinnelijkheid om haar over het geestelijke heerschappij te laten voeren.’</p>
<p>‘Dan zou het een droombeeld, een ijdel spel der verbeelding zijn, als ik mij, en telkens duidelijker, voorstel, dat de geesten van zoo vele braven invloed op mij uitoefenen, op mij ten goede werken?’</p>
<p>‘Dat kunt, dat behoeft gij niet te onderstellen, als gij slechts aan eene zuiver geestelijke werking denkt. Als de geest dier braven in u leeft, dan werken zij op u ten goede, ongetwijfeld, zoo als geest van Christus werkt op allen, die waarlijk Christenen willen zijn, in wie Christus kan gezegd worden te leven. Christus ook beloofde den zijnen, dat zij Hem zouden zien, terwijl Hij zich aan de wereld niet zou openbaren, maar zij zouden Hem zien, omdat zij leefden een rein geestesleven in de gemeenschap met God, gelijk Hij in die gemeenschap leeft: de geest ziet den geest, maar uw oog ziet hem niet, en uw vingers tasten hem niet.’</p>
<p>Terwijl van der Hulst in diep gepeins verzonken zat, vatte van Stralen het woord op en zeide:</p>
<p>‘Gij weet niet, mijnheer Bergsman, welk een' grond gij aan mijn' voet ontrukt. Ik was op weg, zoo verbeeldde ik mij althans, om een geloovige te worden, daar ik mij bijna genoodzaakt zag mijn geloof op het wonderbare te vestigen, dat weêrklank vond in mijn binnenste bij wat ik in mijne jeugd geleerd heb, en waartegen ik mij later juist het meest verzette.’</p>
<p>‘Ja,’ viel van der Hulst hierop in, ‘bijna zou ik het betreuren, dat wij ons gesprek in tegenwoordigheid van onzen vriend van Stralen gevoerd hebben, omdat ik hoop voedde, dat hij door het bijwonen der manifestatiën zich ontworstelen zou aan het verderfelijk materialisme, waardoor hij hoe langs hoe meer dreigde overheerscht te worden.’</p>
<pb n="102"/>
<p>‘Dat was een dwaling. Ik verheug mij daarentegen, dat de heer van Stralen getuige is geweest van ons gesprek, omdat ik hoop voed, dat hij op minder materialistische gronden zich aan het verderfelijk materialisme zal onttrekken.’</p>
<p>‘Op minder materialistische gronden?’ vroeg van der Hulst.</p>
<p>‘Hebt gij daar nog niet aan gedacht, mijnheer van der Hulst? Hebt gij het niet ingezien, hoeveel gevaar de heer van Stralen liep, om zijn materialisme op geestelijk gebied over te planten en hoe daardoor het rein geestelijke bij hem gevaar liep verloren te gaan? Zijn wij toch op onze hoede tegen de verleiding, in welken vorm zij tot ons komt. Niet slechts de aan het zinnelijke verkleefde, maar ook de vrome van gemoed staat voor haar bloot.’</p>
<p>‘Gij houdt niet van transactie, mijnheer Bergsman,’ sprak van Stralen, ‘toch heb ik eerbied voor uwe cordaatheid. Intusschen wenschte ik u wel een vraag te doen: zou het voor uw Christendom niet een triomf zijn, als het eens bleek, dat het in het materialisme een' niet verwerpelijken steun vond?’</p>
<p>‘<hi rend="spat">Mijn</hi> Christendom, wat meent gij daarmede, mijnheer van Stralen?’</p>
<p>‘Dat woord ontviel mij.’</p>
<p>‘Neen, kom vrij voor uwe meening uit, mijnheer van Stralen.’</p>
<p>‘Nu dan, ik bedoel daarmede het Christendom, zoo als dat door de dominé's veelal wordt voorgestaan; een Christendom steunende op wonderen. Meen echter niet, dat ik daarmede den staf over uw Christendom wil breken. Vroeger zou ik dit ongetwijfeld gedaan hebben. Thans ben ik in dat opzigt tot eene eenigzins andere opinie gekomen. Als nu de materialist in het spiritisme wonde-<pb n="103"/>ren ziet, die hij niet verklaren kan, dan kan hij niet hardnekkig alle geloof blijven weigeren aan de wonderen, die den grooten wonderdoener, den stichter der Christelijke Kerk worden toegeschreven, en die wonderen zouden den grondslag kunnen uitmaken van zijn geloof in den Christus.’</p>
<p>‘'t Is toch opmerkelijk, mijnheer van Stralen, hoe dikwijls het spreekwoord: <hi rend="spat">les extrêmes se touchent</hi>, bewaarheid wordt. Het is nog niet lang geleden, dat ik uw' broeder ergens ontmoette, waar ook van de wonderen van den Heer werd gesproken. Of uw broeder in het vuur van zijn gesprek zich te ver liet vervoeren, weet ik niet, - schoon dit in hem naauwelijks denkbaar is; - maar hij beweerde met al de kracht zijner redenering, dat het geloof in den Christus onafscheidelijk is van het geloof aan zijne wonderen, en waar het laatste wankelt, het geloof in Christus zelven, wiens goddelijkheid uit zijne wonderen bleek, noodzakelijk wankelbaar moest zijn.’</p>
<p>‘Eene zonderlinge overeenkomst in de consequenties althans.’</p>
<p>‘Ja, mijnheer van Stralen, en te opmerkelijker, omdat ik mij gedrongen zag uw broeder tegen hetzelfde kwaad te waarschuwen, dat ik meer dan eens in u heb moeten bestrijden: het materialisme.’</p>
<p>‘Nu nog fraaijer,’ riep van Stralen glimlagchend uit; ‘mijn orthodoxe broeder een materialist!’</p>
<p>‘Een' materialist heb ik hem niet genoemd; maar ik heb hem oplettend gemaakt, hoe hij, aan het wonder, boven een' spirituelen grondslag voor zijn geloof in Christus, zulk eene groote en onmisbare kracht toeschrijvende, het materialisme op het religieuse gebied overbragt. Zoo lang men, als een Thomas, nog moet zien en tasten om te gelooven, staat men nog niet op het standpunt, waarop<pb n="104"/>de Heer zelf wilde, dat zijne vereerders zouden staan, toen Hij zeide: “Zalig zijn ze, die niet gezien en nogtans zullen geloofd hebben.”’</p>
<p>‘Maar wat wilt gij dan toch, mijnheer Bergsman; gij wilt mij tot een' geloovige, gij wilt mij Christen maken, en ontneemt mij voet voor voet den grond, waarop ik mijn geloof wilde vestigen. Ik begon waarlijk al iets Christelijks te krijgen: ik begon te gelooven aan eene onsterfelijkheid, in een' anderen zin dan ik die in den laatsten tijd heb opgevat, aan een persoonlijk voortbestaan, en meende daartoe een' niet onvasten grond in het wonderbare, waarvan ik getuige was, gevonden te hebben, - en nu rukt gij op eens het gebouw omver, met redenen, die ik niet lang geleden nog zou hebben toegejuicht, maar die mij thans in den maalstroom der twijfelingen terugwerpen. Er was een teedere snaar in mijn binnenste geroerd: ik herinnerde mij de dagen mijner jeugd, toen mijne goede moeder mij van Jezus sprak, en mij tot het geloof in Hem trachtte op te leiden, die het land doorging goeddoende en zijne wondermagt alom ten toon spreidde. Ik meende later, toen ik, meer ontwikkeld, een' scherper blik sloeg in het wezen der dingen en slechts het werkelijke voor oogen had, dat wonderen onmogelijk zijn, en dat zulke uitvindsels van het bijgeloof de zwakke rietstaven waren, waarop het Christendom en wat men Christelijk geloof noemt, gebouwd waren. En nu had ik iets gevonden, dacht mij, waar ik mij aan vast kon houden - dat ontneemt gij mij; ik moet dus wel terug; terug naar het onzekere - neen, naar het éénig ware, dat de werkelijkheid ons biedt!’</p>
<p>‘Ik moet u bekennen, mijnheer van Stralen, dat ik u, zoo lang ik u ken, nimmer met grooter belangstelling hoorde spreken, dan nu. Ja, gij moet terug, terug naar het éénig ware, waarvan de zaden in uwe
<pb n="105"/>jeugd door uwe vrome moeder u in het harte zijn gelegd. Maar dit zaad moet zich nog ontwikkelen, het moet meer onbelemmerd opwassen, het moet gezuiverd worden van wat zijne vruchtbaarheid kan in den weg staan, en God geve, dat het u eens een' rijken oogst moge opleveren! Uwe vrome moeder sprak zoo als ook zij geleerd was, en in de eenvoudigheid haars harten heeft zij er niet aan gedacht, dat een denkende geest naar een' vasteren grondslag de waarheid zoekt dan een geloof, dat aan de aanvallen der kritiek bloot staat en dat spitsvindige wijsgeeren met de scherpzinnigheid van hun verstand zoeken te ondermijnen. Als het mij gelukken mag, dan hoop ik u tot een hooger standpunt op te voeren en een dieper inzigt u te openen in het wezen van het Christendom, dat geest en leven is. Er is een ander spiritualismus, waardoor men den Christus erkent in zijne hoog religieuse en zedelijke, dat is, goddelijke waarde, waardor men zijne beginselen waardeert en in zich opneemt. Er is een hooger gezag, waarop men de waarheid, die door Christus uit God is, aanneemt, dan het uitwendige: het gezag dier waarheid zelve, waarvan ons geweten getuigenis geeft, dat zij de waarheid is. Het Christendom behoeft den steun van het hedendaagsch verfijnd materialisme niet. Het laat die zondige, onheilige droomerijen niet toe het te handhaven. Het zal eens zegevieren over alles wat zijn rein en heilig wezen in den weg staat; zegevieren uit zich zelf, door zich zelf, in de kracht der goddelijke waarheid, die het als eene onweerstaanbare magt ter overwinning in zich bevat.’</p>
<p>Van der Hulst zat nu op zijne beurt aandachtig toe te luisteren. Er ontstond eene kleine pauze. Toen vatte van Stralen het woord nogmaals op en zeide:</p>
<p>‘Ik laat uwe beschouwing van het Christendom, mijnheer Bergsman, voor hetgeen zij is. Zij kan waar zijn;
<pb n="106"/>doch wat ik zelf gezien, gevoeld, gehoord heb spreekt luider tot mijne overtuiging, dan begrippen, die ik moet opdelven. Als ik immer gelooven zal aan de onsterfelijkheid der ziel, dan zal ik er gemakkelijker toe komen door verschijnselen, die mij een handtastelijk bewijs geven van de gemeenschap met de geestenwereld, dan door afgetrokken redeneringen.’</p>
<p>‘Verschijnselen, of phantasie?’</p>
<p>‘Gij denkt toch niet aan zelfbedrog?’ vroeg van der Hulst onrustig.</p>
<p>‘Aan niets minder dan dat; aan een' ziekelijken en zenuwachtigen toestand, waardoor gij voorzeker onbewust, zij het ook met allen zoo niet, u zelven bedriegt.’</p>
<p>‘Ik dacht niet,’ sprak van Stralen, ‘dat een menschkundig theoloog zoo laag op de phantasie kon vallen.’</p>
<p>‘Op de gezonde verbeeldingskracht, waardoor wij in staat zijn gesteld voorstellingen te vormen en die wij als een der vermogens onzer ziel, ons door de Godheid geschonken, beschouwen mogen, voorzeker niet; maar er is ook eene ziekelijke verbeeldingskracht. Zij is de oorzaak van dat zelfbedrog, dat, zoo als ik onlangs zoo juist ergens vond opgemerkt, subjectieve aandoeningen en denkbeelden objectiveert, zoo als het kind zijn eigen gedachten en gevoelens aan zijn pop of denkbeeldige wezens toeschrijft. Zij geeft de verklaring, hoe sommige verschijnselen iets wonderbaars en geheimzinnigs hebben, zoo als de bewegingen van tafels enz., terwijl dat geheimzinnige ophoudt geheimzinnig te zijn, als men in aanmerking neemt, dat vele bewegingen onbewust geschieden en niet anders zijn dan de verwerkelijking van vooraf bestaande beelden der phantasie. Men verwacht eene beweging der tafel omdat men die zich reeds voorstelde. Nu heeft zij werkelijk plaats, en, terwijl de ligtgeloovige het houdt voor een bewijs van eene geheimzinnige kracht, waardoor men
<pb n="107"/>met de geestenwereld in betrekking kan komen, is het in den grond niets anders dan de verwerkelijking van de voorstelling, die men zich maakte en waartoe men zijne eigene vingers gebruikt. Gij zult mij tegenwerpen, dat die beweging somtijds zonder aanraking geschiedt. Het zij zoo; ik zou het erkennen wanneer ik het zag, - of liever, ik zou ook dan mij vragen, of mijne zintuigen wel regelmatig werkten; maar al ware 't zoo, en al heeft dit voor als nog iets onverklaarbaars voor ons, het gezond verstand kan dit niet aan oorzaken buiten menschelijk toeden toeschrijven; en die op zulke verschijnselen zijn geloof aan de eeuwigheid en de geestenwereld bouwt, grond het ongetwijfeld op een droombeeld, op een zelfbedrog dat wij niet voor zoo onschuldig mogen houden, als het oppervlakkig mag schijnen.’</p>
<p>‘Ik stem het u gaarne toe, mijnheer Bergsman,’ sprak van der Hulst, ‘dat eene ziekelijke verbeeldingskracht tot zelfbedrog leidt; maar ik zou mij zelven voor een' bedrieger moeten houden, als ik uit mij zelven had geschreven wat ik als manifestatiën uit de geestenwereld heb moeten openbaren.’</p>
<p>‘Men komt voorzeker niet gemakkelijk tot zulk eene bekentenis, juist omdat het zelfbedrog onbewust plaats heeft. Weet gij nog, mijnheer van der Hulst, wat gij geschreven hebt en zoudt gij mij dat willen mededeelen?’</p>
<p>Van der Hulst reikte aan Bergsman het geschrevene op den avond, dat hij als medium werkzaam geweest was, toe en voegde bij de gegeven antwoorden ook de vragen door van Stralen gedaan.</p>
<p>Na eene naauwkeurige inzage zeî Bergsman: ‘Wat hebt gij nu anders gedaan, mijnheer van der Hulst, dan uwe eigene, innige overtuiging opgeschreven in woorden, die van een' overspannen zenuwtoestand getuigen? Zonder als medium te fungeren, zoudt gij het-<pb n="108"/>zelfde met andere woorden gezegd hebben. Zie nog eens bedaard na de antwoorden door u op de vragen van den heer van Stralen gegeven, en vraag u zelven dan eens af, of de geest, die zich manifesteerde, iets gezegd heeft wat men alleen in de geestenwereld en niet ook hier beneden reeds kan weten.’</p>
<p>‘Als gij dit moet toestemmen, van der Hulst,’ sprak van Stralen, ‘dan zijn wij beiden bedrogenen, en mijn geloof aan de persoonlijke onsterfelijkheid is zwakker dan ooit. Alleen blijft het mij nog duister, hoe een der mediums den diefachtigen Wolters na zijn' dood kon laten spreken van God en onsterfelijkheid.’</p>
<p>‘In 't geloof aan God en onsterfelijkheid stierf Wolters,’ hernam Bergsman. ‘Kon 't medium daarmede ook bekend zijn?’</p>
<p>‘Van der Hulst,’ riep van Stralen plotseling uit, ‘is die mijnheer van Luchteren, bij wien wij geweest zijn, geen lid van de commissie van administratie der gevangenis?’</p>
<p>Van der Hulst hoorde hem niet, de helder denkende, maar door het te veel toegeven aan aandoeningen, voor een tijd verblinde Christen, die zijn zelfbedrog tot hiertoe te minder ontdekt had, omdat het op het meer verhevene betrekking had - van der Hulst, tot redelijker bezinning gekomen, had in zijn hart reeds toegestemd, al kon hij het, dweeper als hij was met het zoet gevoel, dat hem zijne zelfbegoocheling schonk, nog met den mond niet uitspreken.</p>
<p>Daar van der Hulst zweeg, vatte Bergsman het woord en zeide:</p>
<p>‘Als uw geloof, mijnheer van Stralen, op geen anderen grondslag rust dan op de manifestatiën van een onrein spiritisme, dan verheug ik mij, dat gij tot de bekentenis komt, dat het verzwakt is. Dat moet ook wel het geval zijn, als men ontdekt, dat men zijne re-<pb n="109"/>delijke overtuiging gevangen gegeven heeft onder eene ziekelijke phantasie, opgewekt door den hartstogt om door het wonderbare zich te laten medeslepen. En waarlijk, wij behoeven de geschiedenis slechts te raadplegen, om te ontdekken hoe men te allen tijde door dien hartstogt is vervoerd. Die zucht naar het wonderbare, waarmede de geestverschijningen in zulk een naauw verband staan, mogen zich in verschillende vormen hebben geopenbaard, de verschijnselen die zich in den tegenwoordigen tijd in tafeldans en geestenklopperij als anderzins voordoen, komen uit geene andere bron voort. Gaan we tot de hooge oudheid terug, wij zien er reeds, hoe men aan eene bestendige persoonlijke tusschenkomst der goden in de menschelijke zaken geloofde; hoe in het oude Egypte de priesters met bovennatuurlijke en geheimzinnige krachten geacht werden toegerust te zijn, terwijl in Indië de Braminen zich die krachten in het bijzonder toekenden. Was het oude Romeinsche volk bekend wegens zijn bijgeloovige wonderzucht, in Azië heeft het stelsel van Zoroaster de bron geopend, waaruit al de buitensporigheden der tooverij en geestenzienerij haren oorsprong genomen hebben. In dat stelsel bekleedt het <hi rend="sc">od</hi>, de in het spiritisme zoo bekende vloeistof, eene belangrijke plaats. Gij weet, mijne heeren, dat de priesters en wigchelaars in het oude Griekenland voorgaven geïnspireerd te zijn en ten gevolge daarvan verborgene en toekomstige dingen te kunnen ontdekken en voorspellen, en het orakel van den drievoet is u niet minder bekend; maar hoogst opmerkelijk is het, dat door een' der Noord-Afrikaansche kerkvaders, Tertullianus, die in den aanvang der derde eeuw leefde, reeds van
tafels wordt melding gemaakt, die ons aan de wonderen van den tegenwoordigen tafeldans doen denken. Ik heb, wel vermoedende, dat ons gesprek dezen avond op dit onderwerp zou gevestigd worden, de plaats uitgeschre-<pb n="110"/>ven. Zij luidt dus: ‘Als de toovenaars in staat zijn om geesten te doen verschijnen, de zielen der dooden te bezweren, de kinderen te dwingen om in orakeltaal te spreken, als deze kwakzalvers zooveel wonderen verrigten, die veroorzaakt schijnen te worden door kringen of ketenen die personen met elkander vormen, als zij droomen bewerken, bezweringen doen, de goede en kwade geesten onder hun gezag hebben, door wier kracht de profeterende stoelen en tafels eene gewone zaak zijn geworden; als dat alles zoo is, met welk een' ijver zullen deze magtige geesten deze zaken, die zij thans ten dienste van anderen doen, dan niet tot hun eigen voordeel aanwenden.’</p>
<p>‘Die ontdekking verrast mij,’ sprak van der Hulst; ‘ik dacht dat de tafeldans althans tot onzen tijd behoorde.’</p>
<p>‘Ik heb er u immers straks reeds aan herinnerd, dat er niets nieuws onder de zon is. Maar er is nog iets opmerkelijks in deze mededeeling van den kerkvader: gij ziet welk een' diepen blik hij slaat in de beginselen, waardoor de toovenaars bij hunne kunstenarijen zich lieten leiden. Deze waren geene andere dan eigenbelang en hoogmoed, zucht om zich te verrijken en te verheffen. Ik zou, de geschiedenis met u doorloopende, u niet alleen op heidensche priesters moeten wijzen, die voorgaven het vermogen te bezitten om over de magten in de lucht te gebieden, en de booze geesten te verdrijven, maar u ook door voorbeelden van vroegeren en lateren tijd in de Christenheid moeten aantoonen, hoe men, gedreven door de zucht naar het wonderbare, niet slechts telkens nieuwe wonderen schiep, maar ook daardoor zoowel de Christelijke godsdienst trachtte uit te breiden, als de onderlinge scheuringen en verdeeldheden poogde te beslechten. Zelfs in de vijftiende en de zestiende eeuw was het geloof aan de magt der duivelkunstenaars algemeen, en de heksenprocessen, die de ongehoordste buitensporigheden hebben aan
<pb n="111"/>het licht gebragt, bewijzen genoeg, welk een geloof de Christenen voortdurend aan gevellen van bezetenheid gehecht hebben en op welk eene bloedige wijze zich dat geloof heeft geopenbaard. De voorschriften, nog tegenwoordig in de Roomsch-Katholieke Kerk geldig omtrent de duivelbezweringen, toonen duidelijk aan, welk een gewigt men aan de bezetenheid hechtte, en opmerkelijk is liet, dat aan de bezeten eigenschappen werden toegekend, waarop vele mediums, als geïnspireerden, ook heden ten dage aanspraak maken. Zoo moest een bezetene kennis hebben van hem onbekende talen en toekomstige gebeurtinessen; kennis van wat er in plaatsen geschiedt, die ver verwijderd zijn; in eene taal spreken, die van eene buitengewone verstandsontwikkeling of overspanning getuigde, en zoo al meer. In sommige streken en op sommige tijden klom de waanzin ten top. Velen hadden omgang met booze geesten, die in veler tegenwoordigheid maaltijden hielden, en meer zulke onzinnigheden, waarvan vooral de nonnenkloosters overvloeiden.... doch ik verwijs u zelven, mijne vrienden, naar de geschiedenis, om dan met mij tot hetzelfde resultaat te komen, dat de gemoderniseerde tafeldans en geestenklopperij in beginsel niets anders is dan eene uiting van denzelfden hartstogt voor het vreemde en wonderbare met al zijne, deels bespottelijke, deels treurige uitwerkselen, die reeds van de vroegste tijden heeft bestaan en die gevoed wordt door eene ziekelijke verbeeldingskracht, waardoor men zich zelven misleidt, terwijl het toch ons streven zijn moet om heerschappij te voeren over onze verbeelding, die als zij niet gezond is, dweeperij en bijgeloof ten gevolge heeft.’</p>
<p>‘'t Komt mij voor, mijnheer Bergsman,’ zeî van Stralen, nadat men eenige oogenblikken het stilzwijgen had bewaard, ‘het komt mij voor, dat uwe redenering vrij gezond is; ik zou er zelfs haast berouw over kunnen krijgen,
<pb n="112"/>dat ik mij aan een ijdel spel der verbeelding heb overgegeven. En toch, ge zult dit moeten erkennen, word ik hier dàn door den een', dàn door den ander', ook door u, in een' vreemden toestand gebragt. De een klaagt en jammert dat ik mij geheel aan het stoffelijke bind, omdat ik niets dan stof zie en mij dat de éénige werkelijkheid was en ik geen andere wetenschap erkende dan die der stof en hare eigenschappen en verschijnselen. De ander beklaagt mij, omdat ik volgens de consequenties mijner wetenschap geen geest, maar slechts stof erkende, en de individuele onsterfelijkheid onder de hersenschimmen rekende; een derde zoekt de behoefte aan iets hoogers bij mij op te wekken, en nu ik meende op weg te zijn, om die behoefte, die werkelijk bij mij begon te ontwaken, te kunnen bevredigen, nu wordt mij die behoefte ontnomen, - ik kan het niet ontkennen - op eene redelijke wijze, maar toch ontnomen!....’</p>
<p>‘Die behoefte kàn u niet ontnomen worden, mijnheer van Stralen,’ zeî Bergsman, ‘zij is niet uit te roeijen; maar gij vindt haar niet bevredigd, omdat gij die bevrediging zoekt in teekenen, die uw zinnelijk oog wil zien, in het verstoffelijken van het geestelijke. Ik zeide straks, mij te verheugen, dat uw geloof aan de persoonlijke onsterfelijkheid op grond van het bedriegelijke spiritisme verzwakt is, omdat ik hoop voed, dat geloof op hechteren grondslag te vestigen.’</p>
<p>‘Ik begrijp wat gij zeggen wilt, mijnheer Bergsman, gij wilt mij op theologisch of bijbelsch gebied voeren, en dan waarschijnlijk mij zoeken te overtuigen door u er op te beroepen, dat men ziel en ligchaam onderscheiden moet, dat de ziel onsterfelijk, het ligchaam vergankelijk is - een bewijsgrond, die juist de zwakste zijde van uw stelsel aan het licht brengt, omdat het genoeg bewezen is, dat alle kracht afhankelijk is van de stof. Doch eigenlijk ben ik u dank verschuldigd: gij hebt mij in mijne vroe-<pb n="113"/>gere denkwijs bevestigd en aan mij en mijn' vriend van der Hulst een bijgeloof ontnomen, dat ons weldra tot dweepers zou herschapen hebben.’</p>
<p>Op dezen oogenblik kwam van Stralen's bediende binnen, die zijn patroon herinnerde, dat er op het kantoor noodzakelijk nog een en ander ter verzending in orde gemaakt moest worden; waarop van Stralen zeide: ‘Het spijt mij, mijne heeren, dat ik aan ons belangrijk gesprek een einde moet maken. Gij zult het mij niet ten kwade duiden, dat ik ditmaal ons zamenzijn storen moet: de zaken wachten mij.’</p>
<p>Toen van der Hulst den weg naar zijn huis insloeg, zeide hij tot Bergsman: ‘het kwam mij voor, dat het onzen vriend van Stralen niet ongevallig was een eind te kunnen maken aan een gesprek, dat, als het verder was voortgezet, misschien eene geheel andere rigting aan zijne denkwijze zou hebben kunnen geven. Zijnentwege speet het mij zeer; want ik vrees, dat zijne vroegere twijfelingen nu met vernieuwde kracht hem zullen bestormen.’</p>
<p>‘Ik kan het niet ontveinzen, dat dit gevolg te vreezen is. Toch verblijd ik mij hem een' grond voor zijn geloof ontnomen te hebben, die zwakker dan eenige andere is.’</p>
<p>‘Het afbreken is niet zoo moeijelijk als het opbouwen, mijnheer Bergsman.’</p>
<p>‘Men kan niet opbouwen, zoo lang het oude niet is opgeruimd, mijnheer van der Hulst.’</p>
<p>‘God moge uwe pogingen tot dien opbouw zegenen!’ met deze woorden nam van der Hulst afscheid van Bergsman.</p>
<p>Schoon hij het aan Bergsman niet bekende, toch was van der Hulst overtuigd van het onzedelijke om zich aan spiritistische begoochelingen over te geven. Eene zekere schaamte vervulde hem tegenover Bergsman en weêrhield hem om zijn' dank te betuigen voor het openen
<pb n="114"/>zijner oogen, en van daar dan ook de eenigzins pikante en kort afgebroken woorden, die hij zoo even tot Bergsman had gerigt. Hij was het met hem eens, zoo ver was hij gekomen; - er rond voor uit te komen? zóó ver kon hij het niet brengen.</p>
<p>En van Stralen?.... Hij was veel minder overspannen dan hij in den laatsten tijd geweest was. Tot die koele stemming teruggekeerd, waarin de stoffelijke wereld hem hoe langs hoe meer gebragt had, gevoelde hij geen spijt, dat hij een gesprek moest afbreken, dat hem op een ander geestelijk gebied zou gevoerd hebben, dan waarop hij de waarheid gezocht had. Van lieverlede keerde zijne liefde tot het stoffelijke terug, en als het gevoel van behoefte aan iets hoogers bij hem ontwaakte, drong hij het - soms met geweld - terug door neêr te knielen voor de éénige Godheid, wie hij voor als nog zijne hulde toebragt: zijn eigen ik.</p>
</div>
<div type="chapter">
<pb n="115"/>
<head rend="h3">Drie en twintigste hoofdstuk.
<lb/>
De wederkeerende booze geest.</head>
<p>‘Ha! daar hebben we het verloren schaap weder. Welkom, van Stralen, welkom!’ klonk het van vele kanten, toen Hendrik de societeit binnen trad, waar hij met zijne vrienden plagt zamen te komen, maar die hij sedert geruimen tijd niet bezocht had. ‘Als we van tijd tot tijd niet eens in stilte naar je hadden laten informeren, dan zouden we waarachtig gedacht hebben, dat ge u levend hadt laten begraven.’</p>
<p>‘Hij ziet er zoo ernstig uit, of hij pas uit de kerk kwam,’ sprak een ander. ‘Spreek dan toch een woord, kerel, opdat we ons overtuigen, dat ge werkelijk nog leeft.’</p>
<p>‘Zijn broêr heeft hem ingepakt, geloof me,’ fluisterde een ander.</p>
<p>‘De oude geschiedenis: Hendrik ging ter biecht, en de vrolijke Hein werd - de brave Hendrik.’</p>
<p>‘Laat hem dan toch aan het woord komen!’ riepen allen.</p>
<p>Van Stralen was werkelijk eenigzins in de war gebragt door dien algemeenen aanval. Hij was aan zulk een onthaal niet meer gewoon. Een sombere ernst heerschte in zijn huis; de in den laatsten tijd gevoerde gesprekken, zelfs de bijgewoonde <hi rend="spat">séances</hi> waren niet zonder invloed op hem gebleven. Lang had hij met zich zelven gekampt, of hij het gezelschap zijner vroegere vrienden - die zich echter in zijne treurige omstandig-<pb n="116"/>heden weinig vrienden getoond hadden - weder zou opzoeken, en niet dan nadat hij moedeloos was geworden door de tegenstrijdigste gedachten, die in hem oprezen, was hij, meer onwillekeurig dan met opzet, tot dit besluit gekomen. En nu zulk een ontvangst, die in geenen deele getuigde van eenige belangstelling in zijn lot.... dáárop had hij niet gerekend. Onwillekeurig vergeleek hij Bergsman en van der Hulst met dezen, die zich zijne vrienden noemden. Wat er in zijn binnenste omging, teekende zich af op zijn gelaat, en waarschijnlijk zou hij met een scherp woord van verwijt zich terstond hebben verwijderd, als niet een der aanwezigen, die zijn plan doorzag, hem ware te gemoet getreden en met een gelaat, waarop hij deelneming liet lezen, gevraagd had:</p>
<p>‘Zeg ons eens, van Stralen, hoe is het met uwe vrouw?’ Die vraag had de gewenschte uitwerking. Zij werd door allen begrepen, die met een zooveel mogelijk ernstig gelaat zijn antwoord afwachtten.</p>
<p>Van Stralen deed, hoewel ontstemd, een kort verhaal van den treurigen toestand, waarin zijne vrouw verkeerde. Er heerschte een oogenblik stilte, en, daar men ten naastenbij bekend was met de oorzaak daarvan, vroeg niemand er naar.</p>
<p>Het scheen, ten minste voor een oogenblik, of men den ernst van van Stralen eerbiedigde, terwijl dezelfde vriend, die hem deelnemend naar zijne vrouw gevraagd had, op belangstellenden toon tot hem zeide: ‘'t Deed ons genoegen, van Stralen, dat de ongelegenheid, waarin wij hoorden, dat gij u bevonden hebt, van voorbijgaanden aard is geweest. Uw terugkomst in ons midden is ons daarvan een verblijdend bewijs. En wat u nog mogt drukken, wij zullen ons best doen om uw leed te verzachten.’</p>
<p>Waren die woorden welgemeend of niet, 't waren toch teedere snaren, die in Hendrik's hart geroerd werden. De
<pb n="117"/>omstandigheden, waarin hij verkeerd had, waren hun dus bekend, en niemand, geen enkele had van zijne belangstelling eenig bewijs gegeven. Was de vreugde over zijn terugkeer in hun midden welgemeend? Maar daarenboven werd hij hier zijdelings herinnerd aan de hem verleende hulp van zijn' broeder, aan wien hij wel het allerminst verpligting wilde hebben en door wiens tusschenkomst alleen hij toch geholpen was. Hij kon dan ook niet nalaten eenigzins spijtig te antwoorden: ‘Ik dank u, heeren, voor de betuiging van uwe belangstelling. Zij komt nog even tijdig genoeg, om mij te herinneren wat voorregt het is, mij weder in uw midden te bevinden. 't Is waar, mijne omstandigheden zijn, sedert ons laatste zamenzijn, veranderd, en ik ben in de noodzakelijkheid gebragt daarnaar ook mijne leefwijze eenigermate te wijzigen.’</p>
<p>‘Wij hebben u niet willen krenken, van Stralen,’ was het antwoord: ‘Wij mengden ons misschien ook wel te onbescheiden in uwe zaken? vergeef het ons en laat dat het genot niet vergallen, dat wij smaken, nu gij weder bij ons zijt.’</p>
<p>Die woorden, die toon bleven niet zonder invloed op van Stralen's hart, schoon zijn gelaat nog denzelfden ernstigen plooi bleef behouden. En meenende, dat hij nu ook een' meer vertrouwelijken toon kon aanslaan, zeide hij: ‘Mijne uitwendige omstandigheden, mijne vrienden, zijn niet zonder uitwerking gebleven op mijn innerlijk bestaan. Ik ben in dien tusschentijd niet weinig geslingerd, en ik zou niet in opregtheid durven bekennen, dat ik tot geheel vaste idéën gekomen ben.’</p>
<p>‘Heeft uw regtzinnige broeder misschien....’ vroeg een onvoorzigtige.</p>
<p>‘Spreken we over hem niet. Ik heb verpligting aan hem,’ sprak van Stralen kortaf en met blijkbaar weêrhouden wrevel.</p>
<pb n="118"/>
<p>Een wenk aan den vorigen spreker gegeven was genoegzaam, om hem over den broeder vooreerst te doen zwijgen. Gaarne wilde men echter het gesprek verder vervolgen, doch het op eene andere wijze beproeven.</p>
<p>Er werden eerst eenige onverschillige onderwerpen behandeld, terwijl enkele vrienden elkander iets toefluisterden, dat in stilte aller toestemming scheen te verwerven, waarop een uit het gezelschap zich verwijderde, doch na eenige oogenblikken terugkwam.</p>
<p>Van lieverlede was men weder op het gesprek gekomen van den staat van onzekerheid, waartoe van Stralen, die nog altijd even ernstig bleef en wiens gelaat men trachtte te ontplooijen, vervallen was.</p>
<p>‘Hoe jammer,’ riep een der vrienden uit, ‘dat van der Wiek die domme streek begaan heeft: was hij als onze leermeester nog maar bij ons, dan zou hij u spoedig genezen, van Stralen, en tot vaste idéën brengen.’</p>
<p>Bij het hooren van dien naam voer van Stralen eene huivering door de leden. ‘Onze leermeester,’ riep hij uit, ‘ja, die ons zulk een uitnemend voorbeeld gegeven en door zulk een roemrijk uiteinde de kroon op zijne lessen der wijsheid gezet heeft!’</p>
<p>‘Ja, dat was een domme streek, waar wij ons wel voor wachten zullen.’</p>
<p>‘Waar gij u wel voor wachten zult?’ vroeg van Stralen, ‘maar weet gij het dan niet, dat hij die domme streek, zoo als gij zijn zelfmoord noemt, begaan heeft ten gevolge van zijn stelsel?’</p>
<p>‘Daar vergist gij u in, van Stralen, het was in weerwil van zijn stelsel. Hij had het levensgenot veel langer kunnen smaken, als hij het wat verstandiger aangelegd en zijn eigenbelang wat meer in het oog gehouden had.’</p>
<p>‘Maar als de mensch het produkt is van ouders en voedsters, van plaats en tijd, van lucht en weder, van
<pb n="119"/>voedsel en kleeding, dan is zijn wil, gebonden aan eene natuurwet, het noodwendig gevolg van al deze oorzaken.’</p>
<p>‘'t Spreekt van zelf,’ zeî er een, om toch wat te zeggen, ‘dat wij geene andere dan natuurwetten kennen, en juister uitgedrukt, onveranderlijke natuurwetten.’</p>
<p>‘Waaruit dan ook,’ hernam van Stralen, ‘volgens van der Wiek's stelsel, moet volgen eene onverbiddelijke noodwendigheid, waardoor alles wordt beheerscht. En is dat alles zoo, dan moogt gij zelve de gevolgtrekking maken van hetgeen ik beweerde aangaande de consequentiën van van der Wiek's stelsel.’</p>
<p>‘Wij willen met u over de theorie van zijn stelsel niet twisten,’ was het antwoord: ‘Wij zijn daar nooit zoo diep in doorgedrongen als gij; maar van de praktijk hebben wij partij weten te trekken, en daar zult gij u tot hiertoe ook wel bij bevonden hebben.’</p>
<p>‘Toch zou ik voor die praktijk schrikken als zij in uitgebreiden kring toegepast werd. Verbeeldt u eene maatschappij, waarin de leer in beoefening werd gebragt, dat deugd en ondeugd, zedelijkheid en onzedelijkheid het noodwendig, onveranderlijk gevolg zijn van den toestand der hersenen, die door uitwendige invloeden bepaald wordt. Stelt u voor: de leer, dat de mensch enkel stof is en tot stof terugkeert, dat hij niet verantwoordelijk is voor zijne daden, werd algemeen in praktijk gebragt, wat werd er dan van de orde, die in de maatschappij, willen wij er veiligheid en rust in smaken, moet heerschen? Als ieder naar zijn' lust en neigingen leefde, dan zou het er spoedig fraai beginnen uit te zien!’</p>
<p>‘Hola, van Stralen! dat willen wij ook niet. Wij moeten eerbied toonen voor de publieke opinie. Als onze wijsheid doordrong tot het gemeene volk, dan waren we van ons goed en leven niet meer zeker.’</p>
<p>‘En mogen wij dan daartoe medewerken?’</p>
<pb n="120"/>
<p>‘Ge hebt zeker in den laatsten tijd collegie gehouden in de moraal, van Stralen, bij - dominé Bergsman.’</p>
<p>‘Bergsman?.... Toen ik zoo wat begon te gelooven, heeft die mij zoo ongeloovig gemaakt als ik ooit te voren was.’</p>
<p>‘Een knappe vent! Dus ook hij weet wat praktijk is.’</p>
<p>‘Geen toespelingen op zijn karakter: hij is een man, voor wien ik de hoogste achting koester, een man van zuivere beginselen en met een helder hoofd. Misschien zal hij mij op zijne wijs nog wel tot een' geloovige maken, en ik ben er zeker van, dan word ik het uit overtuiging.’</p>
<p>De ernst, waarmede van Stralen bleef spreken, was den vrienden blijkbaar niet welgevallig. Elke poging om hem weder op den gewonen toon te doen spreken, mislukte. Men achtte daarom geraden elk gesprek, dat ligt aanleiding kon geven tot ernstige zamenspreking, te laten rusten en liever de oude stemming bij van Stralen op te wekken door het spelen van een partij whist.</p>
<p>Er waren maanden verloopen, sedert van Stralen het laatst in het midden van deze vrienden verkeerd had. Alles, wat hem hier omringde, had een nieuw aanzien voor hem verkregen. De <hi rend="spat">comfortable</hi> zaal was in dien tusschentijd van een nieuw ameublement voorzien, dat in zijn weelderigen tooi alle blijken droeg van goeden smaak. De gemakkelijke stoelen met hunne goed gevulde zittingen konden wedijveren met die twee prachtige <hi rend="spat">causeuses</hi>, waarop men zich als in mollig dons kon neêrvleijen. De nieuwe kroonluchters, even sierlijk van vorm als rijk verguld, lieten het helder flikkerend licht der schitterende gasvlamen weêrkaatsen in groote spiegels, die op fraai bewerkte <hi rend="spat">consoles</hi> rustende, de afmetingen van het vertrek in de lengte en breedte vergrootten. En daar voor ventilatie behoorlijk was gezorgd, kwam de glans der
<pb n="121"/>nieuwheid, over al de voorwerpen verspreid, zooveel te beter uit.</p>
<p>Terwijl de speeltafeltjes werden gereed gemaakt, had van Stralen gelegenheid, bij het op- en nederwandelen van het vertrek, over dat alles zijn oog te laten gaan. Hij kon het zich niet ontveinzen, dat dit alles een' aangenamen indruk op hem maakte. In langen tijd had hij geen openbare plaatsen bezocht. In zijn huis was 't nu alles zoo somber gestemd; geen vriendenkring verscheen er meer, geen vrolijke dischgenooten omringden meer zijn tafel, en al ware Adèle's toestand niet zoo treurig geweest, hij zou het, bij den veranderden staat zijner zaken, niet hebben durven wagen, ware het ook slechts eene enkele keer, de vroegere deelgenooten zijner feestvreugde bij zich aan huis te onthalen; hij zag altijd, overal de dreigende schim van zijn' broeder om zich dwalen. Onwillekeurig vergeleek hij zijne sombere leefwijze met den schitterenden kring, waarin hij zich hier bevond, en een zucht, maar een zucht van genot en weelde, ontglipte aan zijne lippen. En had hij in den laatsten tijd, schoon wel niet altijd onvriendelijke, toch meestal deftige en ernstige gezigten aanschouwd, hier rustte zijn blik op het vrolijk gelaat van zoovele levenslustige vrienden, die hem welkom heetten in hun midden en al het mogelijke deden, om zijne sombere stemming te verdrijven en in zijn hart de vroegere opgeruimdheid en vrolijkheid te doen herleven. Hier opende zich voor hem op eenmaal weder een bron van levensgenot, dat hij zoo langen tijd had moeten missen, en hem daarom dubbel aanlokkelijk voorkwam.</p>
<p>Was het wonder dat van Stralen zich in eene geheel andere gemoedsstemming bevond, toen hij aan de speeltafel, waaraan hij met een glas fijnen wijn en ‘een gloeijenden toast’ verwelkomd werd, plaats nam, dan toen hij de gezelschapszaal het eerst binnen trad?</p>
<pb n="122"/>
<p>Hij speelde dien avond niet ongelukkig; dit en de vrolijkheid zijner vrienden werkte niet weinig mede om zijn ernstig gelaat te ontplooijen.</p>
<p>Deze vrienden, voor wie dit niet onopgemerkt bleef, maakten dan ook van de gunstige gelegenheid gebruik, om hem in steeds opgeruimder stemming te brengen. En toen zij bemerkten, dat zij hun doel hadden bereikt, nam een hunner zijn glas op en van Stralen toewenkende, sprak hij: ‘onze oude conditie, vrienden: <hi rend="spat">profitons de</hi> l'<hi rend="spat">instant</hi>!’</p>
<p>‘<hi rend="spat">Profitons de</hi> l'<hi rend="spat">instant</hi>!’ herhaalde van Stralen: ‘Zoo ooit, vrienden, mag ik dit nú wel zeggen.’</p>
<p>De toeren werden, tegen den zin van van Stralen, die gaarne nog wat langer had blijven spelen, bepaald, en, na de afrekening wilde hij zich gereed maken om te vertrekken, toen een knecht binnen kwam en zeide: ‘Heeren, 't is gereed.’</p>
<p>Twee zijner vrienden namen hem onder den arm en geleidden hem, zonder dat hij wist wat men met hem voor had, naar eene kleinere zaal, waar een geimproviseerd soupé, maar zóó als men dat in groote steden kan hebben, in gereedheid gebragt was.</p>
<p>Van Stralen wilde zich verwijderen met te zeggen, dat hij daarvan heden geen gebruik zou maken, toen hij met zacht geweld naar de eereplaats geleid werd en een zijner vrienden het woord opnam om hem te kennen te geven, dat men, verblijd over zijn' terugkeer in hun midden, hem met dit vriendschappelijk onthaal had willen verrassen, en hem verzocht hun de eer aan te doen aan een eenvoudig maal deel te nemen, waar de oude vrolijkheid zoude voorzitten.</p>
<p>Getroffen door dit vriendschapsbewijs, kon van Stralen zich niet langer bedwingen. Weldra was hij dezelfde als weleer, en menige feestdronk op zijne gelukkige be-<pb n="123"/>keering, onder vrolijke scherts uitgebragt, en menige toespeling op het voorheen en thans en wat daar tusschen lag, met fijnen tact aangewend, deden hem het hoofd duizelen. Zijn gelaat gloeide, zijn oog tintelde, en terwijl dit zingenot van oogenblik tot oogenblik klom, steeg ook zijne overspanning, waardoor hij zelfs zijne vrienden overtrof in het uiten van denkbeelden en gevoelens, waarover hij zich nog voor weinige uren zou geschaamd hebben.</p>
<p>&nbsp;</p>
<p>Toen van Stralen den volgenden morgen ontwaakte, wist hij eerst niet of hij gedroomd had, dan wel of 'tgeen hij zich van den vorigen avond herinnerde werkelijk gebeurd was. Van lieverlede kwamen echter de voorvallen en de gevoerde gesprekken van gisteren hem helderder voor den geest. In de eerste oogenblikken leed hij onder eene pijnlijke zelfbeschuldiging, die hem in eene wrevelige stemming bragt. Hij deed moeite om alles te vergeten, en daarom ging hij druk aan het werk, maar telkens dook het voorgevallene, nu eens als een zwart spook, dan weder als een vrolijke lichtstraal op zijn somber levenspad, bij hem op. Zijn onrust vermeerderde naarmate de strijd in zijn binnenste heviger werd. Gaf hij aan den raad en de uitnoodiging zijner vrienden gehoor, om voortaan, zooals hij, bedwelmd door het genot, beloofd had, als de oude in hunnen kring te verkeeren, dan was zijn toekomst niet twijfelachtig: hetzelfde lot als hem nu had getroffen verbeidde hem, en wie zou hem dan weder helpen? Daar rees het onvergetelijk beeld van van der Wiek en zijn uiteinde hem weder voor den geest. Zonderde hij zich op nieuw van zijne vrienden af, dan was het ook gedaan met zijne levensvreugde, en wat was het leven zonder genot? Hoe zouden zij het daarenboven opnemen, als hij niet terug kwam, en zich goed had laten onthalen, zonder aan
<pb n="124"/>hunne wenschen te voldoen. Zijn eergevoel, dat hierbij in het spel kwam, maakte den strijd heviger en hij werd hoe langer hoe besluiteloozer wat te doen.</p>
<p>Zijne afmatting - aan uitspattingen, als gisteren avond, was hij ontwend - nam toe naarmate de tweestrijd in zijn binnenste vermeerderde. Eindelijk scheen hij een' uitweg gevonden te hebben, het gewone redmiddel van dobberende zielen: hij wilde transigeren: zijne vrienden en zich zelven tevreden stellen. Met dat oogmerk begaf hij zich na den afloop zijner werkzaamheden naar de societeit, op den tijd, dat hij wist althans eenige zijner vrienden dáár te zullen aantreffen.</p>
<p>Met een: ‘Bravo, van Stralen! nu herkennen wij je weêr,’ werd hij ontvangen.</p>
<p>‘Ik kan niet nalaten,’ sprak van Stralen, ‘u nog eens mijn' hartelijken dank te brengen voor de vriendschappelijke wijze, waarop gij mij gisteren ontvangen hebt. Ik ben er door getroffen en zou niets liever wenschen dan u wederkeerig een bewijs van mijne erkentelijkheid te geven als....’</p>
<p>‘Geen komplimenten! uw bijzijn en uw oude jovialiteit hebben ons genoeg beloond.’</p>
<p>‘Flink, van Stralen, dat ge zoo terstond aan uwe belofte voldoet en ons zoo spoedig komt opzoeken,’ viel een ander in. ‘Dat is wat anders dan het kluizenaars leven, dat gij zoo lang geleid hebt.’</p>
<p>‘Ja maar,’ zeî de eerste spreker: ‘van Stralen heeft de edele rei der philosophen doorloopen en eindigt met Epicurist te worden. Geen kwade keuze, vriend. Bij onze eerste zamenkomst drink ik op uw nieuwe stelsel.’</p>
<p>Van Stralen deed zich geweld aan, om eenigzins in den toon zijner vrienden te zeggen, wat hij zich voorgenomen had hun mede te deelen. Het was hem aan te
<pb n="125"/>zien, dat hem de goede luim ontbrak. Toch sprak hij zoo ongedwongen mogelijk: ‘met genoegen, vrienden, zal ik den feestdronk aannemen. Maar dan zult gij mij ook veroorloven als Epicurist te leven, dat wil zeggen, mij van tijd tot tijd van genot te onthouden, om het daarna met dubbele teugen te smaken.’</p>
<p>‘Dat nemen wij aan, op voorwaarde, dat wij den tijd der onthouding bepalen. Philosophen moeten doorgaans wegwijzers hebben.’</p>
<p>‘Laat ons ernstig spreken, vrienden,’ zeî van Stralen: ‘Ik ben hier gekomen, niet alleen om u mijn' dank te betuigen, maar u tevens met mijne voornemens bekend te maken. Uwe vriendschappelijke ontvangst van gisteren stel ik op hoogen prijs, ze heeft mij op nieuw aan uwen kring verbonden; maar alle zaken wijzigen zich naar de omstandigheden. Ik kan u niet alles mededeelen wat mij belet om zoo dikwijls als weleer het genoegen te smaken van in uw midden te zijn. Toch hoop ik daarvan zooveel gebruik te maken, als tijd en gelegenheid mij toelaten. En heb ik hier nu openhartig gesproken, dan zult gij mij de vrijheid wel niet betwisten, die ik mij voorbehoud.’</p>
<p>De toon, waarop van Stralen sprak, was ernstiger, dan wel in zijne bedoeling lag. Wel merkte hij, dat die toon zijn' vrienden weinig behaagde, maar toch gevoelde hij eenige tevredenheid over den moed, dien hij geopenbaard had, terwijl hij tevens over zich zelven voldaan was, omdat hij zijne vrienden zoo spoedig bezocht had, waarin zij immers het bewijs hadden, dat zijne gezindheid omtrent hen niet was veranderd. De stellige toon, waarop hij zijn besluit had te kennen geven, weêrhield zijne vrienden van verderen aandrang. Tevreden, dat men hem nu met rust liet, verliet hij tijdig de gezelschapszaal en was reeds op weg naar huis, toen hij er met schrik
<pb n="126"/>aan dacht, dat hij zijne goede moeder beloofd had nog een uurtje bij haar door te brengen.</p>
<p>Ook met haar toch had hij nog eene gewetenszaak te vereffenen. Was hij nog dezelfde als vóór eenige dagen, toen zij hem met een' blijden glimlach, waarin moedervreugde doorstraalde, afscheid van hem genomen had? Er was niet aan te twijfelen, zijne moeder zou het toen afgebroken gesprek weder opvatten, en hoe moest hij zich dan gedragen? Haar misleiden, dat kon, dat wilde hij niet; haar op nieuw bedroeven, dat wilde hij het allerminst. Was er dan niet een middenweg te vinden? Bij anderen zou het gemakkelijk zijn geweest te zeggen, dat hij liefst niet over onderwerpen van zulk een' teederen aard sprak; maar bij haar.... bij haar, die daardoor het allermeest zou gegriefd worden. Pijnlijker dan ooit, was hem thans de gang naar de moederlijke woning. Hij vertraagde zijn' tred en eerst toen hij de hand aan de schel sloeg, kwam hij tot het besluit der zwakheid, om het van de omstandigheden te laten afhangen, wat hij zou doen.</p>
<p>&nbsp;</p>
<p>De oude mevrouw van Stralen zat kalm op hare kamer; zij gevoelde zich gelukkig, nu zij alleen was en zich dus ongestoord aan haar lievelingslectuur kon overgeven. Een paar, door Bergsman haar aanbevolen en toegezonden boeken, eerst door haar ter zijde gelegd, werden nu ter hand genomen en, naar hare inspanning te oordeelen, scheen een dezer boeken, in welks lezing zij zich verdiepte, hare belangstelling bijzonder op te wekken. Nu en dan kwam er iets in voor, dat minder aantrekkelijk voor haar scheen, doch dan weder trof zij er plaatsen aan, die zij met de uiterste oplettendheid tot tweemalen toe overlas. Half luide sprak zij: ‘Ik vergis mij toch niet: wat hier over de regtvaardiging uit het
<pb n="127"/>geloof geschreven staat is toch zuiver Evangelisch?’ Zij uitte die bedenking, omdat haar zoon Karel haar gewaarschuwd had, om toch met de meeste voorzigtigheid te lezen en aan te nemen, wat haar door iemand ter lezing werd gezonden, die in zijn oog een rationalist, een neoloog was. En op nieuw ging zij aan het lezen, en steeds meer en meer werd zij door die lectuur aangetrokken. Van tijd tot tijd sloeg zij het oog naar boven en dan steeg eene stille verzuchting oomhoog, niet alleen voor haar zelve, maar vooral voor hem, dien zij zoo lief had en wiens welzijn zij te vuriger aan den hemelschen Vader opdroeg, naarmate hare hoop ten zijnen aanzien toenam. Immers Hendrik was op weg, om een geloovige te worden. En hoe wèl gevestigd zou dat geloof zijn, dat door zoo moeijelijken worstelstrijd verkregen en door zoo vele beproevingen gelouterd was!</p>
<p>Zij genoot een van die gelukkige uren, waarin de hoop de beelden der toekomst in het liefelijkst licht ons voorspiegelt - zonder dat wij bedenken, hoe vaak die beelden de <hi rend="spat">fata morgana</hi> der woestijn gelijken, die voor het oog van den reiziger met grillig spel liefelijke tafereelen toovert, om hem hare misleiding weldra door bittere teleurstelling te doen boeten; want als hij waant genaderd te zijn tot die tooverpaleizen, die schilderachtige steden, die bij het opgaan der zon aan de roodgekleurde oosterkim opdoemen, als hij ze nabij waant, de verfrisschende watervlakken, waar mensch en lastdier met smachtend verlangen naar uitzagen, dan verdwijnen langzamerhand, als de zon hare stralen in meer schuinsche rigting laat vallen, die liefelijke beelden der fantasie en weldra ligt de verschrikkelijke, eenzame woestijn daar weder voor zijn oog in hare droeve naaktheid.</p>
<p>Maar die moeder was thans te blijmoedig gestemd, om aan zoo iets te denken. Het uur was zelfs nabij, dat
<pb n="128"/>hare hoop nieuw voedsel zou ontvangen; want zij kon het zich niet voorstellen, dat haar zoon, eens den voet op den weg des geloofs gezet hebbende, dien niet verder zou bewandelen. Van tijd tot tijd zag zij op de pendule, of de minuten wel voortgingen en het uur deden naderen, waarop zij haren Hendrik, volgens zijne belofte, wachtte.</p>
<p>Onrustiger werd zij, toen dat uur reeds verstreken en Hendrik nog niet gekomen was. De boeken waren ter zijde gelegd, doch nu nam zij nog eens haar dagboek ter hand, om de gewaarwordingen te verlevendigen, die zij ondervonden had, toen Hendrik haar van zijn geloof aan de onsterfelijkheid gesproken, en de hoop, die Bergsman had te kennen gegeven, dat hij dat geloof op nog hechtere grondslagen zou kunnen vestigen.</p>
<p>Toen zij voor de tweede maal die troostrijke woorden nog eens wilde overlezen, werd er gescheld en tot hare groote vreugde trad onmiddellijk daarop Hendrik het vertrek binnen.</p>
<p>Hij zag er meer somber dan ernstig uit. Zijne oogen stonden flaauw, zijne kleur was flets, en het scheen, of er iets onrustigs over geheel zijn gelaat verspreid lag.</p>
<p>‘Er is toch niets bijzonders aan uw huis gebeurd, Hendrik, en gij zijt toch wel?’ vroeg mevrouw van Stralen, die met het trouwe moederoog alles spoedig had opgemerkt.</p>
<p>‘Hoe vraagt ge dat zoo, mama.?’</p>
<p>‘Het kwam mij voor, dat gij er niet aangenaam gestemd uitziet!’</p>
<p>‘Er is niets bijzonders voorgevallen: Adèle blijft altijd nog in denzelfden toestand, en ik... ik ben zeer wel.’</p>
<p>‘Toch komt het mij voor, dat u iets drukt. Wees openhartig jegens uwe moeder. Er zijn toch geen nieuwe twijfelingen bij u opgerezen?’</p>
<pb n="129"/>
<p>‘Die kunnen mij niet meer drukken, nadat zij mij zijn ontnomen.’</p>
<p>‘God zij geloofd!’ riep mevrouw van Stralen in dankbare vervoering uit, terwijl zij Hendrik's hand in de hare nam en die hartelijk drukte. ‘O gij weet niet, hoe gij mij het hart verheugt. Gij hebt dus geene twijfelingen meer; maar nu dan ook, Hendrik, den somberen trek op uw gelaat verwisseld met die blijmoedigheid, waarmede uw overtuiging u vervullen kan.’</p>
<p>Pijnlijk oogenblik voor Hendrik, die, in zich zelven gekeerd, te laat inzag, dat hij eene hoogstonvoorzigtige uitdrukking gebezigd had. Een hevige kamp had er in zijn binnenste plaats. De opregtheid eischte eene open verklaring, kinderliefde zag er tegen op het hart eener moeder op eens zoo wreed te breken. Zacht liet hij de hand zijner moeder los, en met nog bleeker gelaat en niet zonder eenige trilling in zijne stem, sprak hij op zoo veel mogelijk luchtigen, maar in het oor zijner moeder dof klinkenden toon: ‘Bedenk wel, lieve moeder, dat het ontnemen van twijfelingen tot vaster overtuiging kan leiden.’</p>
<p>‘En zou ik mij daarover niet verheugen?’</p>
<p>‘Misschien hebt gij met uw overtuiging daar minder reden toe.’</p>
<p>‘Ik begrijp u niet, Hendrik,’ sprak mevrouw van Stralen, terwijl zij haren zoon met een' onrustigen blik aanstaarde.</p>
<p>‘Och, moeder, laat het voor uwe rust u dan maar onbegrijpelijk blijven.’</p>
<p>Zoo als van zelf spreekt moest deze uitvlugt door eene volledige opheldering gevolgd worden, waardoor mevrouw van Stralen vernam wat er was voorgevallen bij het gesprek, dat Bergsman met hem en van der Hulst gevoerd had. Sprak Hendrik het ook niet met ronde woorden uit, dat
<pb n="130"/>Bergsman hem den grond onder zijne voeten had weggenomen, waarop zijn geloof aan eene geestenwereld en de onsterfelijkheid steun zocht, de moeder hoorde genoeg, om Bergsman daarvan te verdenken.</p>
<p>Hoe diep was de goede vrouw nu op eens neêrgeslagen, toen zij zijne treurige afdwaling van dien pas ingeslagen weg des geloofs uit Hendrik's eigen mond vernam; wat vermogten daartegen al de drogredenen, die hij aanvoerde, om zich de zaak niet zoo ernstig aan te trekken?</p>
<p>De zoon vertrok, maar gevoelde niet welke droomen van geluk en van nieuw leven eener moeder hij met zich nam. En zij bleef alleen, geheel alleen met haar dagboek, welks laatste bladzijden, waarop nog geen uur geleden haar oog zoo dankbaar had gestaard, zij nog eenmaal opsloeg, maar nu om ze met hare tranen te besproeijen. Diep verslagen zat zij daar. Iedere gedachte, die haar bezig hield, liep uit in den met moeite weêrhouden kreet: ongelooviger dan ooit!’</p>
<p>Zij wilde bidden, maar de stemming was er niet, de woorden ontbraken haar. Wederom sloeg zij het oog op de pendule: ach, het uur was te snel aangebroken, dat eerst scheen niet te willen naderen, en nu weder kropen de minuten met tragen gang voort. ‘Zou er geen eind aan dezen avond komen?’ sprak zij, en in koortsachtige spanning nam zij haar dagboek weder op, terwijl zij fluisterde: ‘dáár zal het in geschreven staan wat een moeder lijdt, die een kind verliest, niet door den dood - dat is naauwelijks smart hierbij - maar door het verlaten van den God zijns levens; - wat een moeder lijdt, die een kind verliest, niet voor den korten levenstijd, dien we hier vertoeven, maar voor eeuwig, - door ongeloof aan u, o God, en aan het eeuwig leven! Dáár zal het geschreven staan, zondige wereld, hoe gij de schepselen, die gij draagt, in uwe omleidingen naar den afgrond voert, waaruit zij niet te redden zijn.’</p>
<pb n="131"/>
<p>Met bevende hand nam zij de pen op, maar weldra ontzonk die aan hare hand. Hoe zij zich ook inspande, zij had de kracht en den moed niet, om een enkel woord neder te schrijven, en afgemat door zooveel wee zonk zij achter in haar armstoel neder. ‘Help mij, o mijn God,’ zuchtte ze. Hij hoorde dien angstkreet, Hij verhoorde die bede: weldra gaf een weldadige tranenvloed lucht aan haar geprangde borst.</p>
<p>Het deed haar goed, dat de tijd naderde, waarop zij zich ter ruste zou begeven, schoon zij wel voorzag, dat de weldadige slaap niet spoedig hare matte oogleden zou sluiten.</p>
<p>Maar eerst rees er nog een krachtig, een vurig gebed uit haar binnenste tot Hem, die de dooden levend maken en steenen harten vermurwen kan; en nog fluisterden hare lippen: ‘kind, Hendrik, dien ik lief had met al de liefde mijner ziele, keer, keer terug van uwen dwaalweg, eer het te laat is. Keer terug en stort uw berouw, uwe smart uit in dit moederhart, dat niet <hi rend="spat">kan</hi> ophouden u lief te hebben!’ toen zij eindelijk insluimerde; maar telkens opgeschrikt door benaauwde droomen, bragt zij een' nacht door, die geen einde voor haar scheen te hebben.</p>
<p>&nbsp;</p>
<p>Het was niets ongewoons, dat mevrouw van Stralen vroegtijdig 's morgens een bezoek ontving van haren zoon Karel. Toen zij hem derhalve den morgen na dien bangen nacht bij zich zag komen, bevreemdde dit haar niet, het deed haar nu vooral genoegen, maar wel verontrustte haar het strakke en bedrukte gelaat, waarmede Karel haar ditmaal begroette.</p>
<p>Karel had van zijne zijde weldra de matheid opgemerkt, waaraan zijn moeder scheen te lijden, waarom hij dan ook met nadruk naar haren welstand vroeg.</p>
<pb n="132"/><p>‘Ik heb een' zeer onrustigen nacht doorgebragt,’ zuchtte mevrouw van Stralen.</p>
<p>‘Dan doet het mij te meer genoegen, moeder, dat ik gisteren avond niet hier geweest ben, want dan zou ik mij hebben moeten beschuldigen, bij u die onrust verwekt te hebben,’ sprak Karel.</p>
<p>‘Misschien hadt gij mij wel dezelfde noodlottige tijding te brengen, die Hendrik zelf mij gisteren avond gebragt heeft?’</p>
<p>‘Hoe? is Hendrik zelf hier geweest, en heeft hij onbeschaamd genoeg u....’</p>
<p>‘Hij heeft mij zijn ongeloof beleden. Karel, gij, gij kunt het begrijpen, wat mijn moederhart daaronder geleden heeft.’</p>
<p>‘En heeft hij u niets meer gezegd?’</p>
<p>‘Ja, ook nog, hoe hij er toe gekomen is om het klein beginsel van geloof, dat tot meer gevestigd geloof had kunnen komen, prijs te geven.’</p>
<p>‘Ook, dat hij weder in zijn klub geweest is?’</p>
<p>‘Neen, dàt heeft hij mij verzwegen. Een nieuwe slag, die mij treft! Is hij dus tot zijn vroegere leefwijze teruggekeerd? teruggekeerd tot zijne verleiders, die hem reeds eenmaal in het verderf gestort hebben? O God, wat moet daar het einde van zijn?’</p>
<p>‘Het einde, moeder?..... God laat zich niet bespotten.....’</p>
<p>Er heerschte gedurende eenige oogenblikken eene pijnlijke stilte. Het laatste woord van Karel zonk der moeder als lood op het harte. Zij kon, zij wilde het niet weêrspreken, en toch kampte hare moederliefde om eene zachtere uitdrukking te vinden en zij - vond er geen. Nog één lichtstraal schoot haar in de ziel: het kon laster zijn. Met angstige spanning tusschen hoop en vrees dobberend, vroeg zij:</p>
<pb n="133"/>
<p>‘Weet gij het wel zeker, Karel, dat Hendrik op nieuw in de handen zijner booze verleiders gevallen is?’</p>
<p>‘Zou ik anders wreed genoeg zijn, moeder, om u met dit treurig berigt te kwellen?’</p>
<p>‘Maar gij weet het, Karel, de booze wereld is zoo dikwijls gezind een kwaad nieuws te verzinnen, of het althans te vergrooten.’</p>
<p>‘Ik weet het maar al te zeker, en ik zal u het verhaal der bijzonderheden besparen. Maar kan het u nog bevreemden, na de bekentenis, die Hendrik zelf u gedaan heeft?’</p>
<p>‘Ach, Karel, eene moeder hoopt, al dreigt haar zelfs de laatste rietstaf te ontzinken.’</p>
<p>‘Maar wat heeft hij u gezegd van de oorzaak, waarom hij zijn kleingeloof heeft laten varen?’</p>
<p>‘De onwillekeurige schuld daarvan werpt hij op Bergsman.’</p>
<p>‘Dit bevreemdt mij niet; maar wees zoo goed, mij dit wat nader op te helderen.’</p>
<p>En nu verhaalde mevrouw van Stralen wat Hendrik haar had medegedeeld, terwijl zij besloot met te zeggen: ‘Ik betreur het, dat Bergsman zoo onvoorzigtig geweest is en zich het middel heeft laten ontglippen, om Hendrik tot eene vastere overtuiging te brengen. Het hem onverklaarbare bij de <hi rend="spat">séances</hi>, die hij bijwoonde, had hem, zoo als hij zeide, reeds een eind op weg gebragt om aan de wonderen te gelooven en - niet waar Karel? - als hij dááraan geloofd had, dan zou hij voor het Christelijk geloof wel geheel zijn gewonnen geweest?’</p>
<p>‘Als gij die vraag aan uwen vriend Bergsman deedt, zou hij u haar voorzeker met een bedenkelijk schouderophalen beantwoorden. De heeren, die der nieuwerwetschen theologie, zoo als zij haar noemen en waarmede zij de ware, de oud-geloovigen telkens in het aangezigt
<pb n="134"/>slaan, zijn toegedaan, schromen niet u de steunsels voor uw geloof, waardoor het tot hiertoe onwrikbaar vast stond, te ontrukken.’</p>
<p>‘Hoe, Karel? De heer Bergsman stelt voor zich zelven hoogen prijs op het geloof en heeft meer dan eens met mij gesproken over de hooge waarde van een wèlgevestigd geloof.’</p>
<p>‘Alles wèl, moeder; maar waar zoekt hij den grond voor dat gevestigd geloof? In 's menschen bedorven rede, die onderkennen zal wat waarheid is of niet; in het bezoedeld geweten, dat van de waarheid getuigenis zal geven?’</p>
<p>‘Ik heb hem nooit de wonderen hooren ontkennen.’</p>
<p>‘Ik weet ook niet, of hij dat doet; maar zeker is het, dat hij er die hooge waarde niet aan toekent, dat het Christelijk geloof er ook ten deele afhankelijk van wordt. De wijsgeeren van den tegenwoordigen tijd, die van geene andere dan eene proefondervindelijke wetenschap willen weten, ontkennen stout weg alle wonderen en laten nergens eene bovennatuurlijke gebeurtenis toe, noch in de stoffelijke, noch in de zedelijke wereld. Zij spreken zelfs met minachting van een wondergeloof en beweren, dat voor hem die niet zoo ver terug wil gaan, om alles aan te nemen, hoe ongerijmd het ook schijne en waarbij de vraag opkomt, of het wel met de goddelijke majesteit is over een te brengen, geen andere uitweg is, dan een volstrekt ontkennen van alle wonderen.’</p>
<p>‘Zóó ver, Karel, gaat Bergsman zeker niet.’</p>
<p>‘Toch heeft hij mij beschuldigd van eenigzins materialist te zijn, omdat ik door wonderen de waarheid van het Evangelie, zoo als hij zich uitdrukte, zien en tasten wilde. Mij dunkt, die zijdelingsche uitval laat ons genoeg te denken over. Doch hoe dit zij: wat kan men niet verwachten van iemand die zich niet onvoorwaardelijk
<pb n="135"/>onderwerpt aan het Woord Gods; het gezag van den Bijbel evenmin erkent als dat der historie; die zijne eigene wijsheid niet onvoorwaardelijk overgeeft aan den Bijbel en meent, dat met zijne leer van trotsche zelfvolmaking de uitspraken der Openbaring zijn over een te brengen? Gij herinnert het u toch wel, moeder, dat Bergsman zich bepaald verklaard heeft tegen het gezag der heilige schrijvers, als onfeilbare tolken der waarheid, en als men zóó ver gekomen is, dan valt het niet moeijelijk uit den Bijbel uit te monsteren, wat met eigen wereldwijsheid en wereldbeschouwing niet overeenkomt.’</p>
<p>‘Ik had altijd hoop, dat Hendrik door de meer vrijzinnige denkwijze van Bergsman te eerder tot het Christelijk geloof zou zijn gebragt geworden.’</p>
<p>‘Een nieuw bewijs, moeder, dat als men den vasten bodem des geloofs verlaat, men anderen niet tot het geloof kan brengen. Hendrik moet zich onderwerpen aan het gezag der Schrift, of hij komt nimmer op den regten weg.’</p>
<p>Met deze woorden was Karel, wiens tijd verstreken was, vertrokken. Lang nog bleef mevrouw van Stralen in ernstige overpeinzingen verzonken. Zóóveel was zeker, dat haar gesprek met Karel haar niet voor Bergsman had ingenomen, wien zij heimelijk beschuldigde van zucht naar nieuwigheden, terwijl zij tot zich zelve sprak: ‘Waartoe ook al die nieuwigheden? Als het toch om de oude waarheid te doen is, waarvan Bergsman zegt ook een voorstander te zijn, waarom dan niet bij het oude gebleven? Met dat nieuwe komt men toch niet vooruit, en het blijkt hier, helaas, op nieuw, als men er den ligtzinnige mede wil winnen, dan berooft men zich van het sterkste wapen in den strijd tegen de zonde en de wereld; van dat magtwoord, waar ongeloof en wereldzin voor verstommen: ‘Daar staat geschreven!’</p>
<pb n="136"/>
<p>De arme, vrome moeder! Het zaad van onrust, in haar hart gestrooid, schoot welig op. Zij wilde Bergsman wantrouwen, maar kon het niet; zij wilde hem blijven vertrouwen, maar kon het evenmin. Haar Hendrik, dien zij zoo lief had, was toch ongelooviger dan ooit te voren. Zeker, het bevreemdt ons niet, dat mevrouw van Stralen geen gunstig oordeel uitsprak over wat Karel de nieuwerwetsche theologie had genoemd.</p>
</div>
<div type="chapter">
<pb n="137"/>
<head rend="h3">Vier en twintigste hoofdstuk.
<lb/>
Praktisch Christendom.</head>
<p>‘Nu Theodoor, ik heb uw raad gevolgd en aanteekening gehouden van mijne bezoeken, maar met dat klassificeren van menschen ven verschillende geaardheid kan ik maar niet te regt komen. Daar zult ge mij aan moeten helpen. Hebt gij nu den tijd, dan zal ik u mijne ontmoetingen eens voorlezen?’ Dus sprak mevrouw Bergsman, terwijl zij met haren man allen aan de theetafel zat en wist, dat Bergsman dien avond dan toch eens vrij had: nu eindelijk zou geene vergadering van wat ook hem aan zijn gezin ontstelen.</p>
<p>Mevrouw Bergsman was, zoodra hare huisselijke omstandigheden het haar hadden toegelaten, lid geworden van eene vrouwen-vereeniging, die de zoogenaamde uiten inwendige zending ten doel had. Zij had zich belast met het van tijd tot tijd bezoeken van eenige huisgezinnen in hare buurt, in wier behoeften zij met de haar toegestane middelen voorzag, waar zij werk verschafte en zooveel in haar vergomen was aan de godsdienstige en zedelijke opleiding der armen hare krachten wijdde.</p>
<p>Dat werk was haar wèl toevertrouwd: aan een helder hoofd paarde zij een liefderijk hart. Vooroordeelen poogde
<pb n="138"/>zij op eene verstandige wijze uit te roeijen; met gebreken had zij geduld; dwalingen van het verstand en het hart wist zij wèl te onderscheiden; voor elke welgemeende overtuiging, al streed die ook met de hare, koesterde zij eerbied; met de onkunde had zij medelijden; den onwil bestreed zij met kracht, en met de gave des onderscheids bedeeld, wist zij het ware van het valsche, het gehuichelde van het opregt gemeende met fijnen tact te schiften.</p>
<p>‘Line, ik ben geheel gehoor,’ antwoordde Bergsman; ‘als ge 't mooi gemaakt hebt, zal ik 't onder verdichte namen uitgeven.’</p>
<p>‘Neen, Theodoor, als ge er meê spot, dan pak ik de papieren weêr in.’</p>
<p>‘Nu, ge weet wel, dat ik het zóó niet meen. Laat me nu maar eens hooren.’</p>
<p>Line begon:</p>
<p>‘Bij mijne eerste bezoeken was ik niet ongelukkig, en dat gaf mij niet weinig moed, om de moeijelijke taak, die ik op mij genomen had, voort te zetten.</p>
<p>In het eerste vertrekje, waar ik binnentrad, trof ik een paar bejaarde menschen aan, die een sober stuk broods verdienen. Er was, behalve de twee, waarop zij zaten, nog één stoel over, dien zij mij aanboden, terwijl zij mij beleefd verzochten plaats te nemen. Door hunne vriendelijke ontvangst aangemoedigd, ging ik zitten, doch daar zij na de eerste begroeting niet spraken, was ik als nieuweling in 't vak niet weinig verlegen, hoe en waarmede ik het gesprek zou aanvangen. Ik begon zoo eenvoudig mogelijk hun het doel van mijne komst bekend te maken.</p>
<p>“Dat doet me pleizier,” zeide de vrouw, “dat mevrouw ons arme luî eens komt opzoeken.”</p>
<p>“Ja, vrienden, maar ik kom eigenlijk minder, om u
<pb n="139"/>in uwe armoede ondersteuning te brengen, dan wel met u eens over uwen toestand te spreken;” en terwijl ik dit zeide, nam ik naauwkeurig hunne gelaatstrekken waar, om te zien welke uitwerking deze woorden op hen maakten.</p>
<p>Tot mijn genoegen bespeurde ik, dat mijne aankondiging geene merkbare teleurstelling veroorzaakte, en ik werd in die overtuiging bevestigd, toen de man zeide:</p>
<p>We hebben 't sobertjes genoeg, mevrouw, maar een goed woord doet ons ook goed. O, de groote luî weten het niet, hoeveel pleizier zoo'n goed woord den arme doet.’</p>
<p>‘Ja maar,’ zeî de vrouw, ‘'t is toch ook wèl naar, als men op zen ouden dag zooveel gebrek moet lijden.’</p>
<p>‘Vrouw, vrouw,’ sprak de man, ‘begin je nu weêr te klagen en te murmureren!’</p>
<p>‘'T is waar, 't is waar; al weêr de oude zonde: het vleesch begeert tegen den geest, zoo als Paulus zegt.’</p>
<p>‘Ik hoor u daar van Paulus spreken, dat doet mij onderstellen, dat gij een' Bijbel hebt en dien ook gebruikt.’</p>
<p>‘Gebruiken, ja, zie maar eens, mevrouw,’ en nu haalde de vrouw een' ouden Bijbel voor den dag, waarvan de meeste bladen geene scherpe kanten meer hadden, en waarin verscheidene vouwen lagen en waar hier en daar gele papiertjes uitstaken.</p>
<p>‘Kunt gij met dien ouden Bijbel nog te regt?’ vroeg ik, ‘anders zal ik zorgen, dat gij een' nieuwe krijgt.’</p>
<p>‘Als die wat grooter van druk was; maar deze is ons altijd nog dierbaar. Hij is van mijns mans grootmoeder, ziet u, 't staat er vóór in geschreven.’</p>
<p>‘En die vouwtjes en papiertjes beteekenen.....’</p>
<p>‘De kapittels, waar zooveel troostrijks voor het hart
<pb n="140"/>in staat. Daar heb je bij voorbeeld.....’ en nu begon zij, na haar knijpbrilletje te hebben opgezet, eenige teksten, waar papiertjes bij lagen, voor te lezen, waardoor ik, hoe gebrekkig dit lezen ook ging, de overtuiging kreeg, dat de goede menschen inderdaad verstonden, wat zij lazen. Ik werd in dat gevoelen versterkt, daar de man, schoon hij, zoo als mij later bleek, niet kon lezen, zijne vrouw nu en dan teregtwees en daardoor den zin van het voorgelezene verduidelijkte.</p>
<p>‘Ik wilde echter op mijne manier eens de proef nemen, of zij ook aan de letter der Schrift bleven hangen en of zij eenig gezond denkbeeld hadden van Christelijk geloof.</p>
<p>“Och, mevrouw,” dus spraken ze ongeveer, nu eens de man, dan weder de vrouw; “als we Christus niet hadden, dan zouden we diep ongelukkig zijn. Om hunne zonden zijn alle menschen verdoemelijk voor God. We zeggen dat dikwijls genoeg, maar we voelen dat niet altijd zoo, als we wel moesten. Die duivelsche hoogmoed praat ons altijd voor, dat we beter zijn dan we zijn. En dat is zoo erg, als we denken, dat Christus zooveel voor de zonde heeft geleden.”</p>
<p>“Als gij zooveel gevoel van uwe zonden hebt,” hernam ik, “dan zult gij ook zooveel meer uwe behoefte gevoelen aan een' Verlosser van zonde, als Christus is.”</p>
<p>Ja, mevrouw, als wij Christus niet hadden, dan waren we bitter ongelukkig; maar nu Hij voor de zonde geleden en de straf, die wij verdiend hadden, gedragen heeft, nu hebben wij niet meer te vreezen.’</p>
<p>‘Hoe verstaat ge dat, goede vrienden? Kunnen we dan nu maar in de zonde onbevreesd voortgaan?’</p>
<p>‘De hemel beware ons, mevrouw! Paulus zegt immers: “Zullen wij in de zonde blijven, opdat de genade te grooter worde? Dat zij verre!” Maar de regtvaardige
<pb n="141"/>God wil ons om Christus' wil beide onze aangeboren en werkelijke zonden, over welke Hij zich schrikkelijk vertoornt, niet toerekenen, als wij maar opregt in den Heere Jezus gelooven.’</p>
<p>‘Tot een opregt geloof, daar behoort nog al wat toe.’</p>
<p>‘Dat zegt u wel te regt, mevrouw,’ zuchtte de maar: ‘maar we hebben 't toch ook wel ondervonden, dat het geloof, gelijk de Heer het in ons werkte, zoo als in het Gezang staat, het zoo ook in ons sterkte.’</p>
<p>‘Maar hoe weet ge dan, dat gij een opregt geloof bèzit?’</p>
<p>‘Daar heb ik ook dikwijls genoeg aan getwijfeld en mijn man ook,’ zeî de vrouw, ‘maar dan dachten we, zoo als in den Catechismus staat: het is onmogelijk, dat, zoo wie Christus door een waarachtig geloof ingeplant is, niet zoude voortbrengen vruchten der dankbaarheid.’</p>
<p>‘En als gij zulke vruchten der dankbaarheid hebt voortgebragt, dan zijt gij waarlijk al ver gevorderd.’</p>
<p>‘Zijt met ootmoedigheid bekleed, zegt de Apostel, en daarom moet ik het bekennen, dat we daarin veel zijn te kort gekomen. Wij weten het wel: alles is genade, genade zonder onze verdiensten. Maar, och mevrouw, we hadden wel andere menschen in de wereld kunnen zijn, als we hadden willen bedriegen en liegen en ander kwaad doen; maar als de verzoeking tot ons kwam, dan zeiden we tot malkaâr: laten we denken aan de vruchten der dankbaarheid. U heeft straks gehoord, dat ik alweêr zondig begon te klagen; ik doe 't wel meer, als ik bedroefd ben, omdat we zoo armoedig voort moeten tobben; maar dan zegt mijn man: denk aan de vruchten der dankbaarheid. We hebben kinderen gehad, brave, oppassende kinderen, dat verzeker ik u - als we ze hadden mogen behouden, dan zouden we nu geen armoê behoeven te lijden; maar God nam ze van ons weg.
<pb n="142"/>Dat was hard, mevrouw; dat waren slagen, die we nooit vergeten. We dachten 't eerst niet te overleven en tusschenbeiden murmureerden we wel eens, maar hoe ouder wij worden, hoe meer we het elkander toeroepen: “laat ons denken aan de vruchten der dankbaarheid.” En dat zeggen we elkaâr gedurig als wij er wel eens over spreken, wat er nog van ons worden moet op onzen ouden dag.’</p>
<p>‘Goede menschen,’ zeî ik diep bewogen, ‘gij hebt wel gelezen, dat er geschreven staat: ‘Ik heb nooit gezien den regtvaardige verlaten,’ en met de belofte, dat ik hen niet vergeten en nog eens bezoeken zou, vertrok ik, terwijl man en vrouw beiden met de hartelijkste dankzegging voor mijn bezoek mij vaarwel zeiden.</p>
<p>‘En als gij nu die menschen klassificeren zoudt, Theodoor, onder welke klasse zoudt gij ze dan brengen?’</p>
<p>‘Alsof gij zelve dat niet reeds gedaan hadt. Maar, Line, achter uw vraag schuilt nog wat anders: komaan, zuiver opgebiecht.’</p>
<p>‘Nu ja, ik heb eene bedoeling met die vraag. Die menschen hebben uitdrukkingen gebruikt, waarvan ik weet, dat gij er u niet mede vereenigen kunt. Naar uw idée zijn ze zeker ten achteren in eene zuivere opvatting van het Christendom, en te beklagen, dat zij niet dieper zijn ingedrongen in den geest van het Evangelie; haast had ik gezegd, maar dat hoort gij niet graag, dat zij niet op de hoogte zijn.’</p>
<p>‘En hoe hebt gij ze dan aangeteekend?’</p>
<p>‘Ik heb er boven gezet: Een bezoek bij eenvoudige, gemoedelijk vrome Christenen.’</p>
<p>‘Schrijf er dan nog bij: die met waren Christelijken ootmoed zijn bekleed en eene kracht des geloofs openbaren, waarmede zij bergen verzetten zouden.’</p>
<p>‘Ik herken u aan dat oordeel, Theodoor, gij hebt
<pb n="143"/>eerbied voor ieders overtuiging, als zij wèl gemeend is, en waar gij haren invloed op het leven ontdekt. Maar ik heb eene andere onmoeting gehad, waarover ik uw oordeel ook moet vernemen. Gij kent het huisgezin van Vlasvink, hier achter in de tweede dwarsstraat?’</p>
<p>‘Ja wel, zeer goed. Die menschen hebben het ook armoedig, maar het is er altijd even helder en knap.’</p>
<p>‘En zoudt gij het gelooven, dat zij juist om die reden eens misdeeld zijn, toen er anderen waren, die eene buitengewone ondersteuning ontvingen?’</p>
<p>‘Omdat zij helder en knap zijn? dat begrijp ik niet.’</p>
<p>‘En toch is het waar, ik heb dat dezer dagen ontdekt. Gij moet dan weten, dat mijne voorgangster, eens bij het bezoeken dezer buurt, ook bij Vlasvink kwam, een huisgezin, dat haar als zeer behoeftig was opgegeven. Zij had eene vrijpostigheid, die mij ten eenenmale ontbreekt en die ik tegenover de behoeftigen ook geenszins zou durven toonen. Overal, waar zij kwam, zag zij met een scherpziend oog rond, opende kisten en kasten, nam de deksels van potten en pannen af, en schoof de bedgordijnen open, om alles met de meeste naauwkeurigheid te onderzoeken. Wie dat wist, deed er zijn voordeel mede, verborg zorgvuldig wat er nog eenigzins goed uitzag, legde daarvoor morsige lappen en vodden in de plaats en zorgde, dat alles een slordig en haveloos aanzien had. En die voorzigtigheid werd doorgaans goed beloond: het medelijden was opgewekt en eene ruime gift volgde. Bij Vlasvink deed zij toen hetzelfde onderzoek, doch hoe armoedig die menschen ook zijn, zij houden alles zooveel mogelijk netjes in orde. Het is er overal, waar men ook rondziet, zindelijk en rein: alles zoo knap mogelijk gelapt en gestopt, al ziet men ook duidelijk hoeveel moeite het gekost heeft om het gescheurde en gehavende bijeen te hou-<pb n="144"/>den. Maar wat was er het gevolg van? Zij kregen niets, omdat de nijvere armoede niet zooveel behoefte vertoonde, als door anderen opzettelijk was aan den dag gelegd.’</p>
<p>‘Het doet mij genoegen, Line, dat gij uit andere oogen ziet en de ware armoede niet beoordeelt naar het uiterlijk vertoon, dat zij vaak draagt. Maar nu, uwe ontmoeting bij Vlasvink.’</p>
<p>‘Ik had al spoedig gemerkt, dat het hier aan vele der voornaamste levensbehoeften ontbrak en mij voorgenomen daarin te voorzien, doch ik wilde eens beproeven, of zij ook de hoogere behoeften kenden en begeerig waren, dat ook deze werden voldaan. Het viel mij moeijelijk om met de huisgenooten aan de praat te komen. Zij lieten mij aan 't woord, en op mijne vragen kreeg ik slechts zeer korte, niets beteekenende antwoorden. Ik schreef dat eerst aan eene zekere bedeesdheid toe, maar begon al spoedig voor schromelijke onkunde te vreezen. Weldra bleek het mij echter, dat ik mij in dit laatste vermoeden in zeker opzigt vergiste, toen ik bemerkte, dat ik te doen had met menschen, die meenden al zeer wijs te zijn en zich zelfs een oordeel aanmatigden, waarover ik in den aanvang niet weinig ontstemd werd. Ik vroeg hun namelijk, toen zij mij eenige boekjes hadden laten zien, die ik niet kende en wier titels mij voor het minst zeer vreemd voorkwamen, of zij ook getrouw ter kerk gingen. Bij die vraag zag de een den ander aan en allen schenen met het antwoord verlegen. Eindelijk nam er een het woord en zeide: “Ja, mevrouw, we komen wel in de kerk, maar we zouden er nog meer komen, als er maar wat Christelijker gepreêkt werd.” Ik geloof, dat het mij wel aan te zien was, dat dit antwoord mij weinig beviel. Ik dacht daarbij aan uwe preken, Theodoor, en de vraag kwam mij
<pb n="145"/>op de lippen, of zij dan bij u niet ter kerk kwamen, maar de vrees van hierdoor mijne gevoeligheid te veel te laten merken, hield mij daarvan terug. En toen heb ik, geloof ik, eene groote fout begaan. Ik nam, namelijk, een' bestraffenden toon aan, zeî hun, dat zij zich moesten schamen zulk een oordeel uit te spreken over hunne zieleherders; dat deze ver boven hun oordeel verheven waren; dat zij maar beter moesten toeluisteren, en dat het te wenschen ware, dat zij zoo Christelijk leefden, als het hun in onze kerk wordt voorgehouden. Niet tevreden over mij zelve, verliet ik dit huisgezin, en toch was ik in zekeren zin blijde er mij zoo afgemaakt te hebben, want ik zag er tegen op, als ik een nader onderzoek in het werk gesteld had, om met zoo weinig ontwikkelde menschen over geloofspunten te spreken, die zij soms zoo vreemd uiteenzetten, dat er moeijelijk tegen te redeneren is.’</p>
<p>‘En toch zou u dat gemakkelijker geweest zijn, Line, als ge maar geen dominé's-vrouw waart geweest. Nu pikeerde u de aanval, die ook uw' man gold; gij maaktet u wat warm en waart bevreesd de noodige bezadigdheid te verliezen. Ziedaar gedeeltelijk mijn oordeel; maar zonder ook in een dadelijk theologisch dispuut te komen, hadt gij gerust in een onderzoek naar de meening dier menschen kunnen treden, die nu in hun gevoelen waarschijnlijk nog meer zullen versterkt zijn. 't Is nog niet lang geleden, dat ik eene dergelijke ontmoeting had, die ik u eens zal mededeelen en waarmeê gij bij voorkomende gevallen misschien uw voordeel nog kunt doen.</p>
<p>Onlangs bragt ik een bezoek bij mevrouw Richard. Dáár ontmoette ik een nichtje, dat bij haar gelogeerd was en ik den Zondag te voren onder mijn gehoor had gezien. Zij kwam mij voor een zeer beschaafd meisje te zijn, dat eene goede opvoeding genoten had. Wij ge-<pb n="146"/>raakten weldra in een levendig gesprek, waarin zij mij het een en ander betrekkelijk hare woonplaats mededeelde. Zij beklaagde zich zeer over den geest van afscheiding, die zich in de gemeente aldaar begon te openbaren, die mij echter spoedig uit hare gesprekken bleek niet zoo verontrustend te zijn, als zij mij eerst deed vreezen; want die afscheiding bepaalde zich bij enkele ontevredenen en, zoo als ik bemerkte, onkundigen en wijzen in eigen oog. Meer bekommering scheen een ander verschijnsel te verwekken. Er had zich een prediker uit den vreemde in hare woonplaats gevestigd, die een' buitengewonen toeloop had en vooral de aanzienlijken en vermogenden der stad tot zich trok. Op mijne vraag, in welk opzigt die prediker boven de anderen zoo zeer uitmuntte: door welsprekendheid of schitterende uitvoering, of door andere gaven, die de predikanten in hare woonplaats misten, dan wel of het misschien ook het aantrekkelijke was van het vreemde, waarmede onze landgenooten nog al veel ophebben - kreeg ik ten antwoord, dat het om geen van deze oorzaken was, daar de man zeer eenvoudig preêkte en door geen schitterende voordragt zich boven anderen onderscheidde, maar dat hij dáárom zoo boeijend was, omdat hij aan de wezenlijke behoeften van zijne hoorders voldeed. Ik betuigde, dat niet regt te begrijpen, daar ik onderstellen moest, dat ieder predikant er zich op toelegde om ook bij zijn openbaar spreken tot de gemeente aan hare geestelijke behoeften te voldoen. Ja, maar, was het antwoord, hij preêkt eigenlijk Christelijker dan de overige leeraars.’</p>
<p>‘Wel, Theodoor, in wat beschaafder termen 't zelfde als bij mijn huisbezoek,’ viel mevrouw Bergsman in; ‘en wat hebt gij daarop geantwoord?’</p>
<p>‘Ik begon met te zeggen, dat ik dat niet begreep. Ik kende, zeide ik, mijne collegaas in hare woonplaats en
<pb n="147"/>hield ze voor Christelijke leeraars, die toch wel niet on-Christelijk zouden preken, terwijl ik onderstelde, dat zij dit niet ontkennen zou. Dit bedoelde zij dan ook niet zoo zeer, zeî ze; maar het was toch zeker, dat, als de predikanten Christelijker preêkten, men hunne kerken meer zou bezoeken. Ik verklaarde op nieuw, dat het mij duister was, wat zij eigenlijk bedoelde. Door mijne hardnekkige onkunde geraakte zij eenigzins in verlegenheid. Zij zag hare tante aan, maar die sloeg de oogen neder en verkeerde in niet weinig spanning om te vernemen, hoe haar nichtje zich uit hare verlegenheid redden zou.’</p>
<p>‘En hadt gij geen medelijden, Theodoor, met den pijnlijken toestand, waarin gij het lieve kind bragt?’</p>
<p>‘Een oogenblik, ja, en ik was juist van zins er haar uit te redden, toen ons gesprek eene ernstiger rigting kreeg. Zij zeide mij namelijk, dat, als ik haar niet begreep, het misschien daarvan kwam, dat zij zich niet juist genoeg had uitgedrukt; maar dat hare meening deze was: dat de bedoelde prediker de hoofdzaken van het Christendom meer en beter behandelde, en daardoor zooveel meer sympathie opwekte. De hoofdzaken van het Christendom? zeide ik, dat verwondert mij nog meer. Wat zijn dat dan voor hoofdzaken?’</p>
<p>‘Nu bragt gij haar toch wat al te veel op de pijnbank.’</p>
<p>‘Volstrekt niet, Line. Ik bragt haar daarentegen goed up weg om zich nader te verklaren. Zij bleef met die verklaring dan ook niet achter. Hij spreekt, zeî zij, b.v. veel over de Godheid van Christus, den Satan, die de menschen tot de ergste zonden verleidt, de wederkomst van Christus ten oordeel en dergelijke onderwerpen, die het geloof versterken, den zondaar afschrikken van het kwaad en hem voor de toekomst doen beven. - Ik vroeg haar, of zij dat hoofdzaken van het Christendom noemde? Zij meende, dat dit zonder twijfel was; maar
<pb n="148"/>het bewijs er voor kon zij mij, op mijn verzoek, niet geven. Ik maakte haar oplettend, dat zij eigenlijk niet anders had opgegeven dan de verschillende geloofsbegrippen, die de prediker op zijn standpunt was toegedaan. Zou dan, vroeg zij niet weinig geanimeerd, b.v. de Godheid van Christus niet anders zijn, dan een geloofsbegrip van een zeker standpunt beschouwd en geen hoofdzaak van het Evangelie? Waar, vroeg ik op mijne beurt, is dit begrip als hoofdzaak van het Christendom uitgedrukt? Als dat werkelijk eene hoofdzaak was, waarvan de zaligheid afhing, dan zouden we dit toch wel ergens in het Evangelie aangewezen vinden; vooral konden wij verwachten, dat de Heer zelf dit als zoodanig zou hebben voorgesteld. Doch nergens vinden wij, dat Jezus zich God noemt, veel minder, dat Hij wilde, dat dit begrip aangaande Hem als eene hoofdzaak, waar ons geluk voor tijd en eeuwigheid van afhangt, zou worden beschouwd. Hoofdzaak is, ging ik voort, dat men in Christus gelooft. “Die in Mij gelooft,” sprak Hij zelf, “heeft, bezit eeuwig leven.” Maar hoe kan men in Hem gelooven, hernam zij, als men Zijne Godheid niet aanneemt; is de aanneming daarvan dan niet noodzakelijk? Maar, sprak ik, als dat noodzakelijk was om in Hem te gelooven, dan zou Hij het immers zelf wel gezegd, of zouden Zijne Apostelen dit wel duidelijk uitgesproken hebben. En laat ons nu de zaak zelve eens in het midden laten, dan ziet gij toch duidelijk genoeg, dat zij geene hoofdzaak kan zijn, omdat het geloof in Christus met het al of niet aannemen van Zijne Godheid niet staat of valt, en dat dus die predikanten, die niet van de Godheid van Christus, maar wel van een geloof in Hem spreken, een geloof, zoo als Jezus zelf dat eischt en dat zijn hoogste toppunt bereikt in gemeenschap des geestes met Hem, niet kunnen geacht worden onchristelijker te
<pb n="149"/>prediken dan de prediker door u bedoeld. Evenzoo is het gesteld met de andere begripen door u als hoofdzaken van het Cristendom voorgesteld. Hoofdzaak is, dat de zonde de bron is van 's menschen verdorvenheid en van zijn toegeven aan het kwaad en zijn luisteren naar de stem der verleiding. Dat de Satan daarvan de oorzaak zou zijn, kan, op zijn hoogst genomen, slechts eene figuurlijke uitdrukking wezen. Nergens vind ik zulk een begrip als hoofdzaak voorgesteld, en dat zou ook niet kunnen, omdat we dan naast Good nog een ander en wel een boos Wezen moesten aannemen, dat, even vermogend als Hij, den mensch onder zijne magt had. En wat nu betreft de wederkomst van Jezus ten oordeel: al de voorstellingen, die men zich volgens kerkelijke leerstelsels daarvan maakt, zijn ontleend aan figuurlijke uitdrukkingen en Oostersche beeldspraak. Hoofdzaak weder is: niet den zondaar voor de toekomst te doen beven, maar hem daarvoor te bereiden door zich zelven gedurig te oordeelen naar het oordeel, dat de Heer telkens uitspreekt in zijn binnenste, zoo dikwijls Zijne stem, die wij in het Evangelie hooren, zich aan zijn hart openbaart. - Ja, maar, zeî ze, zoo als die man dat alles voordraagt, met zooveel ernst en gemoedelijkheid, treft het veel meer het hart dan de preken der andere leeraars. Dit wil ik voor een oogenblik toegeven, herman ik; het is veel gemakkelijker aandoeningen op te wekken en hartstogten in beweging te brengen, dan redelijk en verstanding te overtuigen en die overtuiging op het leven te laten werken; doch uit uwe eigene woorden kan ik de onhoudbaarheid van uwe stelling afleiden. Wat u en zoovelen meet u inneemt en wegsleept is dan de ernst en de gemoedelijkheid zijner voordragt; maar dat dit geen bewijs is, dat de man daarom Christelijker zou prediken dan de overige leeraars, zult gij wel van zelf gevoelen.’</p>
<pb n="150"/>
<p>‘Dank, Theodoor, voor die mededeeling. Ik zal haar onthouden en, als het weder te pas komt, er mijn voordeel mede trachten te doen; niet ligt zal ik weder zulk een' bestraffenden toon aanslaan. - Maar ik heb nog andere ontmoetingen gehad, die ik, als ge nog een weinig geduld hebt, u wil mededeelen.’</p>
<p>Op de aanmoediging van Bergsman ging zijne vrouw voort: ‘Moest ik tot mijn leedwezen opmerken, dat er bij sommigen, die ik bezocht, eene diepe onkunde heerscht, waardoor zij allerlei verwarde begrippen van godsdienst hebben, bij anderen eene treurige onverschilligheid; met blijdschap ontdekte ik toch ook bij velen niet alleen ernstig nadenken over godsdienstige onderwerpen, maar ook vroom godsdienstig gevoel. Dit laatste openbaart zich in verschillende vormen, waaraan ik geloof, dat nog veel te hervormen is. Zoo kwam ik in gesprek met eene vrouw, die altijd sprak over hare hoop op den hemel. Zij kende, geloof ik, al de teksten, die van het toekomend leven spreken, van buiten, en alles, wat meer betrekking heeft op de Christelijke hoop voor die menschen, aan wie de Apostelen schreven, bij de drukkende omstandigheden, waaronder men destijds gebukt ging, paste zij zonder eenig onderscheid op zich zelve toe. Toen ik haar daar opmerkzaam op maakte, zeide zij, dat zij ook wel in drukkende omstandigheden verkeerde en dat de hoop der toekomst in hare armoede de grootste troost was. Hier bevond ik mij in een' moeijelijken toestand: ik mogt haar dien troost natuurlijk niet ontnemen, en toch gevoelde ik, dat dit haar éénige troost niet mogt zijn. Ik begon, zoo duidelijk als ik kon, met haar over de waarde van het Christelijk geloof te spreken, haar aan te toonen, dat de Christelijke hoop op een toekomend hemelsch leven wel eene vrucht daarvan was, maar niet de éénige en hoogste. Maar
<pb n="151"/>het was haar toch altijd geleerd, zeî ze, dat men op de hemelsche zaligheid moet hopen en dat dit de grootste troost van den Christen is. Een groote troost, sprak ik, is dat voorzeker, maar gij zult u toch wel herinneren, wat er staat in het antwoord op de eerste vraag van den Catechismus: “Welke is uwe éénige troost in leven en sterven? Dat ik beide in leven en sterven, niet mijns, maar mijns getrouwen Zaligmakers Jezus Christus eigen ben;” dat dit werkelijk zoo was; ik zeide, dat wie in dit leven het eigendom van Christus is, door het geloof in Hem zich aan Hem aansluit en in gemeenschap met Hem leeft door te haten wat Hij haatte en lief te hebben wat Hij lief had, en met Hem arbeidt aan den bloei van het Koningrijk Grods, ook hier namaals het eigendom van Christus blijft en in Zijne heerlijkheid zal deelen. Dat de Heiland der wereld, die ook arm was en onder velerlei verdrukking gebukt ging, reeds hier den hemel in het hart droeg, en wij daar ook naar moesten streven, opdat wij om de toekomst onzen toestand in dit leven, dat de aanvang is van het eeuwige leven, niet mogten voorbijzien.’</p>
<p>‘Goed zoo, Line, gij hebt u tegenover die misschien vrome dweepster met het toekomend leven goed gehouden. Als gij haar eens weêr spreekt, leer haar dan nog in te zien, dat het Christendom ons tot waarachtige menschen wil vormen, die niet onverschillig behooren te zijn voor hun aardschen werkkring, aardsche betrekkingen en omstandigheden, waarin zij verkeeren, maar dat zij die allen vruchtbaar moeten maken voor hunne hoogere levensontwikkeling; dat daardoor alle ontevredenheid met het werkelijke leven moet wijken, en zoo eerst de hoop, die wij voor de toekomst hebben, geheiligd wordt. Alleen het geloof in Christus, en door Hem in God, zoo als zich dat in Hem uitte, maakt ons onder elke omstandigheid waarlijk gelukkig, waarlijk zalig.’</p>
<pb n="152"/>
<p>‘Ik wenschte wel, Theodoor, dat gij mij ter zijde gestaan hadt, waar ik te doen had met menschen, die zich al een heel vreemd denkbeeld vormden van de zelfverloochening, door Jezus in leer en voorbeeld ons zoo nadrukkelijk aanbevolen. Er zijn toch sommigen die meenen, dat die oefening slechts zou bestaan in het zich geheel onttrekken aan de zinnenwereld en in de eigendunkelijke verloochening van zulke zaken, als de Heer niet verbiedt; anderen, die ik niet beter kan aanduiden, dan als versteende methodisten, die met geheel hun hart hangen aan het streng in acht nemen van de uiterlijke vormen der godsdienst; nog anderen, die uit gewoonte blijven vasthouden aan hetgeen zij eens geleerd hadden.’</p>
<p>‘En hoe hebt gij die patienten behandeld?’</p>
<p>‘Tot de eersten zeide ik, dat de zelfverloochening, zoo als de Heer die van ons eischt, dáárin bestaat, dat wij onze wijsheid aan Zijne wijsheid, onzen wil aan den Zijne onderwerpen, en dat wij onze zinnelijke begeerten moeten opofferen, telkens als die met onzen pligt en onze vordering in heiligmaking in strijd zijn; dat zij niet alleen bestaat in het onderdrukken en dooden van zulke begeerten, wier inwilliging op zich zelve reeds zondig is, maar bovenal in het bedwingen van zoodanige neigingen, die wel, op zich zelve beschouwd, niet zondig zijn, maar het zouden worden, als zij ingewilligd werden, in strijd met hoogere pligten of ons waar belang. Verder heb ik gezegd, dat men toch nimmer den waren aard der zelfverloochening moet uit het oog verliezen. - Gij glimlacht, Theodoor, om mijne preêkerige uitdrukkingen; maar toch geloof ik, dat het u goed doet, dat ik van uwe preek, die gij onlangs gehouden hebt, zooveel heb onthouden. - Nu dan, ik zeide, dat de zelfverloochening wel degelijk van gevoelloosheid moest onderscheiden worden; dat ons gevoel, onze zinnen en neigingen ons
<pb n="153"/>gegeven zijn, niet om ze geweld aan te doen door ons voor de teederste aandoeningen van vreugde en smart ongevoelig te maken, maar om vatbaar gemaakt te worden voor het goede, dat God ons schenkt; door aangename gewaarwordingen tot dankbare erkentenis, door treurige en smartelijke tot ootmoediger vertrouwen en verlangen naar volmaakter goederen te worden opgeleid; - dat men verder door het voorbeeld der Farizeën van Jezus' tijd en door de ernstige vermaning vooral van den Apostel Paulus moest teruggehouden worden van die eigendunkelijke verloochening, die tot ongeloofelijke buitensporigheden, willekeurige harde kastijdingen en pijnigingen van het ligchaam, tot verminking zelfs toe, hebben aanleiding gegeven, en dat men niet moet afscheiden wat de Schepper zoo wijs heeft te zamengevoegd: onze zinnen en het streven naar geestelijke volkomenheid; dat achter die eigendunkelijke verloochening niet zelden een geestelijke hoogmoed schuilt, wardoor zij meer den naam van <hi rend="spat">zelfvoldoening</hi> dan van <hi rend="spat">zelfverloochening</hi> verdient, en zoo nog het een en ander meer, wat ik mij herinnerde.’</p>
<p>‘Bravo, Line, ik wou, dat al mijne toehoorders zoo goed luisterden en er zooveel van wisten na te vertellen als gij. En nu nog iets van die anderen, waar gij van spraakt.’</p>
<p>‘Die methodisten, om ze nog eens zoo te noemen, wees ik op het weinig beteekenende hunner strengheid in het vasthouden aan vormen, zonder dat het geestelijk leven er door wordt aangekweekt, en een paar menschen, die uit gewoonte aan het eens geleerde blijven hangen, maakte ik oplettend, hoe treurig het is, als de godsdienst sleurwerk wordt; dat God ons met redelijke vermogens had begaafd en wij uit zwakheid ons niet maar moesten vastklemmen aan wat ons eens is inge-<pb n="154"/>prent, maar dat wij den moed moesten hebben tot eigen onderzoek, om daardoor de godsdienst geest en leven in ons te doen worden. Maar nu, Theodoor, moet ik nog eens bij u in de leer gaan. Bij mijne bezoeken kwam het meer dan eens te pas, dat ik over het bidden kon spreken. Doch meer dan eens geraakte ik ook in verlegenheid, als er van gebedsverhooring sprake was. Menige moeijelijkheid kwam mij daarbij voor, waaruit ik mij zoo goed mogelijk redde, maar die ik niet geheel uit den weg kon ruimen, omdat het mij zelve niet altijd helder voor den geest stond, wat ik tot goede teregtwijzing moest antwoorden.’</p>
<p>‘En welke waren dan die moeijelijke vraagstukken?’</p>
<p>‘De denkbeelden, die ik hier en daar aantrof, waren dikwijls zoo vreemd en verward, dat ik ze niet juist kan teruggeven. Laat mij liever, om voor mij zelve tot klaarheid te komen, u een paar vragen doen: God is de Alwetende; Hij weet wat wij behoeven, eer wij Hem daarom bidden: is het dan wel zoo noodig het van Hem te vragen? Niet al onze gebeden worden verhoord, omdat het niet mogelijk is, dat God Zijne plannen en oogmerken met ons kan veranderen, en waartoe dan is het gebed zoo noodzakelijk?’</p>
<p>‘Maar, beste Line, ge weet toch wel, dat, ofschoon God al onze nooden en behoeften kent, het gebed steeds eene behoefte blijft voor ons hart. Als wij ons tot God in het gebed verheffen, dan doen wij dat niet om Zijnent-, maar om onzentwil, dat wil zeggen: God heeft niet noodig, dat wij tot Hem bidden: Hij wordt niet zaliger door onze vereering, gelijk Hij niet ongelukkiger wordt door wie Hem vergeten en weêrstaan. Maar de uitstorting van ons hart voor Hem is behoefte voor óns, en hoe reiner en heiliger wij worden, des te meer neemt die behoefte toe en maakt hare vervulling te gelukkiger, zoo als wij
<pb n="155"/>dat in Jezus zien, den volkomen' Mensch, die in gedurige gemeenschap met God, Zijn' Vader, leefde en daarom zelfs geheele nachten doorbragt in het gebed. God verhoort niet al onze gebeden, zegt ge: het is juist omgekeerd, als ze slechts zijn ingerigt overeenkomstig en met onderwerping aan Zijn' wil. Met onderwerping aan Zijn' wil, zeg ik, zoo als Jezus bad; want het zou dwaas en onredelijk zijn, als wij verlangden, dat God Zijne eeuwige plannen om onzentwil veranderen zou. Wij zouden dan naar de kroon van Gods volmaaktheid steken, alsof die plannen niet met ondoorgrondelijke wijsheid waren beraamd. Maar dat verlangt de ware bidder ook niet, hij wenscht slechts, dat hij in de beschikkingen van God berusten en dat hij door Gods opvoedende leiding wijzer, beter en heiliger worden moge.’</p>
<p>‘Dat gevoel ik wel, Theodoor, God is de Onveranderlijke, maar toch stel ik het mij zoo gaarne voor, wanneer ik bid, dat God mijne wenschen vervult op mijn gebed. Ik zou anders, dunkt mij, niet hartelijk kunnen bidden.’</p>
<p>‘Pas op, Line, dat de zelfzucht ook uw gebed niet bezoedelt; God te brengen tot onzen wil, dat is niet het doel van het Christelijk gebed, maar ons te buigen tot Gods wil.’</p>
<p>‘Maar waartoe dan toch het bidden? Stel u eens voor twee menschen: de een bidt, de ander niet, en beiden verkrijgen hunne wenschen, of nog sterker: de een bidt en heeft ter naauwernood zoo veel, dat hij in zijne dringendste behoeften kan voorzien; de ander bidt niet en heeft overvloed van het noodige, en zelfs meer dan waarnaar zijne stoutste wenschen zich uitstrekten; wordt mijne vraag dan niet van nog meer kracht?’</p>
<p>‘'t Doet mij genoegen, dat gij zulk een voorbeeld bijbrengt; nu hoop ik u van de waarde en de noodzake-<pb n="156"/>lijkheid des gebeds genoegzaam te overtuigen. Wij bepalen ons eerst bij den bidder. Hij draagt zijne behoeften aan God voor en belijdt daarmede zijne diepe afhankelijkheid van God, dien hij erkent als den Gever van alle goede gaven en giften. Dat gevoel zijner afhankelijkheid bewaart hem voor vele zonden, en wel verre dat hij zich daardoor vernederd of ongelukkig zou gevoelen, maakt hem dat gelukkig; want het stelt hem in en onderhoudt bij hem de hoogstzalige gemeenschap met God. Hij ontvangt, zij het ook een sober deel; nu ontwaakt zijne dankbaarheid. Hij erkent, dat het van God komt, en al zijne bezorgdheid wijkt: met volkomen vertrouwen geeft hij zich aan Hem over, van wien hij weet, dat hij niet verlaten zal worden, als hem ook alles begeeft. Dat deel zou hij verkregen hebben ook zonder zijn gebed; maar hoeveel ware hij dan te kort gekomen in de ontwikkeling van zijn geestelijk leven? Voorzeker, die niet bidt, mist veel, onbeschrijfelijk veel. Geen diep en levendig gevoel, dat hij met geheel zijn leven en lot in de hand is van den grooten Bestuurder aller dingen, geen vurige dankbaarheid jegens Hem, die als een Vader ons weldoet, helpt en redt, wordt bij hem opgewekt, en hij staat bloot om tot de treurigste ondeugden van hoogmoed, zelfzucht en ondankbaarheid te vervallen. Neen, Line, de Apostel Paulus wist wel tot welk een' gelukstaat hij zijne geloofsgenooten wilde opleiden, toen hij schreef: “Bidt zonder ophouden!” En eindelijk, denkt gij niet te veel aan 't bidden om stoffelijk goed? Zou hij die in den naam, dat is in den geest van Christus bidt, dáárom wel 't eerst, dáárom wel 't meest vragen? Zou zijn geestelijke wasdom niet bij elke zijner gebeden op den voorgrond staan? En of dan zijne bede om stoffelijk goed en vermeerdering van tijdelijke behoeften al dan niet verhoord wordt, wanneer hij
door genot of ont-<pb n="157"/>bering, door behoud of verlies geheiligd, wanneer hij met God verbonden wordt, is zijn hoogste en innigste, zijn waar gebed toch verhoord.’</p>
<p>‘Ik dank u, Theodoor, voor de gegeven ophelderingen. Gij hebt mij tot meer klaarheid en vaster overtuiging gebragt, en van de wenken, die gij mij gegeven hebt, zal ik bij mijne bezoeken gebruik trachten te maken.’</p>
<p>‘Gods zegen er op, beste Line! Zóó zullen we aan het Koningrijk Gods niet vergeefs arbeiden: gij in uw' kring, ik in den mijne.’</p>
</div>
<div type="chapter">
<pb n="158"/>
<head rend="h3">Vijf en twintigste hoofdstuk.
<lb/>
Een zwakke staf.</head>
<p>‘Wat zit je daar weêr te suffen, kerel. Ik vraag je, is dat nu een weêr om op je kast te zitten? Smijt den boêl er bij neêr en ga meê.’</p>
<p>‘Ik kan niet, Willem; ik moet van avond ook nog uit.’</p>
<p>‘Zooveel te meer jool zal je van avond hebben, als je nu met mij meêgaat; dan kom je juist in de goede stemming.’</p>
<p>‘Laat me nu met rust; je krijgt me nu niet meê. Ik moet nog werken en een' brief schrijven; en daarmeê basta!’</p>
<p>‘O groene deugdzame, of deugdzame groene, hoe moet ik je noemen, superlativus van de braafste der Hendrikken, voortreffelijk exemplaar voor de tenstoonstelling van nijverheid, volgzame zoon aan een' onverbeterlijken vader!’</p>
<p>‘Geen piquanteriën, Willem!’</p>
<p>‘Zeker een' brief van den pipa gehad; per ommegaande antwoord; gevraagd naar het werk; rekenschap gevorderd van de laatst gezonden poppen en de zoek geraakte uren, die beide nooit weêrom komen; opgave van plaatsen, waar de jongeheer zich vertoont en noemen met wie hij omgaat. Heb je geen bitter in huis, om al die narigheid eens af te spoelen?’</p>
<p>‘'t Heeft er toch veel van, Willem, of er naar huis getelegrafeerd wordt. Hoe ze zooveel weten, begrijp ik niet.’</p>
<pb n="159"/>
<p>‘Heel eenvoudig: de pipa is ook student geweest, en dat is altijd kwaad, en de drommel weet, of je hier door de fijne club niet bespioneerd wordt; hoort je ploert misschien ook tot dien troep? Of wil ik je eens wat zeggen: ik heb het op dien de Leuk niet. Die vent ziet er me zoo sluw en verklikkerig uit. Ik zou hem niet vertrouwen.’</p>
<p>‘Omdat hij Roomsch is, misschien?’</p>
<p>‘Dat weet je wel beter: 't kan mij een bitter beetje schelen wat hij is; maar neem je voor hem in acht. Ga je nu meê?’</p>
<p>‘Neen, ik kan niet; seur nu niet langer.’</p>
<p>‘Nu, bonjour dan, eeuwige schrijfmachine! Beterschap met je zitmanie.’</p>
<p>Met deze woorden vertrok Willem Lambert en liet Johan van Stralen alleen op zijne kamer zitten.</p>
<p>Johan was voor de akademie wel voorbereid en maakte over het geheel goed gebruik van zijn' tijd, om zijne studiën voort te zetten. In de laatste weken echter had hij eene en andere vrolijke partij bijgewoond, waar hij ook met andere jongeluî, dan die tot zijn' dagelijkschen omgang behoorden, meer was bekend geworden. Een van zijne nieuwe bekenden was Willem Lambert, een fidele vent, zoo als hij genoemd werd, die weinig studeerde, maar bij zijn vrolijk leven veel geld verteerde en met wien hij door de Leuk in kennis gebragt was. Van zijn openhartig karakter had hij zoo even in zijn oordeel over de Leuk een bewijs gegeven, dat echter door Johan op weinig waarde geschat werd, daar hij de Leuk vrij wat meer vertrouwde dan dezen nieuwen loszinnigen akademievriend.</p>
<p>Hoe standvastig Johan zich ook getoond had, na het vertrek van Willem was hij niet in die tevreden stemming, die wij hem zouden hebben toegewenscht. Hij zag nog eens den brief in, dien hij van zijn' vader dezen morgen
<pb n="160"/>ontvangen had, en 't was waarlijk, alsof Willem door het couvert heen had kunnen lezen wat er in stond. De zachtere aandoening, die hij ondervond bij het lezen van zoovele welgemeende raadgevingen, werd verdrongen door den wrevel, die hem aangreep, bij zoovele vragen hem gedaan, die in den grond neêrkwamen op wat Willem daar zoo los heen had uitgesproken.</p>
<p>‘Ik zit te werken en te blokken, al wat ik kan,’ mompelde hij, ‘en dan nog van al mijn doen en laten rekenschap geven!’ Doch bijna schrok hij voor zich zelven: het was een geheim verzet tegen het vaderlijk gezag, waaraan hij geleerd had zich onbepaald te onderwerpen. Wel lokte het vrolijk en onbezorgd leven van Willem hem aan; wel hadden de eerste teugen, die hij uit den beker der levensvreugde gedronken had, zijn' smaak geprikkeld, zijn' lust opgewekt om dien nog eens en nog eens weder aan zijne lippen te zetten; maar nog hield de vrees voor ontdekking hem terug en rees menige uitspraak der Heilige Schrift, hem in zijne jeugd ingeprent, met huiveringwekkende strengheid hem voor den geest. 't Is waar, hij had reeds menigen twijfel hooren opwerpen tegen eene onvoorwaardelijke onderwerping aan de uitspraken des Bijbels; hij had hooren smalen op wie het redelicht in zich zochten te dooven en hun verstand gevangen gaven onder geloofsbegrippen; maar zouden dat ook de ongeloovigen en hoogmoedigen zijn, tegen wie zijn vader hem ook nog in den ontvangen brief zoo ernstig waarschuwde? ‘Johan,’ dus las hij nog eens in dien brief, ‘wacht u toch voor wie het gezag van den Bijbel en daarmede de eeuwige waarheid miskennen. Zij doen niets dan afbreken, en verontachtzamen de noodzakelijke voorwaarde van vrijheid, orde en verlichting, welke is en niet anders zijn kan dan de onvoorwaardelijke onderwerping aan het Woord Gods. “Die onderwerping,” het is de uit-<pb n="161"/>spraak van een' onzer grootste Christelijke staatsmannen, “is steeds de waarborg van pligtmatige gehoorzaamheid en van pligtmatigen wederstand, van orde en van vrijheid geweest. Met de uitspraken der Openbaring kan geen leer van trotsche zelfvolmaking of van schromelijke losbandigheid bestaan. <hi rend="spat">Er is geschreven</hi>, zie daar de bijl, waarmede elke wortel der revolutionaire theorie wordt afgehouwen.” Die laatste
uitdrukking is u misschien nog niet geheel duidelijk, doch ik zal daar wel nader op terugkomen, als gij in uwe juridische studiën verder zult gevorderd zijn.’</p>
<p>Johan had wel kennis opgedaan, maar daar het zelfdenken bij hem te weinig was opgewekt, steunde hij wat al te veel op de uitspraken van autoriteiten, en onder deze was hem zijn vader een der voornaamste. Toch kon hij den lust tot eigen onderzoek niet altijd onderdrukken, en dan had hij dikwijls een' hevigen strijd door te staan.</p>
<p>Ook thans treffen we hem in zulk een oogenblik van tweestrijd aan, nog verbitterd door zijn genomen besluit om met Willem Lambert niet mede te gaan en zich daardoor van een genot te berooven, dat hem, nu hij het had afgewezen, des te aanlokkelijker voorkwam. Verdrietig liep hij de kamer op en neder, toen de Leuk binnentrad.</p>
<p>‘Ben je met Willem niet meêgegaan, Johan?’ vroeg hij: ‘Ik dacht, dat hij jou ook zou afhalen.’</p>
<p>‘Hij is hier geweest, maar ik heb hem laten optrekken.’</p>
<p>‘Waarom?’</p>
<p>‘Omdat ik nog te veel te doen heb en er bij jou van avond van het werken toch ook niet veel zal komen.’</p>
<p>‘Morgen komt er weêr een dag. Werken, werken! Dat eeuwig praten over werken! Ga maar zoo voort, dan zullen ze je gaauw een saaijen kerel noemen.’</p>
<pb n="162"/>
<p>‘Hoe heb ik 't nu met je, de Leuk? Ik heb je altijd, ook bij mijn' vader als een' flinken vent geciteerd, die zelf goed werkt en mij tot goed werken aanspoorde.’</p>
<p>‘Dat blijf ik altijd nog doen, maar je moet het niet zoo aan de klok hangen. Je moet den schijn aannemen, of je niet zoo druk werkt: nu en dan eens meêdoen, en 's nachts inhalen, wat je over dag verzuimd hebt.’</p>
<p>‘Een mooije raad; 's nachts zich lam te werken, over dag lam te zijn, en het lamste van alles - den Tartuffe te spelen!’</p>
<p>‘Ho, ho, man! Alles is gewoonte. Je mag er wat bleek van worden, maar dat staat interessant. En wat den Tartuffe betreft, je bedriegt niemand. Wat kan 't een ander schelen, hoe en wanneer je werkt?’</p>
<p>‘De Leuk, je weet wel, dat ik een groot vertrouwen in je stel, maar als ik je raad opvolgde, zou ik dan geen gevaar loopen om een losbol te worden, waar je me altijd zoo ernstig voor gewaarschuwd hebt, en den weg op te gaan, dien Willem opgaat?’</p>
<p>‘Johan, ik zou dien raad niet aan ieder geven; maar ik weet, dat je vast genoeg in je schoenen staat, om het aangename met het nuttige te vereenigen.’</p>
<p>‘Er zijn er, de Leuk, die er liefhebberij in schijnen te hebben, om het anders aan mijn' vader voor te stellen. Lees die passage eens uit zijn' brief,’ en terwijl hij hem den brief in handen gaf, wierp hij een' scherpen blik op hem, die aan de Leuk niet ontging.</p>
<p>‘Welnu, wat zou die passage? Ik zie daarin meer goeden raad, dan verwijt. Je vader is een braaf man, die natuurlijk wenscht, dat ge u goed gedraagt.’</p>
<p>‘Maar zouden er hier ook verklikkers zijn?’</p>
<p>De toon, waarop Johan deze vraag deed, en de blik, dien hij op de Leuk wierp, gaven dezen genoeg te kennen, wat er in van Stralen omging, terwijl zijn
<pb n="163"/>eigen geweten hem evenzeer genoeg zeide, om de scherpe vraag van Johan af te leiden, door op onverschilligen toon uit te roepen: ‘Wie heeft je dàt nu weêr in het hoofd gehaald? Wees toch geen onnoozele bloed!’</p>
<p>‘En als ik je dan eens zeî, dat er iemand van verdacht wordt?’</p>
<p>‘Hoe is 't nu, van Stralen, heb je wat op 't hart, kom er dan rond voor uit. Je weet, ik houd niet van veinzen.’</p>
<p>‘Men heeft vermoeden op.....’ Johan aarzelde, doch gaf genoeg te kennen, om de Leuk te laten aanvullen:</p>
<p>‘Op mij misschien?’ terwijl een sarcastische glimlach om zijne lippen speelde. Maar nu zijn gelaat in een' ernstigen plooi zettende, voegde hij er bij: ‘En gij kunt daar geloof aan slaan! Een fraai bewijs voor het vertrouwen, dat ge altijd gezegd hebt in mij te stellen. Wie is die <hi rend="spat">men</hi>? Ik heb regt om het te weten.’</p>
<p>‘Laat mij geen namen noemen. 't Spijt mij al, dat ik zoo ver gegaan ben, want ik zie 't wel, dat men u valsch beticht heeft.’</p>
<p>‘'t Is wel; ik heb dan je vertrouwen nog niet geheel verloren, Johan; maar geef mij er nu ook een bewijs van: noem mij den beschuldiger, ziedaar mijne hand: ik zal er geen misbruik van maken.’</p>
<p>‘Willem Lambert; maar ik zeg 't je in 't diepst vertrouwen.’</p>
<p>Johan zag den kwaadaardigen trek niet, die zich op het gelaat van de Leuk vertoonde, doch die even spoedig verdween als hij was opgekomen en voor een' goedhartigen glimlach plaats maakte.</p>
<p>‘Die goede Willem,’ sprak hij, ‘zal er waarachtig nog eens erg inloopen. Hij kan 't niet laten, om iemand bij den neus te hebben. Nu heeft hij jou weêr beet gehad. Ik ben blij, dat ik 't weet: ik zal hem......’</p>
<p>‘Maar je zegt 't hem toch niet?’</p>
<pb n="164"/>
<p>‘Ben je mal, kerel! Ik houd veel te veel van den vent, om hem daar lastig meê te vallen. 't Is in zijn hart een goede kerel; jammer, dat hij wat los in den mond is. Hij is razend vlug en knap ook.’</p>
<p>‘Maar waar doet hij zijne knapheid op? overal is hij bij, en altijd maakt hij pret.’</p>
<p>‘Zie je, Johan, dat is het geheim, waar ik straks van sprak.’</p>
<p>‘Ja, maar dat kan hij op den duur niet volhouden, en zulk een leven past toch niet.’</p>
<p>‘Bravo, Johan, je hebt je tentamen goed doorgestaan; daar wou ik je juist hebben. O, je weet het niet, hoe ik mij in de kennismaking met je verheug. We zijn beiden geen kniesooren, maar waar 't op de zedelijkheid aankomt, verstaan wij elkander. Neen, zulk een leven, als Willem leidt, past niet; maar juist daarom, en omdat ik, zoo als ik zeî, veel van hem houd, heb ik je met hem in kennis gebragt, omdat je omgang hem nuttig zou zijn en je voorbeeld gunstig op hem werken zou. Hij is voor goede indrukken vatbaar. Ik weet, dat je veel invloed op hem hebt, en daarom - onttrek je aan hem niet, al zie je ook al iets in hem, dat je minder bevalt en al moet je ook al eens iets meêdoen, wat je anders zoudt vermeden hebben. Maar neem nu één' raad van mij aan: houd het voor je vader verborgen; want die zou, vreezende dat je niet sterk genoeg waart, zich beangst maken, dat ge u liet meêslepen, en dan zou er je eene schoone gelegenheid, om nuttig te kunnen zijn, door ontglippen. En nu, Johan, tot van avond. We zullen eene vrolijke partij hebben; maar denk aan onze oude afspraak: wij houden ons goed.’</p>
<p>Als er ook al eenig wantrouwen in Johan's hart was binnengeslopen, die ongunstige indruk was nu geheel uitgewischt. De Leuk was in zijn oogen toch een nobele
<pb n="165"/>jongen, die geheel zijn vertrouwen verdiende. Hoe verschoonend, hoe vergevensgezind was hij, welke zuivere bedoelingen legde hij aan den dag, en met welk een' fijnen tact wist hij uit hetgeen kwaad scheen, het goede te scheppen. Nimmer had hij hem nog het verschil in hunne godsdienstbelijdenis laten gevoelen, en iemand, die zoo dacht als hij, mogt dan Roomsch heeten, wat deed de naam tot de zaak..... Bij die laatste vrijzinnige uitdrukking hield Johan echter op, bevreesd, dat hij te ver zou gaan. 't Is waar, zijn vader had zijn' omgang met de Leuk meer aangemoedigd dan geweerd, omdat hij hem liever met een' deugdzamen Roomsche zag verkeeren, dan met jongelieden, die van moderne begrippen hadden hooren spreken, of ze zelve waren toegedaan en ze anderen opdrongen; de Leuk had als Roomschgezinde een vast standpunt, en de godsdienst zou tusschen hen beiden wel onaangeroerd blijven; maar toch, de lijn tusschen Roomsch en Gereformeerd was in zijne jeugd voor zijn oog zóó scherp getrokken, dat Johan er met huivering voor schrikte die te overschrijden. Hoe gelukkig zou het zijn, dacht hij, als de Leuk, die waarlijk zooveel Christelijks had, eens Protestantsch was. Dan kon hunne vriendschap nog op een' anderen, een' vaster bodem gevestigd zijn, en hoeveel vertrouwelijker kon dan hun omgang wezen. Nu moest de godsdienst altijd uit het spel blijven, dàn zou zij den band der vriendschap naauwer toehalen. Een grootsch denkbeeld reeds in hem op: als ik hem eens kon overhalen! Ik zou een weldaad aan de Kerk bewijzen en iemand winnen, die er een sieraad van kon zijn. Dat denkbeeld bragt hem in eene opgewonden stemming, vervulde weldra geheel zijne ziel, en het voornemen stond bij hem vast, om zijne pogingen tot verwezenlijking er van in het werk te stellen.</p>
<pb n="166"/>
<p>Met een opgeruimd hart begaf hij zich des avonds naar de Leuk, waar hij een tal van zijne nieuwe vrienden aantrof, die hem met gejuich ontvingen en hem weldra in eene hoogst opgewonden stemming bragten. Zijn heerlijk denkbeeld, om de Leuk over te halen, zweefde hem gedurig voor den geest en verhoogde de levensvreugde, die hem hier met volle teugen werd toegediend. Ter naauwernood kon hij zich bedwingen om er zich iets van te laten ontvallen, maar toen zijn tong losser werd en hij tot spreken meer werd aangemoedigd, roerde hij op gemoedelijk vromen toon dit punt even aan. Met een luid gelach en een oorverdoovend geschreeuw van ‘bravo, bravo!’ werd hij beantwoord. De Leuk, op wiens voorhoofd eerst een ernstig nadenken geteekend stond, nam het voorkomen van eene niet onwelkome verrassing aan, en terwijl hij de hand aan Johan reikte, zeide hij: ‘hier herken ik je goede hart weêr aan, van Stralen. Wie weet, wat nog gebeurt: dat zou een triomf voor je zijn.’</p>
<p>Johan's oogen, die door den wijn al vrij vurig schitterden, namen een' ongewonen gloed aan, en zich inbeeldende, dat zijn eerste aanval reeds met zulk een goed gevolg bekroond werd, gaf hij zich aan eene luidruchtige vrolijkheid over, die zich aan allen mededeelde. Het regende feestdronken, en toen er een toast werd ingesteld ‘op de bekeering van de Leuk!’ en een andere: ‘op den nieuwen Apostel!’ en zoo voorts, werd Johan hoe langer hoe uitgelatener. Toen hij die hoogte bereikt had, zag de Leuk hem ernstig verwijtend aan. Hij was nog even in staat dien blik op te vangen, doch de tegenstrijdige gevoelens, die thans in zijn binnenste woelden, bragten hem in nog grooter verwarring. De blik door de Leuk op hem geslagen, kwam te laat: Johan hoorde en zag niets meer vóór hij den volgenden dag met zware hoofdpijn ontwaakte.</p>
<pb n="167"/>
<p>Onder de vrienden van den vorigen avond, die hem kwamen opzoeken, merkte hij de Leuk niet op, en dit maakte hem vrijmoediger om aan hun aanzoek gehoor te geven en aan een buitenpartijtje deel te nemen, daar er toch dien dag van werken niets kon instaan.</p>
<p>De Leuk had zijn doel bereikt: Johan was in een club van loszinnige jongelieden gevallen, die hem lang genoeg in hunnen maalstroom medevoerden, om zijn morele kracht te verzwakken. Telkens als hij wist, dat Johan met zijne vrienden uit was, ging hij hem opzoeken en liet dan de boodschap achter, dat hij er geweest was. En telkens als Johan die boodschap ontving, wilde hij naar de Leuk toegaan, maar schaamte en berouw hielden hem er ook telkens van terug.</p>
<p>&nbsp;</p>
<p>Aan Johan's godsdienstige opvoeding was door zijne ouders veel zorg gewijd. Wij hebben reeds meermalen kunnen opmerken, welk een heilige eerbied voor de oorkonden der goddelijke openbaring hem ingeboezemd en als een eerste pligt hem werd voorgesteld, om zich aan het gezag der Heilige Schrift onvoorwaardelijk te onderwerpen. Met hoeveel vadervreugde van Stralen ook de gunstige ontwikkeling van Johan gadesloeg, hij had er altijd zorg voor gedragen, dat Johan op godsdienstig gebied zijn eigen oordeel aan de uitspraken der Schrift onderwierp, gelijk de regter zijn persoonlijk gevoelen aan de uitspraken der wet moet ten offer brengen. Het godsdienstig onderwijs, dat Johan ontvangen had, was overeenkomstig dit opvoedingsstelsel ingerigt. Men had hem altijd hoog leeren opzien tegen al wat goddelijk was. Zoo ook tegen den Heer Jezus. Deze was in zijn oog een persoonlijkheid, die als God en mensch, met eene alles beheerschende magt voorzien, op zulk eene onbereikbare hoogte geplaatst was, dat men wel op grooten
<pb n="168"/>afstand van Hem blijven moest en niet nabij Hem komen kon. Wel werd het hem ingeprent, dat men Hem moest liefhebben, maar eigenlijk begreep hij het voorwerp zijner liefde niet. Dat was hem altijd als een in de hoogte zwevend ideaal of, nog meer, een raadselachtig, eeuwig onverklaarbaar wezen, dat eindigheid met oneindigheid, alwetendheid met beperktheid, almagt met afhankelijkheid, verzoeking met ongenaakbare heiligheid verbindt, een wezen, dat hij in de werkelijkheid met zijn leven en toenemende ontwikkeling niet kon verbinden.</p>
<p>Met zulke indrukken van het heilige vervuld, had Johan nog daarenboven in zijne ouders een voortreffelijk voorbeeld van strenge zedelijkheid en beoefening van vele deugden. De zelfbeheerschende kracht en onvermoeide ijver zijns vaders, de zedige ingetogenheid, de hooge ernst zijner moeder, gepaard met onverdeelde liefde voor haar kind, konden niet zonder invloed op hem blijven.</p>
<p>Maar hoe kwam het dan, dat Johan met zulk eene opvoeding zoo spoedig in de strikken der verleiding gevangen werd en reeds bij den eersten aanval bezweek? Hoe kwam het, dat de Leuk zijn plan om Johan eerst zedelijk te verzwakken, ten einde hem te beter in zijne magt te hebben, zoo spoedig mogt zien gelukken?</p>
<p>Wij weten het wel: het is geen doorgaande regel, dat kinderen, die eene godsdienstig zedelijke opvoeding genoten hebben, altijd door een godsdienstig en zedelijk leven aan die opvoeding beantwoorden, gelijk het gelukkig evenmin regel is, dat kinderen, wier godsdienstige opvoeding verwaarloosd is, zelve ook verachters en verwaarloozers van godsdienst en zedelijkheid worden; maar bij Johan kunnen wij de redenen wel opsporen, waarom hij zwak was waar hij sterk had moeten zijn, waarom hem in het oogenblik van gevaar de noodige zedelijke kracht ontbrak.</p>
<pb n="169"/>
<p>Johan had tot hiertoe niet alleen gestaan. Altijd omringd van, bewaakt door zijne ouders, waren deze van zijn vroege jeugd af zijn steun geweest, waarop hij rustte: telkens als hij van hen verwijderd was, strekten zij de hand uit, om hem weder in hunnen kring terug te voeren, opdat hij zijn' voet aan geen' enkelen steen zou stooten. Het zelfstandige leven des jongelings, hoe schoon van Stralen dat ook in de bespiegeling vond, was hem het schrikbeeld in praktijk. Zoo menig voorbeeld stond hem voor oogen van jongelieden, die zich zelfstandig ontwikkeld, en ja in het maatschappelijk leven zich goed den weg gebaand hadden, maar die dan ook hun' eigen' weg gegaan en van de naar zijn inzien alleen ware levensrigting waren afgedwaald. Zij waren zelfdenkers geworden, maar hadden in overmoedigen trots de banden van het gezag verbroken, en stonden voor zijne verbeelding als noodlottige vrijdenkers, aan het ongeloof ter prooi. Geen wonder, dat Johan's ouders hem voor zulk een' treurigen toestand willende bewaren, den leiband niet loslieten, zelfs toen hij reeds op eigen beenen had behooren te staan. Maar geen wonder dan ook, dat, toen hij aan het onmiddellijk opzigt en geleide zijner ouders onttrokken was, de staf te zwak bleek, om daarop te steunen.</p>
<p>Maar hoe dan: waren hem geen Christelijke beginseselen ingeprent, en waar die in het hart gelegd zijn, kan de staf daar te zwak zijn, om op te steunen? Ongetwijfeld waren zij hem ingeprent, maar zij waren niet genoeg gegrond en geworteld in den persoon van Christus, die hem, zoo als wij zeiden, steeds op een onbereikbare hoogte was voorgesteld. Die beginselen ontleenden meer kracht aan Christelijke of liever kerkelijke begrippen dan aan het volmaakte voorbeeld van den Heer zelven.</p>
<p>Johan was toegenomen in verstandelijke ontwikkeling
<pb n="170"/>en in levenservaring, maar hem was niet geleerd ook daarbij het oog te slaan op den grooten Meester en voorganger. Het denkbeeld dat Jezus boven de menschelijke wet der ontwikkeling ver verheven was, had post gevat in zijne ziel, en nu stond de onbereikbare groote persoonlijkheid des Heeren daar voor hem, niet in verband met, maar als tegenover de menschheid, als of Jezus niet onder de menschen geleefd, en met Zijne tijdgenooten gemeenzaam verkeerd had, met het éénige doel om Zijne beginselen der menschheid in te planten. Dit was de oorzaak, dat hij het goddelijke en het menschelijke als vijandige magten tegenover elkander stellend, in plaats van het goddelijke in het reine menschelijke te erkennen, Jezus te veel beschouwde als een niet te naderen ideaal en dat hij het ware begrip er niet van had om het ideaal in zich te verwezenlijken.</p>
<p>En juist omdat hem dat ontbrak, miste hij de zedelijke kracht, die uit het streven om tot Jezus te naderen geboren wordt. Het steunpunt voor zijn zedelijk leven vond hij niet in Hem, dien hij als te hoog verheven boven den mensch beschouwde. Hij zag in Jezus het echt menschelijke niet, en zoo miste hij dan ook het vermogen om zich door het reine en goddelijke in Hem te laten bezielen, in Hem de kracht en den steun te vinden, om in de verzoeking niet te bezwijken en de zonde te overwinnen.</p>
<p>Maar zijn geloof dan, kon dat hem niet staande houden? Zie, het was een helder oogenblik in van Stralen's leven toen hij zich overtuigd hield, dat zijn zoon met een ongeschokt geloof zijn akademische loopbaan was ingetreden. Hoe moest die lichtstraal tanen bij een' blik op Johan's tegenwoordige levenswijze. En toch, <hi rend="spat">zijn</hi> geloof was nog even ongeschokt, maar het was niet dat wereldoverwinnend geloof, dat zijn kiem en wortel heeft
<pb n="171"/>in de gemeenschap met Hem, die zeggen kon: ‘Ik heb de wereld overwonnen;’ de gemeenschap met Hem, die door Zijn' Geest allen nabij is, die Hem zoeken en niet verre van Hem blijven staan; door wiens Geest in ons op te nemen, wij met heldenmoed worden bezield, om in den strijd met de zonde de overwinning te behalen; neen, het geloof van den jongeling was een slaafsch bukken onder de magt van een uitwendig gezag, een geloof dat daarom het verstand gevangen gaf onder de onbegrepen leerstellingen en daarom ook de kracht miste om zich in reinheid van hart en zeden te openbaren.</p>
<p>&nbsp;</p>
<p>‘Ha, ha, Johan, eindelijk!’ riep de Leuk uit, wel op verwijtenden maar toch ook zegevierenden toon, toen de jonge van Stralen onverwacht zijn kamer kwam oploopen; doch het bleek gelaat, van zijn bezoeker, waarop de trekken van schaamte en berouw niet te miskennen waren, opmerkende, veranderde hij eensklaps van toon, en met eene minzaamheid, die de uitdrukking had van broederlijke deelneming, reikte hij hem de hand toe en zeide: ‘welkom Johan! Ik wil je geen verwijten doen; ik ben te blij, dat ik je weêr hier zie. Maar ik verwachtte het wel: een flinke vent, zoo als gij zijt, kan struikelen, geheel vallen kan hij niet.’</p>
<p>Die toespraak ontwapende Johan geheel. Hij was gekomen met het voornemen om schuld te belijden en daardoor verligting te vinden voor zijn hart, maar dan ook eene verontschuldiging in te brengen door de Leuk van onvoorzigtigheid te beschuldigen, om hem, zonder inlichting en goeden raad, aan het geleide van zulke jongelieden over te geven. Getroffen door de warme taal, waarmede de Leuk hem ontving, zeide hij:</p>
<p>‘Ik zou al eerder hier gekomen zijn, maar....’</p>
<p>‘Ja, ja, ik weet 't wel, je zaagt er tegen op. Nu,
<pb n="172"/>die reden is je al ontnomen. Maar we moeten opregt met elkaâr omgaan: je hebt zeker gedacht, hoe komt het dat de Leuk mij niet in tijds gewaarschuwd heeft? Is 't niet zoo?’</p>
<p>‘Ik kan dat niet ontkennen; maar, daar ik mij zelven zooveel te beschuldigen heb, wilde ik niet als beschuldiger van anderen optreden, en dat te minder, nu je mij zoo fideel ontvangt.’</p>
<p>‘En toch zou je schijnbaar in je regt zijn, als ge mij hard waart gevallen. Maar, Johan, ik had je gewaarschuwd door je onze afspraak te herinneren. Toen je zoo razend opgewonden werdt, heb ik je aangezien en ik zag, dat het je niet ontging; maar toen werdt je zoo dol, dat wij je naar huis hebben moeten brengen. Ik moest den volgenden dag de stad uit, en toen ik na verloop van een dag of vier terug kwam, vond ik je telkens niet t' huis. Ik begreep al spoedig wat er de reden van was en mijn vermoeden werd maar al te zeer bevestigd. Geloof mij, Johan, dat ik genoeg zat te peinzen op middelen om je te redden. Wat zou ik doen? Je met geweld aan het gezelschap van je vrienden ontrekken, dat ging toch niet, en wat zou het ook gebaat hebben? Ze zouden mij als je mentor bespot en hoe zoudt ge zelf er misschien over gedacht hebben? 't Was een penibel geval, ik zag je op den verkeerden weg, en ik moest zorgen, dat geen ondoordachte stap mij zou beletten, er je af te brengen. Een oogenblik dacht ik er aan, om aan je vader te schrijven, maar ik was al eenmaal verdacht van verklikkerij, en ik verdreef die gedachte, zoodra zij bij mij opkwam, maar ook nog om eene andere reden deed ik het niet: ik wilde je goede ouders niet te spoedig verontrusten, terwijl ik mij daarenboven vleide, dat de uitkomst zou zijn zooals ik er mij nu in verheug. Hij zal zelf wel terug komen, dacht ik, en dat is oneindig beter. Je hebt
<pb n="173"/>nu van den verboden boom geproefd, Johan.......’</p>
<p>‘En de vrucht is bitter, de Leuk.’</p>
<p>‘Zoolang de nasmaak duurt, Johan.’</p>
<p>‘Neen, neen, ik heb een goede les gehad. Ik hoop maar één ding, dat ze er t' huis niet achter komen; dan liep het zoo gemakkelijk niet af.’</p>
<p>‘Je vader is ook student geweest en die weet dus ook, wat er in de wereld te koop is. Er zou natuurlijk een hard woord vallen, maar tè hard vallen zou hij je niet’</p>
<p>‘Hij is streng en ziet niet veel door de vingers. Ik zou er voor schrikken en beven als hij het wist.’</p>
<p>‘Ik heb veel achting voor uw vader, hij is een man van principes; maar voor zóó streng zie ik hem toch niet aan’</p>
<p>‘Je kent hem niet genoeg. Hij behoort tot eene partij in onze Kerk, die nog al den naam van streng heeft. En ik verzeker je, de les van het vaderlijk gezag is mij genoeg ingeprent.’</p>
<p>‘Dat kan geen kwaad, Johan; dat zal wel een erfenis zijn van zijn' vader, waarvan hij in zijn jeugd het vereischte nut zal ondervonden hebben. De philanthropie neemt anders andere middelen te baat: zij wil door liefde dwingen. Maar nu, uit er meê; wij zitten te redeneren als oude paaijen. Ik ben blij, dat je weêr hier bent gekomen, en nu je hand er op: geen kromme sprongen meer!’</p>
<p>‘Mijn hand en mijn woord, de Leuk. Je bent mijn beproefde vriend, en ik ben blij, dat ik zoo'n steun aan je heb. Verlaat mij niet.’</p>
<p>‘Je kunt op mij rekenen, maar vergeet je ouders niet, aan wie je nog veel grooter steun hebt.’</p>
<p>‘Ja maar oude luî vergeten zoo spoedig, dat zij ook eens jong zijn geweest.’</p>
<pb n="174"/>
<p>‘Pas zelf dan maar op, dat je 't later niet vergeet, en dat je een beetje verzachtende liefdezalf onder de scherpe trekpleister doet. Maar nu, basta! Ga je meê naar de societeit?’</p>
<p>&nbsp;</p>
<p>De Leuk was in de schatting van Johan wel eens zoo hoog gestegen. Hoe loyaal had hij hem ontvangen, na zulk een opzettelijk verzuim van hem ondervonden te hebben. Het geringste vermoeden van wantrouwen was uit Johan's hart geweerd. Hoe verstandig had de Leuk de zaak behandeld, en van hoeveel belangstelling getuigde zijn wèl overlegd plan. De Leuk had ernst met liefde gepaard; hij had niet gezeurd, of eene langdradige boetpredikatie gehouden, neen, zijne strenge teregtwijzing was zelfs met scherts vermengd geweest, en Johan gevoelde het: dit was de regte wijze om een' afgedoolde terug te brengen en hem voor verdere afdwaling te behoeden. En zou hij dan, die, al speelde een glimlach om zijn lippen, toen hij van de middelen der philanthropie sprak, inderdaad getoond had door liefde te willen dwingen, zijn volkomen vertrouwen niet verdienen?</p>
<p>De Leuk was een stap nader tot zijn doel gekomen. Hij gevoelde, dat hij een zedelijke overmagt op Johan had verkregen, waarvan hij tot zijn voordeel kon gebruik maken. Hij had het vertrouwen gewonnen van den ouden heer van Stralen, die hem meer en meer beschouwde als den wijzen mentor zijns zoons. Het kon niet missen: Johan moest in eene vergelijking treden tusschen de strenge vermaning zijns vaders en zijne teregtwijzing, waarbij hij echter gezorgd had, dat Johan den eerbied voor zijne ouders niet uit het oog verloor, en was het wonder, dat hij zich vleide, dat die vergelijking in zijn voordeel zou uitvallen?</p>
<p>De berekende kans werd grooter, toen Johan een' brief
<pb n="175"/>ontving van zijn' vader, waaruit hem bleek, dat deze wel iets, maar op verre na niet alles wist van de leefwijse, die hij in den laatsten tijd geleid had. Dat de overbrenger iemand was, die met de geheele toedragt der zaak niet bekend was, bleek hem ten duidelijkste; doch zijn wrevel over het aanbrengen van zulk een ligten misstap, als waarvan de brief melding maakte, werd niet weinig vermeerderd door den strengen toon zijns vaders, waarin hij niets dan scherpe verwijtingen las.</p>
<p>De Leuk, wien Johan terstond na het ontvangen van dien brief was gaan opzoeken, zag terstond aan het ontevreden gelaat zijns vriends, dat er iets bijzonders moets gebeurd zijn. Eer Johan van zijn wedervaren kon melding maken, was de Leuk hem reeds voorgekomen met de vraag:</p>
<p>‘Hoe is 't Johan? scheelt er wat aan; ben je niet in je humeur?’</p>
<p>Johan reikte hem den ontvangen brief over en ziede: ‘lees maar, dan behoef je niets meer te vragen.’</p>
<p>De Leuk las met aandacht het geschrevene en zeî toen: ‘infaam, om zulke nietigheden over te brieven! Gelukkig, dat je vader niet alles weet, dan zou het er nog anders gespookt hebben. Je moogt wel dankbaar zijn, dat je er zoo afkomt; want je geweten zal je wel zeggen, dat je meer hadt verdiend. Maar heb je den brief zelf wel goed gelezen, Johan?’</p>
<p>‘Hoe zoo?’</p>
<p>‘Omdat je er alleen de gal uit schijnt gehaald te hebben?’</p>
<p>‘Is 't dan niet om je dood te ergeren?’</p>
<p>‘Dat je verklikt wordt, zeker; maar toch niet over je vader, die, zijn toon moge wat streng zijn, toont zooveel belang in je te stellen.’</p>
<p>‘Maar waarom spreekt hij niet zoo als jij? dat maakt meer indruk.’</p>
<pb n="176"/>
<p>‘Wij zijn jongelui onder malkaâr: een vader <hi rend="spat">moet</hi> anders spreken. Ge moet altijd den afstand gevoelen, die er tusschen hem en u bestaat: wij moeten de magten, die over ons gesteld zijn, eerbiedigen.’</p>
<p>‘Die afstand is me al dikwijls genoeg voorgehouden.’</p>
<p>‘Wil je dan absoluut den pessimist spelen, Johan? Zie eens, welk een wijze en liefderijke raad je vader je geeft: ‘Johan, ik vrees, dat ge maar al te zeer verzuimt over de godsdienst te denken en, waar het te pas komt, te spreken. Ik heb u naar den raad van Salomo geleerd de eerste beginselen naar den eisch uws wegs, opdat gij ouder geworden zijnde, daarvan niet zoudt afwijken. En wilt gij nu van die eerste beginselen niet afwijken, onderhoud ze bij u zelven en met anderen, opdat gij elkander moogt opbouwen in uw allerheiligst geloof.’</p>
<p>‘'t Is hier een fraaije gelegenheid, om over de godsdienst te spreken!’</p>
<p>‘'t Hangt er maar van af, Johan, of gij die gelegenheid wenscht, of gij haar zoekt.’</p>
<p>‘En die haar zoekt, zou spoedig voor een catechiseermeester, of nog erger voor een geestdrijver, een femelaar en zoo al meer worden uitgescholden.’</p>
<p>‘Ik heb je meer dan eens hooren beweren: die het doel wil, moet ook de middelen willen: zou dat alleen op de godsdienst niet van toepassing zijn?’</p>
<p>‘Gij spreekt zoo ernstig, de Leuk, dat ik haast zou gelooven, dat gij 't met mijn vader eens zijt.’</p>
<p>‘Johan, ik kan ook ernstig zijn, waar het te pas komt. Ik heb u een vraag te doen: voelt gij geen behoefte aan een ernstig en godsdienstig gesprek? Ik weet, dat gij die gevoelt. De godsdienstige beginselen in u gelegd, hebben dat gevoel aangekweekt; het loffelijk voorbeeld uwer ouders heeft het tot rijpheid gebragt en
<pb n="177"/>uw eigen goed hart vervult er u mede. Het kan niet anders, ge zoekt naar bevrediging dier behoefte, en ge vindt die hier niet in den kring van wie hier met u omgaan. Wat is daar het gevolg van geweest? Ge herinnert u het partijtje op mijn kamer. Er zweefde u een verheven denkbeeld ten mijnen aanzien voor den geest. Ge werdt bespot en uitgelagchen. Hadt ge weêrklank gevonden, het ijs zou gebroken zijn geweest en ge hadt bevrediging gevonden voor de behoefte van uw hart. Nu ge tegenstand vindt, wordt ge terstond ontmoedigd en uw gevoel, toen ge in zulk een opgewonden toestand verkeerdet, nam eene geheel andere rigting. En hoe sterk ge u thans moogt wanen, zoolang uw behoefte geen bevrediging vindt, staat ge op een glibberig pad. Geloof mij, Johan, hoe vrolijk ik ook kan zijn en met anderen meê doen, ik betreur het, dat er onder de jongelui zooveel gebrek aan ernst en godsdienst is. 't Is waar, het herstelt zich wel eens later bij dezen en genen en slaat dan zelfs wel eens tot uitersten over, maar het is een onaangenaam gevoel voor wie het ouderlijk huis, waar godsdienst heerscht, verlaten en dan in een' kring komen, waar de godsdienst opzettelijk schijnt geweerd. Geen wonder, dat hier voor velen het graf geopend wordt, waarin met hun geloof ook hun zedelijkheid verzinkt.’</p>
<p>Johan had met belangstelling naar zijn' vriend geluisterd. Zijn hart was geroerd: er waren teedere snaren in zijn binnenste aangeslagen. Hij staarde zijn' vriend met een' dankbaren blik aan en zeide toen: ‘gij hebt naar mijn hart gesproken, de Leuk. Ja, ik heb zulk een behoefte, maar wie zal haar bevredigen?’</p>
<p>‘Hij die met u die behoefte gevoelt.’</p>
<p>‘En waar zal ik dien vinden?’</p>
<p>‘Nader bij u, dan gij misschien vermoedt.’</p>
<pb n="178"/>
<p>‘Gij zijt het toch niet?’</p>
<p>‘En waarom zou ik 't niet kunnen wezen?’</p>
<p>‘Omdat gij.....’</p>
<p>‘Omdat ik Roomsch ben, wilt gij zeggen. Ik weet het, de Roomschgezinde is in uw oog, zoo geen afgodendienaar, dan toch iemand die er zeer nabij komt, in ieder geval een onkundige, een bijgeloovige, een verdoemer van allen, die buiten de alleenzaligmakende Kerk zijn, een ketterjager, een inkwisiteur en al zulke vreesselijke schrikbeelden meer - maar weet dit, Johan, dat, hoe uwe Kerk de Roomschgezinden ook beschouwen moge, zij zijn niet zonder godsdienst; zij hebben niet minder ijver voor haar dan uwe Kerk zich toeschrijft. Ik ben volstrekt niet blind voor de gebreken mijner Kerk, doch wat men haar ook te laste legge, gebrek aan godsdienst heeft zij niet, en het is daarom, dat ik u te gemoet kom, als gij met mij over de godsdienst wilt spreken. Ik voldoe daarmede aan mijne en uwe behoefte, en al dragen wij een' verschillenden naam, in dat ééne groote punt: de godsdienst komen wij ongetwijfeld overeen. Wij behoeven daarom geen pogingen in het werk te stellen om elkander tot onze bijzondere belijdenis over te halen; genoeg, als wij elkander opleiden tot iets hoogers, dan de wetenschappen, die wij beoefenen. Hoe denkt gij daarover: wilt gij het zoo als ik?’</p>
<p>‘Ik waardeer u te hoog, vriend, om niet met u in dien wensch in te stemmen.’</p>
<p>&nbsp;</p>
<p>In langen tijd was Johan niet zoo vergenoegd naar zijn kamer gegaan. Welke edele trekken had hij op nieuw ontdekt in den jongeling, die zich zulk een waar vriend betoonde. Hoe had hij hem gesterkt in de achting voor zijne ouders. Welk een menschenkennis toonde
<pb n="179"/>hij te bezitten, daar hij zelfs de diepte van zijn hart had gepeild. En welk een godsdienstzin, die zich zoo boven alle vooroordeel verhief en de pijlen der spotternij braveerde.</p>
<p>Waarlijk, de Leuk was één uit honderden. Hij was een edel jongeling, met wie het eene eere was om te gaan.</p>
</div>
<div type="chapter">
<pb n="180"/>
<head rend="h3">Zes en twintigste hoofdstuk.
<lb/>
Een schemering.</head>
<p>Had Hendrik van Stralen zijne moeder verlaten in een' toestand, dien hij niet ten volle begreep, omdat hij meende, dat zijne laatste woorden haar onrust en hare zorgen wel eenigermate zouden temperen, het was er verre af, dat hij zelf tot meer kalmte gekomen was. Wel deed hij het mogelijke om de gedachten die van tijd tot tijd bij hem opkwamen te verdringen; wel zocht hij nu en dan zijne vrienden op, om bij hen nieuwen steun te vinden; maar hij vond niet wat hij zocht: rust en tevredenheid; en het was hem niet mogelijk, elke opkomende gedachte aan iets hoogers, waaraan hij vaak onbewust behoefte had, uit zijne ziel te bannen. Hoe minder hij zich zelven den pijnlijken, onzekeren toestand, waarin hij verkeerde, ontveinzen kon, des te ongelukkiger begon hij zich te gevoelen.</p>
<p>Toch had hij reden om zich in menig opzigt te verheugen. 't Is waar, de toestand van zijne vrouw bleef, al verergerde die niet, nog altijd dezelfde, en de hoop op herstel vermeerderde althans niet, maar zijne tijdelijke omstandigheden verbeterden zich door zijn herkregen crediet en de meer spaarzame leefwijze, van dag tot dag, terwijl zijn zoon Henri zich allergunstigst ont-<pb n="181"/>wikkelde. Het was een lust, den flinken jongen met dat geestige, flonkerende oog en die blozende wangen, te zien. Dikwijls staarde de vader op den levenslustigen knaap met welgevallen, en dan kwam de wensch onwillekeurig bij hem op, dat hij zich gelukkiger mogt kunnen gevoelen dan zijn vader, niet geslingerd als hij door twijfelingen en pijnigende onzekerheid.</p>
<p>Het was meer dan om daarin van het gewoon gebruik niet af te wijken, dat hij zijn' zoon ter catechisatie bij Bergsman gezonden had. Hij hoopte, dat zijn Henri, onder de leiding van dien in zijne oogen toch altijd verlichten leeraar, tot eene vaste overtuiging voor zich zelven mogt komen, en, schoon hij hem nimmer vroeg, hoe het met dat godsdienstig onderwijs ging, zag hij toch met genoegen, dat hij er te huis veel werk van maakte en niet buiten hooge noodzakelijkheid de catechisatie verzuimde.</p>
<p>&nbsp;</p>
<p>Bergsman had in langen tijd geen gelegenheid gehad, om met van Stralen zelven op nieuw in gesprek te komen en daardoor te voldoen aan den wensch van zijn hart, om hem op een zuiver geestelijk gebied te voeren. Eindelijk deed die gelegenheid zich op en Bergsman verzuimde niet daar gebruik van te maken. Henri had, in een bijzonder gesprek met hem, zich een paar uitdrukkingen laten ontvallen, waaruit zijn leeraar opmaakte, dat hij met zijn' vader over een of ander godsdienstig onderwerp gesproken had, en nu, vreezende, dat òf van Stralen de zaden van ongeloof in het jeugdige hart zou willen strooijen, òf dat de levendige knaap zich in te opgewonden toon tegen zijn' vader uitgelaten en daardoor zijne verdedigingsmiddelen misschien verzwakt had, begaf hij zich naar van Stralen, in de hoop, dat hij gelegenheid zou hebben om de ware toedragt der zaak te
<pb n="182"/>ontdekken en daarmede, in het belang van vader en zoon beide, zijn voordeel te doen.</p>
<p>Hij trof het zeer gelukkig: van Stralen was alleen en scheen niet ongenegen om een ernstig gesprek met hem aan te knoopen. Zelf stelde hij Bergsman daartoe in de gelegenheid, toen hij zeide: ‘Als gij een veldheer waart, mijnheer Bergsman, dan zou ik zeggen, dat gij den regten tact bezit, om strijdlustige soldaten te vormen, die met hart en ziel aan hun' hoofdman verkleefd zijn.’</p>
<p>‘Als ik veldheer was, mijnheer van Stralen, zou ik daar mijne eer in stellen: nu weet ik niet in hoeverre ik die lofspraak mij mag toeëigenen.’</p>
<p>‘Mijn Henri is als uw leerling een krijgsheld in den dop, die gewapend en gepantserd staat om elken vijandelijken aanval af te weren en daarbij een' strijdlust toont, dien ik niet anders kan verklaren dan uit den geest, waarmede gij hem bezielt en den moed, dien gij hem inboezemt, terwijl het noemen van uw naam genoeg is, om hem dubbel schrap te zetten.’</p>
<p>‘Ik kan niet ontveinzen, mijnheer van Stralen, dat het mij niet geheel onwelkom is zulk een getuigenis van mijn' leerling te hooren afleggen. Ik moet wederkeerig betuigen, dat hij een van mijne beste leerlingen is en dat ik hoop voed in hem eene vaste overtuiging te planten, die tegen de aanvallen van ongeloof en twijfelzucht bestand is. Wat zijn' strijdlust betreft: ik hoop, dat die zich alleen bepalen zal tot een' bescheiden strijd voor de waarheid.’</p>
<p>‘Eene vaste overtuiging.... dan zult gij mijn' zoon een weldaad bewijzen, mijnheer Bergsman, waarvoor hij u niet dankbaar genoeg zijn kan,’ sprak van Stralen op een' toon, die Bergsman trof, waarom hij antwoordde:</p>
<p>‘En waarvoor die zoon den vader moet danken, die
<pb n="183"/>hem, om tot dien gelukkigen toestand te geraken de gelegenheid gaf. Ook ik dank u, mijnheer van Stralen, dat gij mij uwen zoon hebt toevertrouwd; ik dank u voor hem, dien gij wilt bewaren voor de pijnlijke onrust, die helaas nog uw deel schijnt te zijn.’</p>
<p>‘Begint het u misschien een weinig te knagen, mijnheer Bergsman, dat gij mij aan die onrust ter prooi hebt gelaten, toen gij den grond onder mijne voeten wegnaamt, waarop ik meende mijne rust te kunnen vestigen?’ vroeg van Stralen niet geheel zonder eenige bitterheid, waaruit Bergsman te regt opmerkte, dat de behoefte aan zielsrust luide in hem sprak.</p>
<p>‘Integendeel, mijnheer van Stralen, ik gevoel er geen het minste berouw over, omdat ik den door mij ingeslagen weg nog altijd beschouw als den éénige, waarop het herkrijgen van de ware rust uws harten mogelijk is.’</p>
<p>‘Ik herinner mij, dat gij mij vroeger het Christelijk geloof als dien weg hebt aangeprezen. Maar het is u bekend, dat ik aan weten boven gelooven de voorkeur geef.’</p>
<p>Het is mij alsof ik hoor: ik geef de voorkeur aan spijs boven drank. Beide hebt gij noodig. Weten kan men stoffelijke dingen, de geestelijke gelooft men.’</p>
<p>‘Dat is: weet men half?’</p>
<p>‘Neen, weet men anders. In welk huis gij woont, weet ik; dat gij redelijk verstand hebt, geloof ik: hooren, tasten kan ik 't niet, ik zie het met mijn' geest: mijn geest ziet ideën, waarheden, - dat is bij mij geloof.’</p>
<p>‘Gij wilt mij weder op godsdienstig gebied voeren, mijnheer Bergsman; maar geloof mij, dat gij het daarop niet ver met mij zult brengen. Boven alles is mij gelegen aan de zekere overtuiging eener onsterfelijkheid. Die verkrijg ik door uwe bijbelsche leerstellingen niet,
<pb n="184"/>daar deze uitgaan van eene onderstelling, die ik op grond van het waarneembare in de zinnenwereld als ten eenenmale bodemloos moet beschouwen: het onderscheid tusschen ligchaam en ziel, als twee verschillende bestanddeelen van den mensch. Het heugt mij toch nog, dat ik op de catechisatie moest opzeggen: de mensch bestaat uit ziel en ligchaam; het ligchaam sterft, de ziel is onsterfelijk, en schroomde mijn leermeester ook om van eene grof zinnelijke opstanding des vleesches te spreken, ik heb mij later niet kunnen voorstellen, daar mij toch geleerd werd, dat een ziel niet zonder een ligchamelijk bekleedsel kan bestaan, hoe men, aan het onderscheid tusschen ziel en ligchaam vasthoudende, de onzinnige leer van de wederopstanding des vleesches kan ontgaan. Gij zult het mij wel toestemmen, dat men door bespiegeling over dit onderwerp evenmin verder komt, als door dogmatische stelsels, en dat het veiliger is zich op den weg der ervaring te houden. Dien heb ik ingeslagen, als den éénige en natuurlijke langs welken alle menschelijke kennis verkregen wordt. En wat is nu de uitkomst geweest van mijn onderzoek langs den weg van zintuigelijke waarneming? Geene andere dan deze: dat de mensch één is en er geen onafhankelijkheid der ziel van de stof bestaat. En is dit zoo, is de ziel geen onafhankelijk wezen, hoe kan men dan nog zeggen, dat het ligchaam sterft, maar de ziel blijft leven?’</p>
<p>‘Het doet mij genoegen, mijnheer van Stralen, dat gij een' weg tot onderzoek hebt ingeslagen, die in zoo ver veilig is, omdat hij u op het gebied der ervaring gevoerd en tot eene uitkomst geleid heeft, waarin ik het ten volle met u eens ben, dat wij namelijk niet kunnen spreken van ziel en ligchaam als twee verschillende bestanddeelen van den mensch. De mensch is één wezen, waaruit volgt, dat de ziel, of als we aan hare hoogere
<pb n="185"/>ontwikkeling denken, de geest, niet buiten, maar door en in het ligchaam werkzaam en dus geen onafhankelijk wezen is.’</p>
<p>‘En kunt gij dan, mijnheer Bergsman, als gij de onafhankelijkheid der ziel van het ligchaam of van de stof niet aanneemt, nog aan het persoonlijk voortleven van den mensch na den dood blijven gelooven?’</p>
<p>‘Ongetwijfeld, omdat ik mij zorgvuldig heb leeren wachten voor de eenzijdige opvatting zoowel van het materialisme, als van die beschouwingswijze, waardoor aan de ziel alleen, als een van de stof onafhankelijk wezen, onsterfelijkheid wordt toegekend.’</p>
<p>‘Het zal wel aan mij liggen, maar regt duidelijk is mij die grond voor uw geloof niet.’</p>
<p>‘Omdat gij waarschijnlijk nimmer duidelijk de eenzijdigheid van het materialisme hebt ingezien. Het is in zijn regt met de beschouwing van den mensch, waar het uitgaat van eene stoffelijke, met de zintuigen waarneembare zijde; maar mag het zich hierbij blijven bepalen? Is er geen andere ervaring nog dan die van de stof? Heeft de zielkunde, als innerlijke ervaring, ook niet hare regten? Zie, mijnheer van Stralen, uwe waarneming is gesloten, waar het onderzoek naar het menschelijk ligchaam is afgeloopen. Het zelfbewustzijn, het denken, gevoelen, willen ligt evenzeer buiten den kring uwer waarneming als zedelijkheid en deugd. En gelijk zij, die nog altijd van ziel en ligchaam spreken, geest en stof naast elkander plaatsen, de éénheid van den mensch miskennen en op hun eenzijdig standpunt de stof aan den geest opofferen, om dien als een afzonderlijk zelfstandig wezen, slechts met het ligchaam door een' tijdelijken band zamengevoegd, te redden, zoo is de materialist niet minder eenzijdig, waar hij den geest aan de stof ten offer brengt, door zijn onderzoek te sluiten
<pb n="186"/>waar zijne zinnelijke waarneming ophoudt, en niet door te dringen tot het verband tusschen ligchaam en ziel en alzoo tot die hoogere eenheid van den mensch, waarbij de tegenstelling van ligchaam en ziel vervalt.’</p>
<p>‘Ik moet u bekennen, mijnheer Bergsman, dat ik door die redenering niet veel verder gekomen ben. Wij zijn het eens omtrent de eenheid van het menschelijk wezen, maar de vraag blijft nog altijd, waar we den grond voor die eenheid te zoeken hebben: in de zamenstelling der stof en de zamenwerking der daarin wonende krachten, of in het door u onderstelde verband tusschen ligchaam en ziel? Als ik u wel begrepen heb, dan rust uw geloof aan de onsterfelijkheid op die onderstelling.’</p>
<p>‘Ik hoop een' vaster grond te hebben voor mijn geloof, mijnheer van Stralen. Laat ik u eens hoofdzakelijk mededeelen wat een geleerde van onzen tijd op uwe tegenwerping antwoordt. Hij vestigt onze aandacht op den mensch als redelijk wezen en vraagt, of het zich ook vermoeden laat, dat hij als zoodanig van zijn voortdurend bestaan verzekerd kan zijn? Hij meent die vraag toestemmend te kunnen beantwoorden door te wijzen op eene wet, die in de zedelijke natuur van den mensch is gelegen: de wet der zelfverloochening. Die wet bestaat alleen voor den mensch in onderscheiding van de dieren, en zij zou niet te verklaren zijn, als zelfverloochening geen ontwikkeling was van 's menschen wezen tot hoogere volkomenheid, waardoor hij zich boven de zinnelijke neigingen verheft, en zich ontrukkende aan den staat van gebondenheid, waarin het natuurleven hem stelt, het geestelijk leven in zich aankweekt. Deze, den zedelijken mensch ontwikkelende zelfverloochening legt hem zelfs het gebod op, om, des gevorderd, zijn leven op te offeren, als daarmede groote en der menschheid voor-<pb n="187"/>deelige oogmerken kunnen worden bereikt, zooals wij dat zien in Jezus, die voor het heil der wereld wilde sterven. Is nu de zelfverloochening, in dien hoogsten graad niet het minst, ontwikkeling van den mensch, hoe zou dan zijn sterven vernietiging kunnen zijn? Ware het zoo, dit besluit maakt nu onze geleerde, dan zouden we een inderdaad onverklaarbaar verschijnsel waarnemen, dat namelijk de natuur aan den mensch alleen, wanneer hij tot de hoogste ontwikkeling gekomen was, de verpligting tot zelfvernietiging oplegde, terwijl zij aan elk ander wezen den toegestanen levensduur vergunt. Wat dunkt u, is u dit geen bewijs, dat de dood des menschen geen vernietiging van zijn wezen is?’</p>
<p>‘Dat de voortduring, of wilt gij de onsterfelijkheid van het menschelijk geslacht niet kan ontkend worden, stem ik u gaarne toe; maar wat wij bij planten en dieren waarnemen, zou, dunkt mij, ook op den mensch kunnen worden toegepast: de geslachten blijven, maar het individu vergaat, wordt opgelost en gaat weêr onder in het geslacht.’</p>
<p>‘Dit is geen antwoord op mijne vraag, mijnheer van Stralen, gij lost mij niet op, hoe de natuur in haar hoogste voortbrengsel zich tot zelfvernietiging zou gedrongen voelen: leg u de vraag voor, of de moeder, die wakende bij haar zuigeling, haar kracht, haar leven opoffert, niet hooger stijgt, dat is, niet tot hooger ontwikkeling des levens komt, dan of zij eene waanzinnige zelfmoorderes wordt? En toch doet mij uwe opmerking genoegen, omdat zij ons weder eene schrede nader brengt, zoo als ik hoop, tot uwe overtuiging. Wat gij omtrent de planten en dieren opmerkt, is volkomen juist; maar dat dit bij den mensch niet kan plaats hebben, blijkt uit zijn zelfbewustzijn, dat hem tot zulk eene zelfstandige persoonlijkheid maakt, die, moge zij in haren nog onont-<pb n="188"/>wikkelden staat, hare vroege jeugd, afhankelijk zijn van de natuur, zich bij toenemende ontwikkeling verheft tot eene de natuur beheerschende persoonlijkheid. En zou dan de mensch, die, in onderscheiding van de dieren, er zigtbaar naar streeft om zelfdenkend, zelfhandelend individu te zijn, zich ontworstelend aan de overmagt der natuur, - de mensch, die zich persoon, met zelfbewustzijn en zelfstandigheid begaafd wezen gevoelt, slechts een tijdelijk verschijnsel zijn van het algemeene natuurleven en als individu ondergaan in zijn geslacht, of moet niet veeleer daaruit van zelf zijne onverderfelijkheid volgen? Zou de natuur, na eene wanhopige poging om zich tot persoonlijkheid te verheffen, weder in haar bewusteloosheid terugzinken? Waarlijk, mijnheer van Stralen, als wij het oog slaan op onze zedelijke natuur en zelfbewuste persoonlijkheid, dan moet wel alle twijfel aan onze voortduring wijken. En als we daar nog bijvoegen de behoefte aan voortduring, die zich algemeen onder alle hemelstreken en op de verschillende trappen van ontwikkeling, waarop de menschen staan, laat gevoelen; als we zien, dat de zedelijk ontwikkelde mensch in zijn eigene zedelijke natuur zijn geloof aan de onsterfelijkheid
gewaarborgd vindt; als we denken aan het onverbreekbaar verband tusschen deugd en geluk, en wij den godvruchtige vaak aan het lijden der aarde onderworpen zien, en wij daarbij de verwachting van eene eindelijke oplossing dier tweespalt niet uit ons hart kunnen weren, omdat de natuur zelve ons overal hare gelijkmatigheid leert; als wij den geest het helderst en het krachtigst zien, waar de stofwisseling traag is, en een scherpe blik met vastheid van wil ons bij den stervende verbaast, wiens organismus zich ontbindt; als we de meest edele geesten van ons geslacht, hoever zij het ook in verstandelijke en zedelijke ontwikkeling gebragt hebben, onbe-<pb n="189"/>vredigd zien met zich zelven en het aardsche, kan er dan nog eenige redelijke twijfel bestaan aan het voortdurend persoonlijk leven van den mensch na den dood ofde ontbinding des ligchaams, die geen vernietiging van zijn wezen is? Of als het zoo ware: als 's menschen bestaan met dit leven eindigde, dan was hij de ongelukkigste aller wezens, omdat hij, zinnelijk wezen, door zijn eigen natuur gedwongen werd om van de bevrediging zijner zinnelijke behoeften vaak af te staan en het leven zelf, de voorwaarde van alle zingenot, op te offeren; de ongelukkigste aller wezens, omdat hij, schoon toegerust met al de vermogens om zich tot het hoogste redelijke en zedelijke standpunt te verheffen, dan de éénige zou zijn, die zijne bestemming niet bereikte.’</p>
<p>‘Waarlijk, mijnheer Bergsman, gij redeneert niet zonder klem; toch geloof ik, dat de wetenschap nog menige bedenking zou kunnen inbrengen, vooral wat de zekerheid der overtuiging van een voortdurend bestaan des menschen betreft.’</p>
<p>‘Het hangt er van af, welke wetenschap gij op het oog hebt. Bedoelt gij de materialistische, zij zal niet spoedig afdalen van de hoogte, waarop zij zich geplaatst heeft; zij zal niet ligt zich beperken tot het gebied der stof: de strooptogten op het gebied des geestes prikkelen haar te veel, en niet ligt zal zij zich gevangen geven onder de zedelijk godsdienstige magt, waarmede het zuiver Christendom eens de geheele wereld overwinnen moet. Zij zal zich niet willen nederzetten aan de voeten van den grooten Zoon des menschen, die zich met alle regt de waarheid noemde, dien de Christen eerbiedigt als den wijze bij uitnemendheid, de wijsheid en de kracht Gods, - omdat zij niet gevoelt, dat de menschelijke rede, zoo lang zij niet verlicht en ontwikkeld is door de volkomen rede in den Christus Gods, zwak en wankelbaar en hoogst
<pb n="190"/>gebrekkig is. En toch, eens moet zij overwonnen en genoopt worden om als kind naar Jezus' woorden te hooren, zijn' geest als den ware te erkennen, en daardoor tot de belijdenis te komen, dat zijne leer uit God is.’</p>
<p>‘Eene dichterlijke profetie, mijnheer Bergsman, wier grond van vervulling, naar uw gevoelen, zeker wel in het Christendom zal gelegen zijn. Misschien ben ik er te onbekend mede, om er de zekerheid van het onsterfelijk leven op te bouwen. Intusschen moet ik u zeggen, dat wat ik in mijn jeugd daarvan geleerd heb, mij nu tamelijk zwak voorkomt. Men heeft mij toen gewezen op de ligchamelijke opstanding van Jezus uit het graf en op zijne voor de oogen zijner apostelen zigtbare hemelvaart; alsmede op de belooning voor die goede werken, die hier geen loon ontvangen, en zoo al meer. Ik nam dat toen aan, maar gij gevoelt, dat ik mij later door die godsdienstige bewijzen niet meer kon laten overtuigen.’</p>
<p>‘Uwe onderstelling, mijnheer van Stralen, dat gij misschien te onbekend zijt met het Christendom, is, geloof ik, maar al te waar, en van daar, dat gij er geene bevrediging in kunt vinden. Versta mij echter wèl; ik bedoel niet, dat gij geen kennis zoudt hebben van het Christendom, waarin gij onderwezen en opgevoed zijt. Maar het ging u misschien als velen: gij hebt u vergenoegd met alleen de buitenzijde van het Christendom te leeren kennen. Gij hebt u laten afschrikken door de bedekselen, waarmede kerkelijke leerstelsels de diepere waarheid hebben omsluijerd, zonder tot die waarheid onbevooroordeeld in te dringen, en, terwijl gij hier terugdeinsdet voor priestergezag en daar voor bekrompen schriftgeleerden, liet ge u den lust benemen tot zelfstandig onderzoek, hebt ge u geworpen in de armen eener troostelooze philosophie, waarin gij te vergeefs de rust der ziel gezocht hebt.’</p>
<pb n="191"/>
<p>‘Wat zal ik u hierop antwoorden, mijnheer Bergsman? Ik geloof, dat het door u bedoelde onderzoek mij niet veel verder zou gebragt hebben. Het Christendom zal dit wel met alle godsdiensten gemeen hebben, dat het rust op godsdienstige aandoeningen, die op zich zelf nog weinig beteekenen; op een onderwerping aan eene hoogere magt buiten ons, die de natuurwetenschap niet kent; op eene geschrevene wet, die de menigte als eene goddelijke openbaring aanneemt en waaraan zij blindelings gehoorzaamt. Dit is niet kwaad voor het algemeen; maar denkende geesten....’</p>
<p>‘Zien over de vormen heen, om dieper door te dringen tot den volkomen inhoud der volmaakte godsdienst, die het Christendom bevat. Het Christendom kent geene godsdienstige aandoeningen dan die haren grond vinden in 's menschen betrekking en liefde tot God, geen hoogere magt <hi rend="spat">buiten</hi>, maar wel in en <hi rend="spat">boven</hi> den mensch; geen andere wet dan den eisch van den waren menschengeest, de wet van het geweten, die de spiegel is van den wil van Hem, wiens doel ons geluk is. Het Christendom stelt den menschelijken geest in de volmaakte gemeenschap met den goddelijken geest. Die gemeenschap is door God tot stand gebragt door de hoogste openbaring zijner liefde in Hem, die naar het vleesch een zoon uit David's geslacht, naar den geest een Zoon van God was, den mensch Jezus, in wien de volheid der Godheid woonde, in wien wij zien het beeld des onzienlijken Gods, het beeld der goddelijke liefde, heiligheid en regtvaardigheid, en door wien God in de volheid des tijds Zijnen Geest ten volle aan de menschheid heeft medegedeeld. Zoo hoop ik, zult gij niet onduidelijk inzien, dat het Christendom dit boven alle andere godsdiensten vooruit heeft, dat zij de volmaakte is, die tot het volmaakte leven leidt. Hoe meer wij nu in gemeen-<pb n="192"/>schap treden met den geest van Christus, des te meer gemeenschap hebben wij ook aan zijn leven, en daardoor ook gemeenschap met den geest van God, die in Christus was en dien we door Hem hebben leeren kennen. Voor allen, die niet ten eenenmale onder het juk der zinnelijkheid gebukt gaan, zich door het vleesch niet laten overheerschen en het geestelijk oog niet gesloten houden om het volmaakt geestelijke te aanschouwen, is het Christendom een licht, waarin gansch geene duisternis is, de band, die het aardsche met het hemelsche, het menschelijke met het goddelijke verbindt.’</p>
<p>‘Gij beschouwt het Christendom voorzeker van een verheven standpunt, mijnheer Bergsman; doch om het dùs te beschouwen moet men, als gij, op een geloovig standpunt staan. Maar mij ontbreekt het Christelijk geloof, waardoor ik dat verband tusschen het aardsche en het hemelsche moet inzien, en ik moet u ronduit bekennen, dat ik niet weet, hoe ik aan dat geloof zal komen. Was ik Roomsch, dan was het spoedig gevonden: ik zou dan welligt een gehoorzame zoon der Kerk zijn en haar geloof was het mijne; behoorde ik tot de orthodoxen, ik zou mij tevreden stellen met eenige leerstukken aan te nemen, die ik, als ik ze niet begreep, maar zou rangschikken onder de verborgenheden des geloofs; schaarde ik mij onder zoo velen die zich geloovige Christenen noemen, ik zou mij tevreden stellen met eens aangeleerde waarheden bloot voor waar te houden, zonder ze verder te onderzoeken. Maar dat is nu eenmaal met mij het geval niet, en daarom....’</p>
<p>‘En daarom wilt gij het Christelijk geloof dan nu maar geheel prijs geven?.... Waarschijnlijk komt het daar van daan, omdat gij het godsdienstig, het waar Christelijk geloof verwart met het aannemen van begrippen, die u onbegrijpelijk voorkomen, of het voor waar houden van
<pb n="193"/>Bijbelsche verhalen, die, in een' geschiedkundigen zin, u ongeloofelijk toeschijnen. Het zal u wel in uwe jeugd geleerd zijn, dat de Christelijke waarheid afhangt van de echtheid of geloofwaardigheid van eenig Bijbelsch geschrift of verhaal. Wij hebben thans dien aan twijfelingen onderhevigen en onzekeren grond verlaten en de godsdienstige waarheid onafhankelijk gemaakt van de historische. Daarmede is veel gewonnen. Wij vragen nu niet meer: is alles waarheid wat in den Bijbel staat? maar wel: vinden wij in den Bijbel die heldere, zuivere, waarachtige godsdienst, die aan de eischen van onze rede, aan de behoeften van ons hart voldoet? En ten opzigte van het Christendom beangstigen wij ons niet, zelfs al moesten wij het historisch geloof aan enkele vermelde feiten, den persoon van Christus betreffende, opgeven, omdat we in Hem blijven zien de verwezenlijking van zulk een verheven en éénig godsdienstig ideaal, waaraan wij met geheel ons hart ons aansluiten.’</p>
<p>‘En zal dat dan uw Christelijk geloof heeten?’</p>
<p>‘Daarin ligt de grond van ons geloof. Dat bestaat dus niet in een voor-waar-houden alleen op getuigenis, waarbij wij eene zelfstandige overtuiging zouden kunnen missen - volgens de Bijbelsche voorstelling zelve is het geloof eene vaste overtuiging van <hi rend="spat">de</hi> waarheid; zoo is het geloof, dat op het zedelijk bewustzijn en het geweten rust, eene zaak van den geest en het hart, die onze geheele persoonlijkheid moet innemen. Zulk een geloof uit zich in de opregte uitdrukking van onze overtuiging, dat in den Christus het goddelijke en het goddelijk geestelijke is openbaar geworden. Wij gevoelen voor den zuiver godsdienstigen zin, die in zijne woorden en daden zich uitspreekt, zulk eene instemming, dat wij ons naar dien zin willen vormen, zonder dat eenige twijfel aan de waarheid en deugdelijkheid van dien godsdienstigen zin bij ons op-<pb n="194"/>komt. En heeft God, om eene heilige gemeenschap tusschen Hem en den mensch tot stand te brengen, van Zijne zijde ons de grootste liefdedaad bewezen door zich in Christus aan de wereld als een' God van heilige liefde te openbaren, dan moeten wij van onzen kant, ter bevordering dier heilige gemeenschap, ons geloof openbaren in eene heilige liefde tot het goddelijke, dat in Jezus Christus was. En hoe meer dat geloof toeneemt, des te meer eenstemmigheid heerscht er tusschen Christus, den volmaakt Regtvaardige, en ons; des te meer nemen wij zijnen zin en zijnen geest in ons op, krijgt Hij een gestalte in ons, worden wij meer gelijkvormig aan zijn beeld en daardoor aan God. O, geloof mij, mijnheer van Stralen, voor en in dàt Christelijk geloof te leven, is zaligheid. Wij leven dan voor het onverderfelijk rijk der waarheid en godzaligheid; verbinden het aardsche met het hemelsche, het menschelijke met het goddelijke, en zien in de stoffelijke schepping den aanvang van de heerlijke volmaking van dat rijk der volkomen regtvaardige geesten, waarin, zooals Da Costa het uitdrukt:</p>
<lg type="poem">
<l>‘Als de Heere God in allen en in allen alles is,</l>
<l>Dan zal 't licht zijn, eeuwig licht zijn, licht uit licht en duisternis.’</l>
</lg>
<p>‘Maar nu, mijnheer Bergsman,’ sprak van Stralen in de grootste spanning en op gejaagden toon, ‘het verband tusschen dat Christelijk geloof en het persoonlijk onsterfelijk leven!’</p>
<p>‘Dat Christelijk geloof is leven, onverderfelijk leven, dat niet vergaat in eeuwigheid, omdat het goddelijk leven in zich opneemt.’</p>
<p>‘Dat is mystiek!’</p>
<p>‘Maar dan toch zuivere mystiek, zoo als ik u hoop te bewijzen. Christus, die het onverderfelijk leven in zich gevoelde, getuigde: ‘Ik ben de opstanding en het leven,’ en, dus sprak Hij naar waarheid: ‘Die in Mij gelooft
<pb n="195"/>heeft eeuwig leven.’ Die in Christus gelooft, heeft met Hem gemeenschap aan het goddelijke, en daar het goddelijke onverderfelijk is, heeft hij ook deel aan het onverderfelijke. Die in Christus gelooft, heeft het goddelijke lief, en het goddelijke blijft in eeuwigheid. Ik herinner mij ergens eenige voortreffelijke woorden gelezen te hebben, die betrekking hebben op het onderwerp van ons gesprek en hoofdzakelijk hierop nederkomen: ‘Die een medearbeider is, in eenswillendheid met God en Christus, in het Godsrijk op aarde, doet werken, die hem volgen zullen in de eeuwigheid. Daar de goddelijke eigenschappen onveranderlijk zijn, worden de ware regtvaardigheid, barmhartigheid en liefde door geene vervolging veranderd. De dood des kruises kon aan den Christus niets veranderen, de magt der wereld had niets aan Hem. Hij heeft den dood de magt ontnomen en door de blijde boodschap der verlossing uit de magt der zonde, het leven en de onverderfelijkheid aan het licht gebragt. Het ware leven in gemeenschap met God door het geloof in Christus, begint hier op aarde en blijft voortduren telkens in meer reine daden des levens tot in eeuwigheid.’</p>
<p>&nbsp;</p>
<p>Nog lang, nadat Bergsman vertrokken was, zat van Stralen in diep gepeins verzonken. Dat leven, waarvan Bergsman gesproken had, lag buiten den kring der zinnelijke waarneming. Dat het toch bestond, kon hij niet ontkennen. Hij had het overtuigend werkzaam gezien in zijn' Christelijken vriend. De wensch, dat hij het ook mogt bezitten, ontglipte aan zijne lippen..... Daar trad Henri binnen, dien hij verraste met de vraag: ‘Begrijpt ge goed wat Dominé Bergsman u leert?’</p>
<p>‘Wel zeker, papa. Hoe vraagt u dat zoo?’</p>
<p>‘Dan is het goed; want het is altijd gelukkig, als men
<pb n="196"/>zich zelven rekenschap kan geven van wat men voor waarheid aanneemt.’</p>
<p>Henri zag zijn' vader vragend aan, maar deze maakte een einde aan het gesprek door de kamer te verlaten, terwijl hij in den gang fluisterend sprak: ‘misschien is hij op weg om gelukkig te worden.’</p>
<p>Bergsman had in zulk eene opgeruimde stemming van Stralen nog niet verlaten. 't Is waar, nog was hij niet gewonnen, maar zijne belangstelling in het hoogere was toch zigtbaar geklommen, en had hij nog niet alles toegestemd, zijn tegenspraak was flaauwer geworden, en hetzelfde vermoeden, dat van Stralen omtrent zijn' Henri geuit had, rees op in het hart van hem, die niets vuriger wenschte dan dat van Stralen op weg mogt zijn om gelukkiger te worden.</p>
</div>
<div type="chapter">
<pb n="197"/>
<head rend="h3">Zeven en twintigste hoofdstuk.
<lb/>
Werpt de nieuwe theologie wel zoo veel weg?</head>
<p>Treurige dagen had de oude mevrouw van Stralen doorgebragt, en nog altijd bleven er sombere nevelen over haar levenspad hangen. Wel had zij Hendrik van tijd tot tijd gesproken, doch van weerszijden hadden zij vermeden een gesprek aan te roeren, dat voor geen van beiden aangenaam kon zijn. Verlangde zij nu eens naar een bezoek van Bergsman, dan weder zag zij er tegen op hem te ontmoeten, die, meende zij, haren Hendrik zoo veel had ontroofd, en van wien zij geloofde, dat hij haar opzettelijk ontweek, daar zij niet wist door hoeveel beletselen hij verhinderd was tot haar te komen.</p>
<p>Doch zij was te veel Christin om het hoofd moedeloos te laten nederzinken en in de lijdensure niet op Hem te zien, die tegenover eene ongeloovige wereld nimmer den moed en het vertrouwen verloor, en om het zonnestraaltje niet op te vangen, dat nu en dan tusschen de donkere wolken doorbrak.</p>
<p>In zulk een zonnestraaltje verkwikte zij zich, als Henri, haar kleinzoon, haar bezocht. Reeds het open gelaat van den levenslustigen knaap en zijne blijmoedige stemming trokken haar aan, en zij kon niet nalaten eene vergelijking te maken tusschen hem en Johan, die in den laatsten tijd stil en afgetrokken, dikwijls niet zoo openhartig was als zij hem wenschte. En schreef zij dit ook ver-<pb n="198"/>schoonend aan zijne vlijtige studie toe, er was in zijn afgemeten toon, in zijne welgewikte woorden of ontwijkende antwoorden, iets dat haar minder beviel. Het kwam haar voor, dat zij met Henri vertrouwelijker kon praten, vooral over onderwerpen van godsdienstigen aard. Niet zelden lokte hij zelf gesprekken daarover uit, en dan was zijn toon even ongedwongen en vrij, als wanneer er over andere onderwerpen gesproken werd. 't Is waar, niet altijd behaagde haar die vrije wijze van spreken, omdat zij die in verband bragt met het door haar gevreesd vrijzinnig onderwijs, dat hij bij Bergsman ontving - een onderwijs, waartegen haar zoon Karel haar niet weinig ingenomen had; - maar stelde zij daartegenover het belang dat Henri in dat onderwijs stelde, waardoor hij zich gunstig onderscheidde van de onverschilligheid en den wereldschen zin zijns vaders; hoorde zij met welk eene helderheid en juistheid hij zijne overtuiging uitsprak; zag zij zijne oogen van geestdrift tintelen, als hij de Christelijke waarheid hoog verhief, met woorden, die van zijne evangelische kennis getuigden; volgde zij hem met aandacht en belangstelling als hij met jeugdig vuur over de hooge waarde van het Christendom uitweidde en over de gezegende uitwerkselen van dat Christendom sprak in uitdrukkingen, die meer blijken droegen van zijne hooge ingenomenheid met zijne geloofsbelijdenis, waartoe hij zich voorbereidde, dan van menschen- en wereldkennis, dan verheugde zij zich toch over de gemoedsstemming, die zij bij hem opmerkte, en week de vrees eenigzins, dat het onderwijs van Bergsman te nadeelige
gevolgen voor zijne godsdienstige overtuiging zou hebben.</p>
<p>Hoe meer zij zich tot Henri, door zijn' godsdienstigen zin, voelde aangetrokken, des te zachter werd zij in haar oordeel over Bergsman, in wien het haar echter onverklaarbaar voorkwam, dat hij in het hart van den zoon
<pb n="199"/>eene overtuiging plantte, die hij den vader meer scheen te ontnemen dan hem daarin te bevestigen. Van dubbelhartigheid mogt zij hem niet verdenken; maar wat was dan de reden, dat hij den een' schonk wat hij den ander' onthield? Wat was de reden, dat hij haren Hendrik in zijn ongeloof, als zij meende, liet verzinken, terwijl hij zulk een levendig geloof in Henri's hart opwekte? Wat was de reden, dat hij haar niet bezocht, die hij wel wist, dat thans vooral aan vertroostende woorden behoefte had?</p>
<p>Uit hare overpeinzing werd zij opgewekt door de komst van Henri, die, als altijd, zijne grootmoeder hartelijk groette, maar stiller en afgetrokkener was dan anders, en zelfs nu en dan een verkeerd antwoord gaf. Het ontging het oplettend oog van mevrouw van Stralen niet, dat haar kleinzoon in eene zekere spanning verkeerde en dat hij moeite deed zijne inwendige gemoedsbeweging zoo veel mogelijk te verbergen. 't Scheen, dat hij telkens wat zeggen wilde, maar er niet mede kon beginnen. Waar hij anders zoo gemakkelijk en vrij spreken kon, bleven hem nu de woorden in de keel steken en zocht hij daarvoor afleiding door een gesprek aan te vangen over onverschillige zaken. Allerlei verontrustende gedachten kwamen mevrouw van Stralen voor den geest, die, eindelijk den pijnlijken toestand niet langer kunnende verdragen, Henri op uitlokkenden toon vroeg, wat hem op het hart lag.</p>
<p>‘Hoe vraagt u dat zoo, grootmoeder?’ sprak Henri, wiens kloppend hart hem naauwelijks adem deed halen.</p>
<p>‘Gij zijt niet rustig, mijn jongen. Is er iets bijzonders gebeurd?’</p>
<p>‘Ja, grootmoê, met mij. Ik..... ik wou uwe toestemming vragen, om te mogen studeren.’</p>
<p>‘Studeren? In welk vak?’</p>
<p>‘In de theologie.’</p>
<pb n="200"/>
<p>Had mevrouw van Stralen ooit reden gehad om zich te verwonderen, dan was het voorzeker op dit oogenblik. Zulk een verlangen in het hart van den zoon eens ongeloovigen! - Zij vertrouwde naauwelijks haar gehoor. Hoe vele bedenkingen zich ook aan haren geest opdrongen, toch ontveinsde zij zich het heimelijk genoegen over zulk eene keuze van haren Henri niet, daar zij het altijd had verlangd, dat eene van hare naaste betrekkingen zich aan den leeraarsstand wijden mogt. De verbazing, die haar aangreep, deed haar een oogenblik het stilzwijgen bewaren - een pijnlijk oogenblik voor Henri, die in gespannen verwachting een antwoord verbeidde, waarvan hij meende, dat zijn levensgeluk afhing.</p>
<p>‘In de theologie!’ herhaalde mevrouw van Stralen op langzamen, bedenkelijken toon. ‘Hebt ge daarover met uwen vader reeds gesproken, en wat zegt hij er van?’</p>
<p>‘Papa hoorde vreemd op van mijne keuze. Hij glimlachte en zeide, dat hij geheel andere plannen met mij had, als ik zijn opvolger niet wilde worden in zijne zaak. Hij hield het voor een ondoordacht besluit; raadde mij aan het eenigen tijd in ernstige bedenking te nemen, en hield mij niet weinig bezwaren voor aan zulk een' stand verbonden. Ik volgde papa's raad, dacht er een' geruimen tijd over na, en toen ik bij mijn besluit bleef, verblijdde papa mij met te zeggen, dat het hem goed was, dat hij er althans niet op tegen had, als het uwe goedkeuring wegdroeg.’</p>
<p>Een glans van genoegen verspreidde zich op het gelaat van mevrouw van Stralen, die eer voor krachtige tegenwerking bij haren Hendrik beducht was, dan hoop voedde, dat hij tot zulk een besluit zijne toestemming zou geven. Toch werd hare vreugde eenigzins getemperd zoowel door de gedachte, dat het wel volslagen onverschilligheid van Hendrik kon zijn, als door de vrees, dat Henri welligt een verkondiger zou worden van die zoogenoemde nieuwer-<pb n="201"/>wetsche theologie, die Karel haar in zulk een gevaarlijk daglicht had voorgesteld.</p>
<p>Henri's oogen bleven onbewegelijk op grootmoeders lippen staren: van elk woord hing zijn levensdoel af. Eindelijk sprak zij:</p>
<p>‘Jongenlief, ik ontveins het niet, uw besluit verrast en verblijdt mij tevens.....’</p>
<p>‘Ik heb dus uwe toestemming?’ riep Henri uit, terwijl hij op haar toesnelde.</p>
<p>‘Dat heb ik nog niet gezegd, Henri. De zaak is van te veel gewigt, om haar zoo spoedig te beslissen. Zeg mij eerst eens: wie heeft u op dat denkbeeld gebragt?’</p>
<p>‘Wel niemand, beste grootmoê. Het is in mij zelven opgekomen en toen heb ik er eerst met dominé Bergsman over gesproken. Die had eene menigte bezwaren en ontraadde mij dien stap veelmeer, dan dat hij er mij toe aanmoedigde. Eerst toen hij zag, dat het mij volle ernst was, raadde hij mij aan mijn' vader en u te raadplegen en als het beider goedkeuring wegdroeg, dan mijn plan met ijver en volharding door te zetten.’</p>
<p>‘Henri, gij zijt nog jong: ik kan naauwelijks onderstellen, dat gij u zelven genoegzaam zult beproefd hebben, om u voor eene betrekking te bereiden, die in onze dagen vooral hare eigenaardige bezwaren heeft. Ook ik heb nog vele bedenkingen, en voor alles moet ik, eer ik mijne toestemming geef, met uw' vader en uw' oom spreken.’</p>
<p>‘Met oom?’ vroeg Henri, terwijl zich een ontevreden trek op zijn gelaat vertoonde.</p>
<p>‘Ongetwijfeld. Uw oom is een man naar Gods harte, en zonder hem ga ik niet over tot zulk een' gewigtigen stap,’ antwoordde mevrouw van Stralen eenigzins gevoelig voor de aanmerking van Henri.</p>
<p>Deze moest zich nu wel tevreden stellen met dit besluit
<pb n="202"/>zijner grootmoeder, en met niet weinig bekommering in het hart begaf hij zich naar Bergsman, die hem tot lijdzaam wachten aanspoorde, maar hem, na zijn wedervaren bij zijn grootmoeder vernomen te hebben, opwekte om den moed niet te verliezen, en hem beloofde eerstdaags zelf zijne grootmoeder te zullen bezoeken en te beproeven wat hij in zijn belang kon doen.</p>
<p>&nbsp;</p>
<p>Het had Bergsman inderdaad aan tijd en gelegenheid ontbroken om mevrouw van Stralen te bezoeken. Gelukkig achtte hij zich dit nù te kunnen doen, te meer, omdat meer dan ééne aangelegenheid hem daartoe drong.</p>
<p>Hoe verlangend mevrouw van Stralen ook naar zijne komst had uitgezien, in de wijze, waarop zij hem ontving, was toch iets gedwongens op te merken, dat Bergsman niet kon ontgaan, maar dat hij toeschreef aan hare ontevredenheid over zijn lange afwezigheid. Hij zelf begon dan ook met eene verontschuldiging over zijne nalatigheid in te brengen en gaf zijne hoop te kennen, dat, wat hij haar omtrent haren zoon had mede te deelen, haar in eene meer tevreden stemming zou brengen.</p>
<p>‘Ik heb veel geleden, mijnheer Bergsman,’ sprak mevrouw van Stralen, ‘sedert gij mij het laatst bezocht en mij met eene hoop vleidet, die, zoo als mijn zoon mij mededeelde, door uw toedoen in ijdelen damp verdwenen is.’</p>
<p>‘Door mijn toedoen, mevrouw? Ik ben begeerig naar eene nadere verklaring.’</p>
<p>Daarop verhaalde zij haar gesprek met Hendrik, waaruit zij met diepe smart bespeurd had, dat hij in plaats van hooger opgeleid te zijn, zoo als Bergsman gezegd had te hopen, ongelooviger was geworden dan ooit te te voren. Doch haar zoon Karel had haar verklaard, wat de oorzaak was, waarom Bergsman zijne pogingen om haren ongelukkigen zoon te regt te brengen moest zien mis-<pb n="203"/>lukken. Diep betreurde zij die oorzaak ook in hem zelven:</p>
<p>‘Ach, mijnheer Bergsman,’ sprak zij op bewogen toon, ‘waarom de oude waarheid prijs gegeven, aan het Woord Gods zich niet onvoorwaardelijk onderworpen als den ontwijfelbaren regel voor het geloof? Waarom aan die nieuwerwetsche theologie, die men thans ieder wil opdringen, de voorkeur gegeven, daar zij bij mijnen zoon op nieuw bewezen is geene kracht tot overtuiging te hebben, maar ons veeleer den vasten bodem voor ons geloof te ontrooven?’</p>
<p>‘Nu eerst begrijp ik uwe ontevredenheid ten volle, mevrouw,’ hernam Bergsman; ‘ik dank u voor die opheldering en hoop u in eene blijdere stemming te brengen. Ik kan 't mij verklaren, dat gij, door uw' oudsten zoon voorgelicht, ingenomen zijt tegen de zoogenaamde moderne theologie - een naam, die haar in een' kwaden reuk brengt. Doch eer ik uwe vragen beantwoord, kan ik u tot mijne blijdschap mededeelen, dat uw zoon Hendrik op weg is om een hooger geestelijk standpunt te bereiken; dat hij de dwaasheid en onreinheid van het spiritisme inziet en behoefte gevoelt aan het zuiver geestelijke, waardoor ik vertrouw, dat zijn geloof aan de hooge waarde van het Christendom en de onsterfelijkheid weldra op een' vasten grondslag zal rusten.’ En na haar met den inhoud van zijn gesprek met Hendrik bekend gemaakt te hebben, vervolgde hij: ‘en tot een bewijs, mevrouw, welk een' invloed dat gesprek op uwen zoon gehad heeft, moge dit briefje dienen, dat ik dezer dagen van hem ontving:</p>
<p>‘Lang en ernstig heb ik nagedacht over ons gehouden gesprek. Het heeft een' diepen indruk op mij gemaakt, al zijn al mijne bezwaren nog niet opgelost. Gij beweegt mij bijna een Christen te worden. Meen niet, dat ik deze woorden uit ligtzinnigheid hier aanhaal: ik wensch het te worden, als het mogelijk is. Maar gij moet mij niet over-<pb n="204"/>haasten en geduld met mij hebben. Het stoffelijke is magtig; mogt ik 't nog eens ondervinden dat het geestelijke magtiger is! Ik zon mijn' Henri kunnen benijden, die met eene overtuiging kan spreken, zooals ik nimmer gekend heb. In elk geval, benijd ik zijn geluk.’</p>
<p>‘God zij geloofd!’ riep mevrouw van Stralen, in wier oogen blijde moedertranen parelden, in geestverrukking uit: ‘zou dan toch mijn wensch verwezenlijkt, mijn vurig gebed verhoord zijn en mijn Hendrik nog een geloovige worden? Een geloovige!.... maar zeg mij, verzeker mij, mijnheer Bergsman, dat hij dat worden kan met die nieuwe beschouwingen van het Christendom, waardoor ik hoor, en voor zoover ik ze ken, ook vrees, dat ons zooveel ontnomen wordt, dat tot grondslag van ons geloof moet strekken.’</p>
<p>‘Ik billijk uwe bezorgdheid, mevrouw; ik zelf kan haar beoordeelen: want ik zelf heb den strijd gestreden, dien gij nog poogt te ontvlugten; ik zelf heb mij den bodem onder de voeten voelen wegzinken; maar met Gods hulp heb ik het geloof behouden. Stel u gerust; die nieuwere beschouwingen bevestigen het Christelijk geloof hechter dan gij meent. Doch eer we hier verder over spreken, is er iets anders, waarop ik uwe aandacht allereerst wilde vestigen. Uw zoon spreekt in zijn' brief van Henri. Ik heb alle reden om over hem tevreden te zijn: hij bezit eene onbegrensde zucht naar wetenschap, een' onderzoekenden geest, en daarbij een vatbaar gemoed voor ware godsdienstige indrukken. Het is u bekend, dat hij in de theologie wenscht te studeren, en reeds heeft hij daartoe uwe toestemming gevraagd. Niet, dan na dat ik onderscheidene malen beproefd heb, of zijne keuze wèlgevestigd was, ook door hem al de bezwaren voor te houden aan den stand van Evangeliedienaar verbonden, en ik genoegzaam overtuigd was, dat die keuze de goedkeuring
<pb n="205"/>zijns vaders wegdroeg, heb ik op mij genomen zijn voorspraak bij u te zijn.’</p>
<p>‘Ik dank u, mijnheer Bergsman, voor uwe belangstelling in mijn' kleinzoon, en de goede getuigenis, die gij van hem aflegt, kan mij niet anders dan aangenaam zijn. Ook ontveins ik mijne vreugde niet, dat hij lust gevoelt, om zich tot de gewigtige betrekking van predikant voor te bereiden. Ik kon hem echter mijne toestemming niet geven vóór ik mijn' oudsten zoon geraadpleegd had. Dat heb ik gedaan, doch wat ik eenigzins vermoedde is gebeurd: hij ontraadde mij mijne toestemming te geven.’</p>
<p>‘Als het niet te onbescheiden is, mevrouw, mag ik dan wel vragen: op welken grond?’</p>
<p>‘Het was misschien beter, mijnheer Bergsman, als we dat punt maar lieten rusten.’</p>
<p>‘Ik heb geen regt om op antwoord aan te dringen; toch doet het mij leed, dat ik ontdekken moet uw vertrouwen verloren te hebben.’</p>
<p>‘Ik vrees u te kwetsen, mijnheer Bergsman.’</p>
<p>‘Ik vermoed de reden uwer terughouding wel, mevrouw; maar als het mij vergund is u uwe vrees te ontnemen, dan kan ik u verzekeren, dat uwe openhartigheid mijnen eerbied voor u slechts kan versterken.’</p>
<p>Mevrouw van Stralen kon en wilde aan den vriendelijken drang van Bergsman niet langer wederstand bieden, en nu bleek het, dat Karel niets liever zou zien dan dat de zoon van zijn' broeder een waar verkondiger van het Evangelie werd, maar dat hij vreesde, dat de godsdienstige opleiding die hij tot hiertoe genoten had, hem de rij dier vrijzinnige predikanten zou doen vergrooten, door wier toedoen zooveel strijd in de Gereformeerde Kerk gewekt, zooveel onrust in de harten harer leden gestort was. Was het waar, wat haar zoon zeide, dat de nieuwere beschouwingen van het Christendom zooveel afbra-<pb n="206"/>ken van wat men tot hiertoe voor onschendbaar had gehouden, zooveel op losse schroeven zetten wat men tot hiertoe onwankelbaar had geacht; zooveel meer gezag aan de menschelijke rede toeschreven dan aan het Woord van God; zooveel aan Christus ontnamen wat men ten allen tijde aan Hem had toegekend, dan geloofde zij het niet op hare verantwoording te mogen nemen, tot verbreiding van zulke beschouwingen mede te werken door aan het verlangen van Henri te voldoen.</p>
<p>‘En al dat gevaar, mevrouw,’ hernam Bergsman, ‘zou te vreezen zijn van de godsdienstige opleiding, die uw kleinzoon van mij ontvangt? Het zou weinig pleiten voor die opleiding, als zij in een eenzijdig opdringen bestond, maar ook niet gunstig getuigen voor de geschiktheid tot wetenschappelijke ontwikkeling van uwen kleinzoon, die de studie der theologie, na behoorlijke voorbereiding, nog eerst moet aanvangen en zijne geheele zelfstandigheid zou moeten opofferen aan het gezag van een vroegeren leermeester.’</p>
<p>‘De kracht van eens opgevatte begrippen is groot.’</p>
<p>‘Ongetwijfeld; de hevige strijd, die thans op Christelijk gebied gevoerd wordt, bewijst het ten volle. Maar het is juist die strijd, waardoor de mensch, en inzonderheid de theoloog meer zelfstandig ontwikkeld wordt. Ik heb er uw kleinzoon op gewapend, mevrouw, dat hij nog verschillende phasen zal moeten doorloopen, eer hij voor zich zelven tot eene gevestigde overtuiging gekomen is, en ik meen, dat het godsdienst-onderwijs van onze dagen dit vooral boven het vroegere vooruit heeft, dat de kweekelingen tot eigen onderzoek, tot nadenken en zelfstandige overtuiging worden opgeleid. Ik leerde in mijne jeugd de Christelijke waarheid aannemen op gezag van mijn' leeraar. Toen, op rijper leeftijd, dat gezag verviel, kwam ik in groot gevaar van mijn Christendom zelf te
<pb n="207"/>verliezen. Misschien staat uw kleinzoon over eenige jaren met zijne overtuiging tegenover mij; maar dat zal hem niet beletten om mij te achten, die hem de oogen opende opdat hij zelf zou kunnen zien, en mij zal het niet beletten hem de broederhand te reiken.’</p>
<p>‘Maar met al dat weifelen en wankelen komt men niet tot rust. Hoe zou Henri als toekomstig Evangeliedienaar zijne gemeente tot die rust kunnen brengen, die het Christelijk geloof in het hart stort, als hij zelf haar niet heeft gevonden?’</p>
<p>‘Ik moet u opmerkzaam maken, mevrouw, dat die rust niet afhangt van eene meer of minder vrije beschouwingswijze des Christendoms, maar wel van de overtuiging dat er een hooge, goddelijke waarheid in het Evangelie is vervat. Wat uwe bedenking betreft, dat men met al dat weifelen en wankelen niet tot rust komt, dat is waarheid, maar zou dat wel zulk eene treurige waarheid zijn?’</p>
<p>‘Hoe? mijnheer Bergsman! ‘Die twijfelt,’ zegt de Apostel Jakobus, ‘is eene baar der zee gelijk, die van den wind gedreven en op en neder geworpen wordt.’</p>
<p>‘Die twijfelt, mevrouw, en in dien twijfel blijft, zonder naar vastheid in beginsel, naar steun voor zijne overtuiging te streven. Laat ons de zaak eens uit een ander oogpunt beschouwen: het gewone leven geeft ons door de verschillende betrekkingen, waarin we geplaatst zijn, de werkzaamheden aan onzen stand en onze roeping verbonden, weinig rust. Altijd stellen we ons een' tijd voor, wanneer we tot rust zullen komen, doch telkens wordt dat tijdstip verschoven, en wie zich te midden van de zorgen en bemoeijingen des levens niet aan een slaperig niets-doen wil overgeven, vindt de rust tot aan zijn levenseinde niet. Zou het anders zijn ten opzigte van ons geestelijk, ons godsdienstig leven? Wie dat uitdooft en zich gemakkelijk neêrvleit op het oorkussen van eens aan-<pb n="208"/>geleerde, niet zelfstandig onderzochte geloofsbegrippen, mag zich vleijen eene rust te genieten, maar het is de rust des grafs, 't is eene geestdoodende rust. Zou dat de bestemming zijn van onzen altijd voorwaarts strevenden geest? Job vroeg reeds met regt: ‘Heeft niet de mensch een' strijd op aarde?’ en heeft de Heer Jezus zelf niet vermaand: ‘Strijdt om in te gaan.’</p>
<p>Mevrouw van Stralen had een antwoord gereed, toen het gesprek een oogenblik gestoord werd door de komst van Karel van Stralen. Stijf en afgemeten begroette hij Bergsman, dien hij niet verwacht had hier te ontmoeten. Oogenblikkelijk begreep hij de reden van diens komst, en zich tot zijne moeder wendende, sprak hij:</p>
<p>‘Mijnheer Bergsman heeft zeker gewigtige redenen, waarom hij u bezoekt;’ en terwijl zijn streng uitvorschend oog zich beurtelings op zijne moeder en Bergsman vestigde, vervolgde hij: ‘het geldt zeker onzen Henri.’</p>
<p>‘Ook dezen,’ antwoordde mevrouw van Stralen; ‘maar laat ik u eerst eens bekend maken, lieve Karel, met het berigt, waarmede de heer Bergsman mij omtrent Hendrik verblijd heeft.’</p>
<p>En met de levendige geestdrift eener in den geest verheugde moeder, verhaalde zij nu wat Bergsman haar aangaande Hendrik's veranderde zienswijze had medegedeeld.</p>
<p>‘Zoo,’ sprak Karel op kouden toon, terwijl hij er bijvoegde: ‘'t zegt iets, misschien minder echter, dan gij u voorstelt, moeder.’</p>
<p>‘Het kleinste beginsel kan God zegenen,’ hernam mevrouw van Stralen, niet weinig teleurgesteld door dit antwoord. ‘Laat ons hopen en bidden: waarom zouden wij wanhopen?’ vroeg zij op een' toon, die aan Karel te kennen gaf, dat zij niet wenschte, het blijde vooruitzigt zich ontnomen te zien.</p>
<p>‘Het zij zoo,’ hernam Karel koel. ‘Hebt gij omtrent
<pb n="209"/>Henri uw besluit genomen, en dit aan den heer Bergsman medegedeeld?’</p>
<p>Mevrouw van Stralen maakte haren zoon daarop bekend met het gesprek, dat zoo aanstonds gevoerd was en welks laatste gedeelte de bijzondere aandacht van Karel tot zich had getrokken. Zijne stroefheid was intusschen eenigzins verminderd, en op meer vriendelijken toon zich nu ook tot Bergsman wendende, vroeg hij, of hij aan de voortzetting van dat gesprek ook deel mogt nemen?</p>
<p>Toen Bergsman hem daartoe zelfs minzaam uitnoodigde, nam hij er aanstonds een levendig aandeel aan en zeide, van meening te zijn, dat de beschouwing van het Christendom die door de nieuwere theologie werd voorgestaan, wel degelijk de ware rust des harten verstoort. ‘Voor het volk Gods,’ ging hij voort, ‘blijft eene ruste over, maar men poogt het die te ontnemen door het eindig verstand boven het door God geopenbaarde Woord te verheffen, de menschelijke, door de zonde verduisterde, aan dwaling onderworpen rede te erkennen als de kenbron der waarheid en haar dus de hoogste beslissing in goddelijke zaken toe te staan. 't Is waar, wij moeten strijden om in te gaan, maar de Heer zal met die vermaning wel iets anders bedoeld hebben dan het toetsen der goddelijke voorschriften aan de menschelijke rede. De grootste strijd, mijnheer Bergsman, is het erkennen onzer bekrompenheid en nietigheid tegenover de onbegrijpelijke grootheid Gods. Zij die de gebrekkigheid der menschelijke rede erkennen, zij komen tot rust; zij willen niet begrijpen wat voor ons onbegrijpelijk is; zij noemen niet onmogelijk wat met onze beperkte rede in strijd schijnt; zij loochenen geen God, bij Wien alle dingen mogelijk zijn, en zij verwerpen het Woord Gods niet als Goddelijke openbaring.’</p>
<p>‘Het is inderdaad opmerkelijk, mijnheer van Stralen,’ hernam Bergsman, ‘hoeveel overeenkomst er tusschen ons
<pb n="210"/>met betrekking tot onze overtuiging aangaande de beperktheid van het menschelijk verstand bestaat, mits we ons wachten voor scheve voorstelling van elkanders gevoelen. Ik houd het er voor, dat juist de beperktheid onzer rede ons het regt ontzegt om een beslissende uitspraak te doen in zulke zaken, waarin òf de ervaring ons niet tot leidsvrouw kan strekken, òf waaromtrent veel duisters en onzekers is overgebleven. Maar gij dwaalt, als gij meent, dat, wie gij hoofdvoorstanders der nieuwere theologie noemt, de rede tot de bron der waarheid willen verheffen. Zij gelooven met u, dat de waarheid, en meer bepaald de godsdienstige waarheid, uit God is en de rede het werktuig (orgaan) waarmede die waarheid erkend wordt; alleen, wanneer de rede zich zelve beschouwt, wordt zij, even als het geweten en de geheele innerlijke mensch, met de gansche stoffelijke schepping als eene openbaring Gods, en dus als kenbron der waarheid erkend; maar in den regel is zij ons het oog, waarmede wij zien, niet het voorwerp, dat wij aanschouwen. Misschien verschillen wij wel hierin, dat rede en openbaring door u tegenover elkander gesteld worden, terwijl ik tusschen beiden een naauw en innig verband zie. De rede is eene openbaring van God; maar eene vervalschte, zegt gij. Ik stem het toe, breng ze daarom onder den invloed van Christus' Geest, en met deze geheiligde rede beschouw ik nu Gods openbaringen. Overigens gelooven wij met u, dat de grootste strijd, dien wij te strijden hebben, mede is tegen den onwil, om onze nietigheid te erkennen, tegenover de onbegrijpelijke grootheid Gods, en daarom loochenen wij ook geen God, uit Wien, als den Almagtige, en door Wien alle dingen zijn.’</p>
<p>‘En hoe denkt gij dan over de wonderen, mijnheer Bergsman, met name de wonderen door Jezus verrigt,
<pb n="211"/>die zulk een krachtig bewijs opleveren voor de waarheid door Hem verkondigd? Gij houdt ze misschien voor onmogelijk, omdat gij ze met uwe beperkte rede niet begrijpen kunt?’</p>
<p>‘Hoe ik over de wonderverhalen denk, mijnheer van Stralen, doet niets af aan de kwestie over de almagt Gods; maar krachtig moet ik mij verzetten tegen uw beweren, dat de waarheid, door Christus verkondigd, haar bewijs zou ontleenen aan de wonderen. Die waarheid vindt een krachtiger bewijs in het godsdienstig geloof, in hare onloochenbare overeenstemming met hare onuitwischbare kracht op rede en geweten. Die waarheid staat te hoog, dan dat zij afhankelijk kan gemaakt worden van de historische geloofwaardigheid van wonderverhalen, die aan twijfelingen van de kritiek onderworpen zijn. In elk geval zouden wij, die toch die wonderen niet aanschouwd hebben, ook wanneer wij ze als werkelijke feiten aannemen, ze kunnen beschouwen als een' tijdelijken vorm, waarvan de Heer zich bediend heeft om de door Hem verkondigde waarheid aan te bevelen. En gij dwaalt, mijnheer, als gij meent, dat ik de wonderen voor onmogelijk zou houden, omdat ik ze met mijne beperkte rede niet begrijpen kan - dit zou voorzeker dwaasheid zijn. Liever vraag ik mij zelven af, wat de ervaring mij leert aangaande het al of niet mogelijke eener zaak en zoek ik langs dien weg tot eenig resultaat te komen. Doch hoe het ook zij: wonderen mogen gebeurd of niet gebeurd zijn, zij kunnen geen' invloed hebben op mijn godsdienstig geloof en mijne overtuiging, dat Jezus ons de hoogste waarheid verkondigd heeft en wij bij Hem vinden de éénige voldoening aan de dringende behoeften van ons verstand en hart. Zij geven, of, bij ontkenning, ontrooven mij niet de rust des harten, die ons in de ruimste mate geschonken is door Hem, die
<pb n="212"/>ons geworden is wijsheid van God, regtvaardigheid, heiligmaking en verlossing.’</p>
<p>‘Maar mijnheer Bergsman,’ vroeg mevrouw van Stralen, ‘hoe is het mogelijk de wonderen af te scheiden van de leer des Heeren, vooral daar, waar ze zoo naauw met de waarheid, die Jezus verkondigde, verbonden zijn? Denk maar eens aan het Zesde Hoofdstuk van het Evangelie van Johannes. Neem daaruit weg de wonderdadige spijziging des Heeren van de groote schare, die Hem over zee gevolgd was, met weinige brooden en visschen, en de geheele rede door Hem des anderen daags gesproken, mist hare aanleiding, en, ik zou zeggen, hare kracht.’</p>
<p>‘Het eerste moge waar zijn, mevrouw, maar dat Jezus' rede daarom hare kracht zou verliezen, moet ik nadrukkelijk ontkennen. Dat Jezus zich in zinnebeeldige taal het brood des levens noemt en daarmede verklaart aan al onze geestelijke behoeften te voldoen; dat wij, als wij tot Hem komen, geenszins zullen hongeren, en, als wij in Hem gelooven, niet zullen dorsten en al de heerlijke waarheden, die Hij verder, volgens dit Hoofdstuk verkondigt, dit alles blijft even waar en die waarheden blijven even krachtig, al moest die wonderdadige spijziging eens beschouwd worden als eene aanleiding door den Evangelist te baat genomen om de belangwekkende rede van den Heer in een helder licht te stellen, of als eene overlevering, uit dat woord des Heeren ontstaan.’</p>
<p>‘Die fraaije redenering, mijnheer Bergsman,’ sprak van Stralen, ‘verlaagt den Evangelist tot een' novellist. Doch dat daar gelaten: als uwe bewering kon doorgaan, dan bleef er van den historischen Christus al zeer weinig over.’</p>
<p>‘Met uw verlof, mijnheer van Stralen, een novellist voert denkbeeldige personen ten tooneele. Dit doet de
<pb n="213"/>Evangelist Johannes niet. Al ware het ook, dat iemand, die bezwaar vindt om de wonderverhalen als feiten aan te nemen, onderstelde, dat hij zijn verhaal met bijzaken had opgesierd, de historische Christus bleef daarom in Zijn geheel, als de groote Menschenzoon, die door de wondermagt van Zijn' Geest eens geheel de wereld overtuigen zal van de kracht der waarheid, die eens onwederstaanbaar tot allen zal doordringen, om de zonde te vernietigen en het heilige, Gode gewijde leven aan te kweeken.’</p>
<p>‘Een historische Christus, dien men, door Hem Zijne grootste daden te ontnemen en die tot ficties te maken, uit Zijne geschiedenis uitrukt, in elk geval Hem verkleint! Zou het niet eerlijker zijn, mijnheer Bergsman, van geen historischen, liever van een' idealen Christus te spreken?’ vroeg van Stralen, warmer dan gewoonlijk.</p>
<p>‘Wat uw eerste bezwaar betreft, mijnheer van Stralen,’ hernam Bergsman, ‘moet ik opmerken, dat, als het der kritiek ook gelukken mogt de geloofwaardigheid der wonderverhalen geheel ter zijde te stellen, de geschiedenis van Jezus, ook zonder wonderen, dezelfde waarde behield voor ons, die toch in Hem niet zoo zeer den Wonderdoener als wel den groeten Godsgezant huldigen, die ons de weg, de waarheid en het leven geworden is. En daarmede is uw bezwaar, dat het niet aannemen der wonderverhalen den Heer verkleinen zou, dunkt mij, genoegzaam weêrlegd. Ik zou zelfs hiermede kunnen volstaan ter beantwoording van uwe vraag. Doch de zaak is van te veel gewigt, om haar met zoo weinige woorden af te doen. Vergun mij de opmerking, dat 's Heeren wonderen toch wel niet Zijne “grootste daden” zullen zijn. Grooter zal het wel zijn: zondaren uit den geestelijken dood op te wekken, dan een lijk weêr te bezielen. De “grootste werken”
<pb n="214"/>van den Verlosser zouden dan ook voor ons onherroepelijk voorbij zijn. Maar mag ik u nog eens vragen, wat gij door den historischen Christus verstaat?’</p>
<p>‘Natuurlijk den Christus, zoo als wij Hem uit de Evangelische verhalen en Apostolische brieven kennen, aan Zijne levensgeschiedenis niets toevoegende, wat van Hem buiten de Evangeliën wordt verhaald zoowel in de apokryfe Evangeliën, als door de legenden der middeleeuwen, maar er ook niets aflatende van wat de onfeilbare Evangelisten aangaande Hem hebben medegedeeld.’</p>
<p>‘En gij meent voorzeker, dat tot het geloof in Christus het aannemen van zulk een' historischen Christus, als door u wordt bedoeld, noodzakelijk is?’</p>
<p>‘Ongetwijfeld.’</p>
<p>‘Maar als het nu eens overtuigend bleek, dat een of ander gedeelte dier geschriften niet voor echt te houden was, dan liep daarmede het Christelijk geloof gevaar schade te lijden.’</p>
<p>‘De Christen zou toonen een zeer zwak geloof te bezitten, mijnheer Bergsman, als hij zich liet verontrusten door twijfelingen van geleerden, die het vaak met elkander niet eens zijn in de bepaling, van wat echt of onecht zou zijn in de Bijbelsche geschiedenis.’</p>
<p>‘Dat stem ik toe, en daarom zult gij het met mij eens zijn, dat de Christen, om voor twijfel bewaard te blijven, een zelfstandig geloof moet bezitten, niet steunende op het gezag van den een' of anderen godgeleerde, maar dat hij zich zelf heeft toegeëigend.’</p>
<p>‘Ik voel, waar gij heen wilt, mijnheer Bergsman, gij wilt dat, wat ik geloof noem in den historischen Christus, tot het gezagsgeloof terugbrengen.’</p>
<p>‘Juist, mijnheer van Stralen, en dat wordt het immers bij allen, die niet in staat zijn zelven een onderzoek in het werk te stellen omtrent de geschiedkundige
<pb n="215"/>waarde van de schriften der Evangelisten en Apostelen.’</p>
<p>‘De mogelijkheid bestaat alzoo, dat de Christus niet in allen deele is de historische Christus, zoo als het Evangelie Hem ons schetst: ik had dus wel regt, dunkt mij, om u te vragen, of het niet eerlijker was van geen historischen Christus te spreken.’</p>
<p>‘Dat regt moet ik u volstrekt ontzeggen, mijnheer van Stralen, daar ik zonder eenigen twijfel aan een' historischen Christus geloof en wel aan zulk eenen, die door geleerden en ongeleerden, door wijzen en onkundigen, onafhankelijk van het gezag van oudere of nieuwere godgeleerden, als zoodanig kan worden aangenomen. Mij is dat de historische Christus, die in de wereld gepredikt wordt, als de Stichter van de volmaakte godsdienst, en tevens de volmaakt heilige en regtvaardige. Ieder, die de Evangeliën leest, kan Hem daaruit leeren kennen als eene persoonlijkheid, die in een God-menschelijk karakter met onverdoofbren glans te voorschijn treedt. Zóó als Hij ons, als het beeld van nog niet geëvenaarde religieuse grootheid, geschetst en door al de eeuwen heen verkondigd wordt, kan Hij niet zijn het ideaal door de verbeelding geschapen, maar is Hij in werkelijkheid de volmaakt-geestelijke mensch, in wien de volheid der Godheid woonde en die, om Zijne naauwe geestelijke gemeenschap met Grod, te regt Gods Zoon wordt genoemd; is Hij niet maar een gewoon mensch, maar de God-mensch bij uitnemendheid, al kunnen wij het geheimzinnige dier uitdrukking niet geheel bevatten; de God-mensch, op wien God Zijnen Geest ten volle heeft uitgestort, opdat allen, die in Hem gelooven en naar Hem, den Volmaakte, hun leven rigten, het waarachtige, het eeuwige leven zouden deelachtig worden, Als ik mij den Christus voorstel, als zulk eene persoonlijkheid, die in den hoogsten zedelijken zin één was
<pb n="216"/>met den Vader, wien steeds als levensdoel voor den geest stond: de vestiging van het Godsrijk - en ik dat Godsrijk op aarde zie gevestigd -; als ik mij Hem voorstel als een karakter, dat alles in zich vereenigde, wat groot, goed, edel en volkomen kan genoemd worden, dan zal ik mijn geloof aan den historischen Christus wel niet meer behoeven te regtvaardigen.’</p>
<p>‘Maar waarom Hem dan niet aangenomen geheel, zoo als de Evangeliën ons Hem schetsen, zich bekend gemaakt en zijn gezag bevestigd hebbende door wonderen en teekenen?’</p>
<p>‘Omdat ik mijn geloof aan den historischen Christus zoo onwankelbaar mogelijk wil vestigen en ik geen teekenen en wonderen noodig heb, om aan den levenden Christus en Zijn gesticht Godsrijk te gelooven. 't Kan zijn, dat wonderen ten tijde van Jezus noodig waren bij een wonderzuchtig geslacht - wij, die ze niet aanschouwd hebben en ze thans niet zien, hebben ze voorzeker niet noodig om ons geloof te versterken, daar wij andere en hoogere bewijzen hebben voor het historisch Christendom en den historischen Christus. Als we toch in de wonderen daarvoor een krachtig bewijs moesten zoeken en ons werd eens het laatste bewijs voor hunne geloofwaardigheid ontnomen, dan zou ons geloof al op een' zeer hagchelijken en wankelenden grondslag rusten. Neen, mijnheer van Stralen, de zwakgeloovige moge aan zigtbare teekenen en wonderen behoefte hebben, voor mij is de wondermagt van 's Heeren Geest, waardoor de gedaante der zedelijke wereld veranderd is en gedurig vernieuwd wordt; de kracht van den levenden Christus, zoo als die zich nog heden ten dage openbaart en zich hoe langs zoo meer zal openbaren in het opleiden van den mensch tot God, Zijn' Vader; het leven van Christus' Geest in de gemeente, waardoor Hij allen, die de
<pb n="217"/>regtvaardigheid liefhebben, tot zich trekt, - voor mij is dat alles een grond voor mijn geloof aan den historischen Christus, dien ik mij door geen twijfeling van welken aard ook laat ontnemen.’</p>
<p>‘Ik moet bekennen, mijnheer Bergsman,’ sprak mevrouw van Stralen, ‘dat ik u met genoegen uw geloof aan den historischen Christus hoor belijden, maar verliest bij uwe beschouwing het Evangelie niet veel van zijn gezag en zou daardoor onze ingenomenheid met dat Evangelie niet zeer kunnen verminderen?’</p>
<p>‘Op het zedelijk-godsdienstig gebied, mevrouw, is er geen boek, dat zooveel gezag heeft als de Bijbel en inzonderheid het Evangelie. Wilde men dat gezag nu ook onbepaald tot de geschiedenis of de wetenschappen, tot natuurkunde, sterre- en scheikunde als anderzins uitstrekken, dan voorzeker zou het aan de grootste tegenspraak onderworpen zijn. Maar handhaaft men dat gezag, in den zin, zooals ik aangaf, dan bestaat er geen reden om te vreezen, dat de ingenomenheid met het Evangelie zou kunnen verminderen. Integendeel, de geschiedenis en ondervinding leeren het ons hoog te schatten, als de blijde boodschap des heils, die de wereld hervormd en waarlijk wonderen verrigt heeft in de zegepralen, die zij over de zonde en ongeregtigheid in het stugge, aan de wereld verkleefde en verstokte hart heeft behaald, en door het licht der waarheid, de kracht tot godzaligheid, den gloed der liefde, die zij in veler gemoed heeft ontstoken en aangevuurd. Het Evangelie, dus roem ik met den Apostel Paulus, is eene kracht Gods tot zaligheid voor een iegelijk, die gelooft, en wij kunnen God niet genoeg danken, dat Hij het ons geschonken heeft als eene onuitputtelijke bron van levend water, waaruit wij puttende niet dorsten zullen in eeuwigheid. Want dat Evangelie bevredigt al onze hoogere behoeften: het bevat
<pb n="218"/>alles, wat we voor onze hoogste kennis, voor ons wapen in den strijd des levens, voor onzen troost in smart, voor onze bemoediging aan den rand des grafs van noode hebben. Het is ons een waar Godsgeschenk, boven alles ons dierbaar, onschatbaar voor de rust onzer ziel, voor ons tijdelijk en eeuwig geluk.’</p>
<p>‘Uwe ingenomenheid met het Evangelie klinkt niet ongevallig, mijnheer Bergsman,’ sprak van Stralen; ‘maar bij hetgeen gij straks zeidet van de wondermagt van 's Heeren Geest, die aan de zedelijke wereld eene geheel andere gedaante gegeven heeft, en bij hetgeen gij nu getuigt van het Evangelie, dat het de wereld hervormd en daarin wonderen verrigt heeft, moet ik u vragen, of gij u van eenzijdigheid in uwe voorstelling wel kunt vrij pleiten? Waardoor is een nieuw levensbeginsel in de menschheid gekomen? Welk Evangelie heeft de gedaante der wereld veranderd? Welke is de grondslag, waarop de Christelijke Kerk is gesticht? Laat ons de geschiedenis raadplegen: naar mijn inzien is dit nieuwe levensbeginsel gewekt door de prediking van dien Christus, dien het Evangelie ons leert kennen als Zoon van God, met Goddelijke magt bekleed, en zulke eigenschappen bezittende, dat Hij naar waarheid kon betuigen, dat Hij één is met den Vader; en niet, zoo als eene nieuwe beschouwing Hem voorstelt, van een' Christus als den verhevenste der menschen op religieus gebied. Naar mijne overtuiging heeft alleen het Apostolisch Evangelie de gedaante der wereld veranderd, dat Evangelie, hetwelk een' Christus predikt, die als de levende Heer de Zijnen hooren, helpen, heiligen kan door mededeelingen van Zijnen Geest, en dat zich niet slechts beroept op het zedelijk bewustzijn, het geweten en de rede der menschen en niet slechts wijst op het voorbeeld van Jezus, terwijl het voorts den mensch aan zijne
<pb n="219"/>eigen kracht overlaat. Naar mijn inzien eindelijk heeft de Christelijke Kerk haren grondslag, hare uitbreiding, hare zedelijke kracht alleen te danken aan de Apostolische prediking van een' gekruisigden en uit den dood zigtbaar opgewekten Christus en alzoo aan de prediking van het grootste wonder aan den Christus verrigt.’</p>
<p>Mevrouw van Stralen, verheugd als zij was over de ingenomenheid van Bergsman met het Evangelie, dat haar zoo dierbaar was, had wel gewenscht, dat haar zoon zijne nieuw geopperde bezwaren had laten rusten, uit vreeze, dat zij van Bergsman nu weêr andere voorstellingen zou hooren, waarmede zij misschien niet zou kunnen instemmen. Doch toen zij bemerkte, dat de bedenkingen van haren zoon Bergsman niet ongevallig waren, luisterde zij met vernieuwde aandacht, toen deze hernam:</p>
<p>‘Uwe bedenkingen, mijnheer van Stralen, behooren niet tot de alledaagsche en zijn gewigtig genoeg, om er de aandacht op te vestigen. Volgaarne stem ik u toe, dat het Christendom der Apostelen als de eerste belijders van den gekruisigden en herleefden Christus, een nieuw levensbeginsel in de menschheid opgewekt heeft en blijft opwekken. Doch gij zult het mij ook toestemmen, dat de God-menschelijke verhevenheid van den Zoon Gods, in den geestelijken zin, waarin die uitdrukking alleen kan worden gebezigd, door hen geenszins wordt voorbijgezien; gij zult wel met mij erkennen, dat bij Paulus, die met de andere Apostelen het Christendom heeft gevestigd en uitgebreid, wel allerminst een wonderdoende Christus op den voorgrond staat. De nieuwere beschouwing van den Christus, zoo als gij haar noemt, brengt Hem der menschheid toch nader, dan de uwe, waarbij gij alleen het oog hebt op eene hoogere natuur in
<pb n="220"/>Christus, en te ontkennen is het niet, dat dit noodzakelijk is, om den mensch tot navolging van Hem op te wekken, iets, dat alleen mogelijk is als hij in Hem het navolgbaar modèl ziet, waarnaar hij zich kan vormen. Om een nieuw levensbeginsel in de menschheid te blijven wekken, moet, naar mijn inzien, juist de voorstelling van den Christus als den volmaaktste der menschen worden aangewend, om den mensch te doen inzien wat het leven is en wezen moet - het waarachtige leven, zoo als het in Hem was, die zich zelf het leven noemde. Op uwe vraag: welk Evangelie heeft de gedaante der wereld veranderd? antwoord ik met u: het Apostolische en geen ander. Maar dat Evangelie spreekt toch niet van eene mechanische werking van den Christus op Zijne belijders: wel van den zedelijken invloed, dien Hij, als onze heilige Voorganger, op het bewustzijn, het geweten en de zedelijke kracht Zijner volgers uitoefent. Niet aan eigene kracht laat dat Evangelie ons over, want het predikt ons een' God, uit Wien en door Wien alle dingen zijn. Doch tot het gebruiken van de ons geschonkene krachten leidt het ons niet minder op, als wij er den bepaalden wil van Jezus zelven in vinden uitgedrukt, dat de mensch zich zelven heilige en volmake, toen Hij sprak: ‘Weest dan gijlieden volmaakt, gelijk uw Vader, die in de hemelen is, volmaakt is.’ Een' levenden Jezus erken ik met u, volgens het Evangelie, maar eene andere voorstelling van zijn' invloed en werking op den mensch kan ik mij niet maken, dan dien hij uitoefent door Zijnen Geest, dien Hij in de gemeente heeft achtergelaten en die in haar leeft. En wil ik u niet tegenspreken, dat de Christelijke Kerk is gesticht, dat hare grondslagen zijn gelegd op de prediking van den gekruisigden en opgewekten Heer, toch moet ik daarbij opmerken, dat, was er eene voor
<pb n="221"/>het oog zigtbare opstanding van den Heer noodig voor Zijne discipelen en eerste belijders, zij het in dien zin voor ons, die een' herleefden en levenden Heer belijden, niet meer is. Tot het geloof in Hem vorderde Hij zelf niet, dat men aan Zijne ligchamelijke opstanding gelooven moest. ‘Zalig,’ sprak Hij, ‘die niet gezien, en nogthans zullen geloofd hebben.’ En zeide Hij niet vóór Hij gestorven en opgestaan was uit den dood: ‘Ik ben de opstanding en het leven, die in Mij. gelooft zal leven, al ware hij ook gestorven’?</p>
<p>‘We zouden, mijnheer Bergsman,’ sprak van Stralen, ‘als mij de tijd er toe gegund was, nog lang over deze zaken kunnen spreken. Ik moet u het laatste woord laten, daar ik mij reeds te lang heb opgehouden, doch hiermede wil u den triomf niet hebben toegekend.’</p>
<p>‘Ik zou wel zeer onbescheiden moeten zijn, mijnheer van Stralen, als ik van het laatste mij gegunde woord zulk een zelfverheffend gebruik maakte. Ik dank u voor de gelegenheid, waarin gij mij gesteld hebt, om mijne denkbeelden eenigzins te kunnen ontvouwen. 't Is voor een' predikant eene aangename ondervinding, als hij met ontwikkelde gemeenteleden zulke gesprekken kan voeren, die niet kunnen nalaten, bij hoeveel verschil in meening ook, den band der geestelijke gemeenschap naauwer toe te halen.’</p>
<p>Nadat haar zoon vertrokken was, vroeg Bergsman aan mevrouw van Stralen, of zij, na het gevoerde gesprek, nog vreezen moest, dat door zijne beschouwing van het Christendom haar zooveel ontnomen werd, dat tot grondslag van haar geloof moest strekken?</p>
<p>Zij verontschuldigde zich om een regtstreeksch antwoord te geven, daar zij zooveel gehoord had, waarover zij wel eens ernstig wenschte na te denken, terwijl zij op verzoek van Bergsman beloofde het voorstel om-<pb n="222"/>trent Henri en diens uitgedrukten wensch op nieuw in ernstige overweging te nemen.</p>
<p>&nbsp;</p>
<p>En dat deed de vrome vrouw. Maar eerst vloeide daar, toen zij zich des avonds alleen bevond, een innig dankgebed van hare lippen voor het gezegend uitzigt, dat haar omtrent haren Hendrik geopend was. In langen tijd had zij zulke zalige oogenblikken niet beleefd, en in haar dagboek teekende zij dezen dag aan als een' dag van zielevreugde en moederheil. Daarop dacht zij ernstig na over hetgeen zij gehoord had van de nieuwe beschouwingen des Christendoms, en kon zij zich nog niet geheel vereenigen met alles, wat Bergsman gesproken had, het ongunstig gevoelen, dat zij nog onlangs omtrent hem had gekoesterd, was aanmerkelijk ten zijnen gunste gewijzigd, terwijl zij zich verheugde over den meer gematigden toon, dien Karel tegenover Bergsman had aangenomen.</p>
<p>Doch zij bleef niet geheel zonder tweestrijd, toen zij aan den wensch van haren kleinzoon dacht. Zij legde zich de vraag voor, of zij zijn verlangen wel mogt afwijzen, als hij een Evangeliedienaar werd in den geest van Bergsman, die toch zoo hoog was ingenomen met het Evangelie en van het Christendom zoo verheven denkbeelden had. Maar daar stond tegenover, dat zij eigenlijk nog te weinig de nieuwe beschouwingen van het Christendom kende en niet genoeg wist, tot welke resultaten zij leidden, terwijl de vrees haar bekroop, dat, als men eenmaal toegaf aan zulke vrije, van het kerkelijk stelsel afwijkende gevoelens, het niet te berekenen was, waartoe men al kon komen. Wat zij tot nu toe gehoord had, zij kon het bij onpartijdig onderzoek niet ontkennen, dàt kon geen schade doen aan de rust van haar hart, en zij zag er eene strekking in tot bevorde-<pb n="223"/>ring van een heilig leven naar het voorbeeld van den Verlosser. Maar, en dit strekte niet om haar hare onrust geheel te ontnemen, zij wist nog niet, hoe Bergsman en zijne geestverwanten dachten over het werk der verlossing door den Zaligmaker te weeg gebragt. En als haar Henri daarin eens mistastte - wat had hij dan niet op zijne verantwoording!</p>
<p>Nieuwe zorg, nieuwe strijd! ‘Doch wie weet, hoe dat bezwaar welligt zal worden uit den weg geruimd. Laat ik dankbaar zijn voor het tegenwoordige en niet voor den dag van morgen bezorgd zijn. God heeft het wèl gemaakt, Hij zal 't verder wèl maken. Daar vertrouw ik op!’ Met deze woorden eindigde zij hare aanteekening in haar dagboek.</p>
<p>&nbsp;</p>
<p>En morgen?..... Morgen, Henri, zult gij niet geheel hopeloos uwe moederlijke vriendin verlaten. Morgen zal Karel op nieuw worden geraadpleegd en een minder stellig antwoord zal zij ontvangen, wier hartewensch vervuld zou zijn, als zij haren kleinzoon zich tot de Evangeliebediening zag voorbereiden!</p>
</div>
<div type="chapter">
<pb n="224"/>
<head rend="h3">Acht en twintigste hoofdstuk.
<lb/>
Voetangels en klemmen.</head>
<p>Wij verplaatsen onze lezers naar buiten op een' schoonen herfstmorgen. Langzaam was de morgennevel opgetrokken, en alles spelde een' helderen dag; in ontelbare druppels, die de nevel op de goudgele bladeren en aan takken en twijgen had achtergelaten, spiegelde de zon zich af met al de kleuren van den regenboog. In een der lanen van de niet uitgestrekte, maar keurig en smaakvol onderhouden buitenplaats van den ouden heer de Leuk, in de onmiddellijke nabijheid van het dorp, niet ver gelegen van de stad, waar de van Stralen's woonden en de familie de Leuk 's winters haar verblijf hield, is de grond genoegzaam opgedroogd voor de wandelaars, en het uitzigt aan het eind der laan op een bloemperk, dat met keur van zacht schitterende en door het volle zonlicht beschenen herfstbloemen prijkte, was verrukkelijk schoon. De wind, die den morgennevel had verdreven, was in rust, en de plegtige stilte der natuur, slechts door het gefluit van nog enkele vogels afgebroken, stemde tot ernst en vrede des gemoeds. Door eene opening in het boschje, waartoe de laan behoorde, had men het uitzigt op een gedeelte van het dorp, welks stille bedrijvigheid de rust niet verstoorde, die men hier genoot. Het grootste ge-<pb n="225"/>deelte van het dorp werd echter verborgen gehouden door een kerkgebouw, waarop de zonnestralen den glans der nieuwheid nog te meer lieten uitkomen. Alles getuigde van den goeden smaak des bouwmeesters, terwijl de toren, die zich op dat gebouw verhief, er niet als een afzonderlijk deel bijstond, maar met de kerk één geheel uitmaakte.</p>
<p>Drie wandelaars ontmoeten wij in die laan en wel op de plek, waar het schilderachtig uitzigt geopend is op het dorp en de kerk, wier torenspits met een zwaar verguld kruis, door de zonnestralen schitterend verlicht, prijkte. Twee dier wandelaars zijn ons bekend: zij zijn de studenten de Leuk en van Stralen. Johan was reeds geen vreemdeling meer in de familie van de Leuk. Meermalen had hij haar bezocht, en het was niet voor 't eerst, dat hij op haar buitengoed eenige dagen doorbragt. Johan's vader, hoe ingenomen ook met den student de Leuk en met het onberispelijk gedrag en de stille levenswijze der familie, en hoe hoog hij de kunde en regtschapenheid van zijn' ambtgenoot de Leuk waardeerde, had toch eerst nog eenige bezwaren tegen het logeren van Johan aldaar, maar zij werden spoedig uit den weg geruimd door Johan zelven, die zijn' vader verzekerde, dat er nimmer godsdienstige geschilpunten werden aangeroerd en dat, als er over de godsdienst gesproken werd, het zich tot algemeen erkende waarheden bepaalde, terwijl men den hoogsten eerbied betoonde voor elken godsdienstigen mensch, onverschillig tot welke afdeeling der Christelijke Kerk hij behoorde.</p>
<p>Maar de studenten zijn niet alléén op hunne morgenwandeling: inderdaad, menigeen hunner vrienden zou hun dat gezelschap hebben benijd; wat fijne vormen, wat slanke leest, welk een adel in die bewegingen! 't Is de zuster van de Leuk, en hij heeft regt zich op haar te verhoovaardigen. Adeline had naauw twintig jaren bereikt,
<pb n="226"/>pas ontloken bloemknop, die met frissche kleuren prijkt, door geen zonnegloed nog verschroeid, door geen stormwind nog geknakt. Toch, 't was niet het meest door de ongemeene schoonheid van gelaat, of de fraaije vormen van haar leest, dat zij de aandacht trok, maar zij boeide vooral door dien minzamen glimlach, die om hare lippen speelde, die zacht fonkelende oogen, waaruit vernuft en teêrheid spraken, dien trek van stillen weemoed, die bevallige manieren en dien hoogst beschaafden en gemakkelijken toon. Voegt daarbij de algemeene achting, die al hare dorpsgenooten haar betoonden om de werken der liefde, die zij verrigtte en den troost, dien zij in het huisgezin der bedroefden en beproefden bragt, dan verwondert het ons niet, dat Johan hare nabijheid gaarne zocht en daarom ook elke gelegenheid aangreep om op <hi rend="i">Zomerlust</hi> eenige dagen door te brengen. Dáár zag hij Adeline, dáár ontwaakte het eerst in hem het geheimzinnig gevoel, dat 's jongelings polsen sneller doet kloppen; eerst kon hij zich geen rekenschap geven van die zalige pijn, van dat pijnlijk genot; maar weldra kwam hij tot bewustheid van zijn' toestand, en reeds had hij zich op den wensch betrapt dat geen geloofsverschil eene onoverkomelijke kloof had gesteld tusschen hem en haar. Zoodra hij met schrik had ontdekt, dat nog een ander gevoel dan bewondering voor het lieve meisje in zijn hart ontwaakte, stond zijn voornemen vast om spoedig te vertrekken, zijne bezoeken te verminderen en zoo langzamerhand eene naauwere verbindtenis met eene familie af te breken, die gevaarlijk worden kon voor de rust van zijn gemoed.</p>
<p>Stil en afgetrokken, scheen Johan al zijne aandacht te wijden aan het vergezigt, dat de opening in het boschje opleverde, terwijl de jonge de Leuk een levendig gesprek voerde en nu en dan eene ernstige teregtwijzing van zijne zuster moest hooren over uitdrukkingen, die in de
<pb n="227"/>studentenwereld meer dan in haar gezelschap te huis behoorden. En juist wilde hij Johan als zijn' bondgenoot oproepen, toen een bediende hem kwam zeggen, dat er iemand was gekomen om hem te spreken.</p>
<p>Thans met Adeline alleen, gevoelde zich Johan in dien pijnlijken toestand, waarin zoo menig jongeling verkeerde, die een gevoel wilde onderdrukken, waaraan pligt hem gebiedt niet toe te geven, terwijl hij er een zoet genot in vindt het niet geheel uit te roeijen. Verlegen met zijn houding en niet wetende, hoe het gesprek, dat zoo plotseling was afgebroken, voort te zetten, stond hij onbewegelijk te staren op het enkele punt, dat hem het uitzigt in de laan opende.</p>
<p>‘Dat uitzigt schijnt u te bevallen, van Stralen,’ sprak eindelijk Adeline, om toch iets te zeggen en het pijnlijk stilzwijgen na een levendig gesprek af te breken.</p>
<p>Als uit een' droom ontwakende en verheugd dat hij over een onverschillig onderwerp zijne gedachte kon uitspreken, antwoordde hij: ‘ja, ik vind het verrukkelijk. Ik heb dikwijls op deze plek gestaan en dit uitzigt bewonderd, maar nooit trof het mij zóó als nu.’</p>
<p>‘Hoe zoo?’ vroeg Adeline met die levendigheid, die haar eigen was, als hare belangstelling werd opgewekt.</p>
<p>Maar door die opgewektheid werd Johan eenigzins in verlegenheid gebragt, hij herstelde zich echter spoedig en zeide: ‘omdat ik nimmer zulk een gunstig oogenblik trof, waarin de natuur zooveel pracht ten toon spreidde: zulk een heldere hemel, zulk een liefelijk spel der zonnestralen op de duizend herfstkleuren der bladen en takken, die als met droppels van diamant flonkeren, zulk een helder uitzigt op de kerk en het dorp daar ginds en - voegde hij er eenigzins aarzelend bij - in zulk gezelschap.’</p>
<p>Adeline was niet weinig teleurgesteld. Zij had een ander
<pb n="228"/>antwoord verwacht en daarom liet zij dit compliment onopgemerkt voorbijgaan.</p>
<p>‘Gij houdt veel van de schoone natuur?’ vroeg zij, om eene afleiding te geven en in de hoop eene aanleiding te vinden tot het gesprek, dat zij wenschte uit te lokken.</p>
<p>‘Zeer veel,’ was het antwoord: ‘wie zou zich niet gaarne in haar verlustigen? Waar geniet men meer dan in de vrije natuur? Waar is men blijmoediger gestemd? Waar is men vatbaarder voor teedere aandoeningen?’</p>
<p>‘En wel voor de teederste die er bestaan,’ hernam Adeline met vuur: ‘de aandoeningen der godsdienst. Het is dáárom, dat ik dit plekje zoo bekoorlijk vind, omdat hier natuur en godsdienst zoo na aan elkander grenzen. Dat uitzigt op die kerk brengt mij altijd in zulk eene aangename stemming. Is het weder schoon, zooals van daag, en worden die kerkwanden door het zonlicht bestraald, en schittert dat kruis op den toren met helderen glans, dan treft mij altijd de harmonie, die er tusschen de natuur en de godsdienst bestaat; of wordt de hemel door donkere wolken beneveld, of storten de regenvlagen neêr en loeijen de stormwinden, dan staar ik met zoet verlangen naar de ongeschokte muren van dat heiligdom: ik weet dat mijn hart verruimd wordt binnen die heilige tempelwanden en mijne ziel rust vindt onder de stormen des levens, als ik mij daar nabij Hem bevind, die eene Maria zalig sprak, omdat zij het ééne noodige zocht; als ik mij daar verlies in de beschouwing der Heilige Moedermaagd, wie God wel dáárom zoo hooge plaats in den hemel aanwees, opdat zij, de vriendelijke, de meêdoogende, de Middelaarster zou zijn tusschen Hem en de lijdende menschheid..... doch, vergeef mij, van Stralen, ik vergat daar, dat ik tot een' Protestant sprak, die van deze dingen niets gelooven mag, niets gevoelen kan.’</p>
<p>Adeline gevoelde, dat zij in hare opgewondenheid te
<pb n="229"/>ver gegaan was. Een hoog rood kleurde haar gelaat. Zij maakte eene beweging om de plek te verlaten en noodzaakte daardoor Johan, om met haar den weg naar het huis in te slaan.</p>
<p>Johan bevond zich op dat oogenblik in een' moeijelijken toestand: de namen Protestant en Roomsch waren tot hiertoe in zijn bijzijn door de familie de Leuk niet genoemd. Zorgvuldig had men van weêrszijde vermeden wat aanleiding kon geven tot een gesprek over geloofsverschil. Hij schrikte daarom niet weinig toen Adeline een' naam noemde, die hem dierbaar was en dien hij, toen hij aangerand werd, niet onverdedigd kon laten. Maar hoe dien tegenover haar te handhaven, zonder haar te kwetsen: tegenover haar, die hem, juist toen zij aan haar godsdienstig gevoel lucht gaf, beminnelijker voorkwam dan ooit? En toch, zij wierp een' smet op de Protestanten. Kon het anders dan uit onwetenheid voortkomen? Was dat geen natuurlijk gevolg van het bevooroordeeld en bekrompen godsdienstig onderwijs, dat zij ontvangen had? O, mogt het hem eens gelukken haar te overtuigen, dat de Protestant geen minder krachtig geloof, geen minder heilig gevoel voor de godsdienst had!.... Vervuld met die hoop, sprak hij: ‘Een Protestant moet dan wel een ongeloovige, een ongevoelige zijn in uwe oogen.’</p>
<p>‘Ik sprak zoo als ik geleerd heb, en een priester der heilige Kerk moet dit wel weten. Toch zou het mij leed doen, van Stralen, als ik u kwetste,’ zeî ze op kinderlijk deelnemenden toon en met zooveel hartelijke opregtheid, dat Johan er zich in verheugde, dat zij hem iets onaangenaams had gezegd. ‘Misschien was het beter,’ voegde zij er bij, ‘dat we dit gesprek niet verder voortzetten.’</p>
<p>‘Ik gevoel mij gelukkig, dat ik uwe bezorgdheid om mij te kwetsen u ontnemen kan,’ sprak Johan, terwijl
<pb n="230"/>een ongewone gloed in zijne oogen tintelde en zijn hart sneller klopte. Voor geen prijs wilde hij een einde maken aan het gesprek, dat hem aanleiding kon geven, om in hare oogen eene geheel andere te zijn, dan waarvoor zij hem hield. Hij vervolgde daarom: ‘neen, Adeline, laat ons een gesprek voortzetten, dat u, naar ik wensch, den Protestant in een ander daglicht stellen zal.’</p>
<p>‘En toch deed ik beter misschien, als ik uwe redenen niet aanhoorde.’</p>
<p>‘Zet dat vooroordeel een oogenblik ter zijde en luister. Gij zelve hebt uw godsdienstig gevoel ontboezemd en mij tot spreken uitgelokt. Als ik eens een ongunstig oordeel over uwe godsdienstbelijdenis had uitgesproken, zou ik dan van u hebben mogen vergen, dat gij het niet weêrspraakt?’</p>
<p>Adeline maakte zoo onmerkbaar mogelijk het teeken des kruises en zeide toen: ‘ik zal u aanhooren,’ terwijl zij in stilte bad, dat de Heilige Maagd haar vergeven mogt, als zij zich te onvoorzigtig had uitgelaten en daarom misschien moest hooren wat haar beter was niet te hooren.</p>
<p>‘Hoe is het toch mogelijk,’ begon Johan, ‘den Protestant te verdenken van ongeloof en ongodsdienstigheid? Toen gij daar zoo aanstonds in heilige verrukking het oog sloegt op uwe kerk, meent gij niet, dat ook ik toen gevoelde, hoe gelukkig, hoe zalig de godsdienst den van nature verdorven mensch kan maken? Dat ook ik gevoelde, wat zij mededeelt tot rust voor het hart, waar vaak zoo vele stormen in woeden? En als gij met eerbied staart op dat kruis, dat gij in het zonlicht ziet schitteren, meent gij, dat ik met minder eerbied aan den gekruisigden Christus denk, die door zijn zoendood voor ons voldaan en voor ons de schuld bij God heeft betaald? O, Adeline, gij vergist u, als gij meent, dat de Protestant, al knielt hij niet, zoo als gij, voor een kruishout neder, daarom niet gelooven zou in Hem, die door zijn lijden en sterven onze Verlosser ge-<pb n="231"/>worden is. U is dat kruis een mysterie, ook ik voel mij gedrongen aan het kruis van Christus uit te roepen: de verborgenheid der godzaligheid is groot! Niet alleen in de kerk, maar overal kunnen wij ons nabij Hem bevinden, die alle betrachters van het ééne noodige zalig spreekt. Dat ééne noodige zoekt de Protestant evenzeer als de Roomsche bij Jezus Christus, met dat onderscheid, dat de eerste het onmiddellijk en niet als de Roomsche door tusschenkomst van anderen bij Hem zoekt.’</p>
<p>Een hooger rood kleurde het gelaat van Adeline, die in dat woord eene aanranding zag van haar ideaal, de Moeder des Heeren, aan wie zij zich duur verpligt gevoelde en tot wie zij gedurig haar toevlugt nam.</p>
<p>‘Toch wel door tusschenkomst van <hi rend="spat">iets</hi> anders,’ sprak zij eenigzins scherp. ‘Gij, Protestanten, veroordeelt ons, omdat wij door middelaars tot Jezus gaan, en hoe vindt <hi rend="spat">gij</hi> den weg tot Hem?’</p>
<p>‘Door het Evangelie, het levende Woord Gods.’</p>
<p>‘Dus ook <hi rend="spat">gij</hi> gaat niet onmiddellijk tot den Heer; maar gij door een levenloos boek, ik door een levend wezen.’</p>
<p>‘Een boek, dat geest en leven is.’</p>
<p>‘Ja, voor wie dat eerst naauwkeurig onderzocht hebben en er langs dien weg toe gekomen zijn, om er geest en leven in te vinden. Zoo moet bij u, Protestanten, alles door het verstand gaan en met het verstand begrepen worden, en van daar dat uwe godsdienst zoo koud, zoo gevoelloos is.’</p>
<p>‘Die beschuldiging klinkt hard.’</p>
<p>‘Ik voel dat, van Stralen; maar kan ik anders oordeelen? Beschouwen we uwe kerken: wat zijn ze? In de steden doorgaans groote, holle gebouwen, zonder eenig sieraad of pracht; op de dorpen veelal uitwendig onaanzienlijk en van binnen, zoo niet morsig en verwaarloosd, dan toch over het geheel zonder smaak en aantrekkelijk-<pb n="232"/>heid. Wat zijn uwe godsdienstoefeningen? Doorgaans vervelende zamenkomsten, waarin de gehoorzenuwen door het meer schreeuwen dan zingen van gezangen pijnlijk worden aangedaan, terwijl eene lang gerekte predikatie over eene dorre, afgetrokken leer weinig aantrekkelijks heeft: eene predikatie, waardoor men gedrongen wordt zijn gevoel te onderdrukken, zijne verbeelding te dooden en het hart af te wenden van eene godsdienst, die men leert te bespiegelen, niet te beminnen.’</p>
<p>‘Hebt gij zelve wel eens eene godsdienstoefening in onze kerk bijgewoond?’</p>
<p>‘Nooit eene geheele dienst: er was mij zoo weinig aantrekkelijks in uwe kerk, waar ik te spoedig zelve zag en hoorde wat men mij van uwe godsdienstoefeningen dikwijls had medegedeeld.’</p>
<p>‘Dat komt, omdat gij meer aan het uiterlijke blijft hangen, terwijl wij, aan het uiterlijke niet hechtende, met onzen Heer zeggen: “God is een geest, en die Hem aanbidden, moeten Hem aanbidden in geest en waarheid.”</p>
<p>Hoe weinig toont gij onze godsdienst nog te kennen: meent gij niet, dat wij datzelfde zeggen met onzen Heer? Maar onze aanbidding van God is niet zoo geestdoodend als de uwe. Betreed eens eene onzer kerken: reeds aan den ingang wijdt de geloovige zich tot de heilige verrigting, waartoe hij hier is opgekomen. De plegtige stilte, die er heerscht, alles wat zijn oog in het ronde aanschouwt stemt hem tot de noodige aandacht. De liefelijke geur van den wierookdamp, die hem reeds bij het intreden van het heiligdom te gemoet komt, geeft hem eene aangename gewaarwording en vervult zijne ziel met het vertroostend denkbeeld, dat ook het gebed, dat hijzelf hier zal uitstorten, als een geurig reukwerk ten hemel stijgt. Slaat hij het oog naar het altaar, als het gewijde heiligdom van God, onzen Heer, en ziet hij daar
<pb n="233"/>den priester in zijn plegtgewaad zich eerbiedig buigen voor het heilig Sacrament, dan wordt zijn ziel diep geroerd en bewogen, en boven het aardsche verheft zich zijn geest, als hij zich voorstelt, dat hij zich hier in de tegenwoordigheid van zijn' Heer en zijn' God bevindt. Aanschouwt hij dat kruisbeeld, die Madonna, die heilige beelden, terwijl de roerende orgeltoonen nu eens zacht ruischen door de kerkgewelven en dan weder met verheffende klanken voortrollen en het liefelijk gezang door kooren afgewisseld, zich zoo harmonisch laat hooren, - dan is dat zinnelijk, zoo als uw hooren en lezen ook zinnelijk is, maar 't is hemelsch-zinnelijk, het voert den geloovige op tot het ongeziene, van het beeld tot wie het voorstelt, en in gewijde aandacht voor de heilige beeldtenis neêrgeknield, voelt hij, dat er ook in den hemel harten voor hem kloppen die hem niet alleen laten in den strijd des levens.....’</p>
<p>Adeline had in hare geestvervoering zich zoo sterk ingespannen, dat zij eenige oogenblikken moest rusten. Een gloed van heilige geestdrift verspreidde zich over haar gelaat en zij scheen zelve wel eene heilige om wier hoofd zich een gewijde stralenkrans welfde. In Johan's oogen was zij op dit oogenblik betooverend schoon en zoo aanminnig, dat hij in stomme bewondering wegzonk. Met welgevallen aan den eenen, met schrik aan den anderen kant voelde hij zich door de teederste aandoeningen overweldigd, en, had een gelijk gevoel Adeline aangegrepen, zij zou het ontdekt hebben, wat er in die bewondering, waarmede hij haar aanstaarde, in dien gloed der oogen, die onbewegelijk op haar gerigt waren, nog meer lag opgesloten. Doch dat zwijgen, zij schreef het aan andere redenen toe en daarom vroeg zij hem: ‘nu, wat dunkt u, van Stralen, is onze godsdienst, gelijk de Protestanten dikwijls zeggen, zulk eene zinnelijke, die niet opleidt tot het geestelijke?’</p>
<pb n="234"/>
<p>Johan, als uit een' droom ontwakende, en gevoelende, hoeveel hij zou toegeven, als hij bleef zwijgen of aan het gesprek eene andere wending poogde te geven, antwoordde zoo kort mogelijk, om, wat hij op zijne beurt thans wenschte, dit gesprek af te breken: ‘Ik geloof met u, dat een oogenblikkelijke indruk wel kan gewekt worden door het zinnelijk aanschouwelijke. Ik ondervind dat zelfs op dit oogenblik, nu ik zooveel schoons en heerlijks rondom mij zie, en daarom laat ik mij thans aan dien indruk.....’</p>
<p>Adeline liet hem niet uitspreken, maar hem in de rede vallende, sprak zij: ‘Als die indrukken slechts voor een oogenblik waren, iets dat gij Protestanten ons zoo dikwijls voorwerpt, dan zou dit toch door de uitkomst moeten bewezen worden. Maar zeg mij eens, van Stralen,’ en hier sprak zij op dien zachten beminnelijken toon, waardoor Johan nog inniger getroffen werd: ‘zijn er onder de Roomschen zooveel meer slechte menschen, dan onder uwe geloofsgenooten? Beoefenen zij minder deugden, dan deze? Staan zij bij hen achter waar het op liefdebetoon, op zelfverloochening, op toewijding van het hart aan den hemel, op uitbreiding der Kerk, met opoffering van goed en leven, aankomt?.....’</p>
<p>‘'t Spijt me, dat ik je storen moet,’ sprak Adolf de Leuk, die, uit het huis komende, de jongelieden achterop kwam, juist toen zij nog eens een zijlaan wilden inslaan, die van het huis afvoerde; ‘maar Adeline, mama heeft reeds tweemaal naar je gevraagd: zij moet je spreken.’</p>
<p>In een oogwenk was Adeline verdwenen en bevonden zich de beide studenten alleen. Johan was stil en afgetrokken, en wat Adolf ook deed om hem aan het praten te krijgen, het gelukte hem niet. Adolf was opgeruimd en geestig, en mogten zijne luimige invallen soms een' flaauwen glimlach op Johan's lippen brengen, hij bleef
<pb n="235"/>ernstig en peinzend, tot dat de vrienden weêr genaderd waren aan het plekje, dat Johan zoo bekoorlijk had gevonden.</p>
<p>Onwillekeurig bleef hij hier staan, terwijl hij zeide: ‘De Leuk, dit plekje zal niet ligt uit mijn geheugen gewischt worden. Hier kreeg ik aanleiding tot een gesprek met je zuster, dat waarschijnlijk nog belangrijker zou geworden zijn, als ge ons niet waart komen storen.’</p>
<p>‘Wel zoo! Je ziet er zoo ernstig uit, dan zal het ook wel een ernstig gesprek geweest zijn. Mag ik ook weten, waar ge 't over hadt?’</p>
<p>‘De kerk, waar we hier op zien, gaf er aanleiding toe. Adeline is regt vroom en eene ijverige verdedigster harer Kerk.’</p>
<p>‘Zij heeft toch, hoop ik, niet over het verschil van geloofsbelijdenis met u gesproken? Adeline is een goede meid, ik houd veel van haar, maar ik wou wel, dat zij wat voorzigtiger was en niet altijd zoo over haar godsdienst sprak.’</p>
<p>‘Wie zou het in haar veroordeelen, die zoo met hart en ziel aan hare Kerk gehecht is? Doch laat ik u ons gesprek mededeelen.’</p>
<p>Toen Johan zijn' vriend met den loop van het gesprek had bekend gemaakt, zeî Adolf: ‘Wij zullen onder ons die geschilpunten maar als altijd onaangeroerd laten. Tegenover mij zoudt ge zeker niet zoo bedaard en toegeeflijk spreken, als ik zoo opgewonden was als mijn zusje.’</p>
<p>‘Wel mogelijk! Maar 't was meer dan opgewondenheid, het was heilige verrukking, toen zij mij daar in hare verbeelding uwe kerk binnenleidde. O Adolf, wat was Adeline in die verheven stemming verrukkelijk! Hoe welluidend was hare stem en hoe boog die zich tot een' lieftalligen toon, toen zij zich bekommerde, dat zij mij in een of ander opzigt soms mogt kwetsen. De Leuk,
<pb n="236"/>gij hebt eene beminnelijke zuster: hoe jammer, dat er zulk een slagboom ligt tusschen haar en mij!’</p>
<p>‘Hoe heb ik 't nu met je, Johan? Heeft Amor's pijltje.....’</p>
<p>‘Spot niet, Adolf: nooit heeft een meisje zoo diep mijn hart getroffen.’</p>
<p>‘Als ik wist, dat gij in ernst spraakt, Johan, zou ik ook ernstig moeten worden.’</p>
<p>‘Ik spreek in hoogen ernst, Adolf: ik heb u het geheim van mijn hart ontdekt.’</p>
<p>‘Johan, ge doet mij schrikken. Had ik dàt kunnen vermoeden, ik zou je met mijne zuster niet alleen gelaten hebben. Gij zelf kent de groote bezwaren, die eene verbindtenis met mijne zuster onvermijdelijk in den weg staan: verwijder die gedachte met al de kracht, die gij bezit, onderdruk dat gevoel, roei het uit, als gij de rust uwer ziel lief hebt.’</p>
<p>Johan had naar de laatste woorden niet geluisterd. Met bijzonderen nadruk vroeg hij daarom haastig:</p>
<p>‘Onvermijdelijk?’</p>
<p>‘Weet dan, dat Adeline nooit en in geen geval hare hand zal schenken aan iemand, die met haar in geloofsbelijdenis verschilt.’</p>
<p>‘Nooit - en in geen geval?’ sprak Johan angstig vragend.</p>
<p>‘Ten minste, zoover ik haar ken. Of hebt gij misschien reden om er anders over te denken?’</p>
<p>‘Gij zijt nog de éénige, die mijn hartsgeheim kent.....’ Johan wilde nog meer zeggen, maar werd daarin verhinderd, toen de oude heer de Leuk de vrienden kwam uitnoodigen, om met zijne nieuwe paarden een toertje te gaan maken.</p>
<p>Die verstrooijing deed Johan goed. Wel tienmaal herhaalde hij bij zich zelven de laatste woorden door Adolf
<pb n="237"/>gesproken: ‘ten minste, zoover ik haar ken,’ en hij las daarin eene verzachtende verklaring van het: ‘nooit en in geen geval.’ Van lieverlede herkreeg hij zijne opgeruimdheid, en toen hij 's middags weder naast Adeline aan tafel zat, voelde hij zich wel eenige oogenblikken even beklemd als 's morgens, vooral als hij de bespiedende blikken van Adolf opmerkte, maar toch was hij gelukkiger dan ooit.</p>
<p>Na den maaltijd ging Johan naar zijne kamer, om een paar brieven te beantwoorden, die op antwoord wachtten. Toen hij zich weder bij het gezelschap voegde, dat rondom de theetafel zich had vereenigd, ontmoette hij daar een' bezoeker, die hem als den pastoor van het dorp werd voorgesteld. Met innemende vriendelijkheid begroette hem de bejaarde herder zijner gemeente. Johan groette wederkeerig den pastoor niet minder beleefd, al was het hem aan te zien, dat deze ontmoeting iets vreemds en verrassends voor hem had. Het was ook voor de eerste keer, dat Johan in gezelschap een' Roomsch geestelijke ontmoette. Terwijl het door zijn binnenkomen afgebroken gesprek werd hervat, had Johan gelegenheid den bezoeker naauwkeurig op te nemen. Hij zag, hoe Adeline met ingespannen aandacht naar den priester luisterde, wiens volle stem ook hem aangenaam in de ooren klonk en wiens eerwaardig gelaat, met dien goedigen trek om den mond, met dien scherpen en toch kalmen blik, met dat helder, hoog voorhoofd, een gunstigen indruk op hem maakte.</p>
<p>Het gesprek tusschen den ouden heer de Leuk en den pastoor liep over de politiek van den dag, maar klom in belangrijkheid toen de beide sprekers zich verdiepten in de geschiedenis van vroegeren en lateren tijd en daaruit de oorzaken opspoorden van uitkomsten, die men thans zich al meer en meer zag ontwikkelen. Johan kon niet nalaten de diepe historiekennis, die de pastoor aan den dag legde, zijn' juisten blik in de wereldgebeurtenissen,
<pb n="238"/>de gezonde gevolgtrekkingen, die hij maakte, stilzwijgend te bewonderen. Het was niet alleen de gekuischte taal, waarvan hij zich bediende, de vorm, waarin hij zijne denkbeelden inkleedde, de tact van spreken, hem eigen, maar vooral ook zijne uitgebreide kennis, die Johan in hem den hoog beschaafden man deden herkennen. En toen de heer de Leuk het gesprek bragt op het staatsregt, en de pastoor verklaarde, dat hij het met onze anti-revolutionaire staatsmannen in beginsel wel eens was, maar slechts betreurde, dat zij niet nog één' stap verder gingen en niet van het gezag des Bijbels alles alleen afhankelijk maakten, omdat er boven dat een hooger gezag was - de Kerk -, luisterde Johan met verdubbelde aandacht en wenschte hij in stilte, dat zijn vader hier tegenwoordig mogt zijn, om zijn standpunt tegenover dat van den kundigen pastoor te handhaven.</p>
<p>Met welgevallen zag Adeline, dat Johan met groote belangstelling luisterde naar de gesprekken van haren biechtvader, doch zij wenschte nog meer: zij hoopte, dat het gesprek meer regtstreeks op godsdienstige onderwerpen zou kunnen gebragt worden. Met opzet scheen de pastoor dit te vermijden, want de zijdelingsche aanleiding, die zij door eene enkele opgeworpen vraag daartoe had gezocht, had hij op voorzigtige wijze ontweken. Daar schoot haar iets te binnen: de pastoor had de familie onlangs beloofd, haar een gesprek mede te deelen, dat hij gehad had met een' colporteur, die hem vergunning had gevraagd, om Bijbels en andere geschriften onder zijne gemeenteleden te verspreiden. Hieraan herinnerde zij den pastoor, die, na eenige aarzeling, op verzoek zelfs van Johan, die in Adeline's betoonde belangstelling scheen te deelen, zich liet bewegen, om zijn wedervaren mede te deelen, terwijl hij zeide, dat hij de aangeboden gelegenheid gaarne waarnam, om in de tegenwoordigheid van
<pb n="239"/>een' Protestant een vooroordeel te bestrijden, dat bij menigeen nog tegen de Roomsch-Katholieke Kerk heerschte.</p>
<p>Daar die laatste opmerking de belangstelling niet weinig opwekte, was de pastoor verzekerd van een aandachtig gehoor, toen hij begon:</p>
<p>‘Zoo als gij daar hoordet, mijne vrienden, ontving ik onlangs een bezoek van iemand, die Bijbels en andere godsdienstige geschriften te koop had en mij vrijheid verzocht ze ook aan <hi rend="spat">mijne</hi> gemeenteleden aan te bieden. Mijn eerste vraag was, waarom hij zich bij mij vervoegde, om daartoe vrijheid te verzoeken? - Omdat ik, was zijn antwoord, zonder die vergunning weinig hoop heb iets te zullen verkoopen. - Waarom niet? vroeg ik nogmaals. - Omdat, hernam hij, het aan den Roomsch-Katholieke verboden is den Bijbel te lezen.</p>
<p>Het deed mij veel genoegen, dat de man tot die opregte bekentenis kwam, die mij gelegenheid gaf tot een belangrijk gesprek met hem, dat hem, hoop ik, van een geheel verkeerd begrip zal hebben teruggebragt. Zonder den man telkens sprekende in te voeren, zal ik u een en ander van ons gesprek mededeelen, waaruit u blijken zal, dat ik zijne tegenwerpingen niet onbeantwoord behoefde te laten.</p>
<p>Ik zeide hem, het te betreuren, dat onze Protestantsche medechristenen nog altijd het vooroordeel bleven aankleven, dat de Bijbel voor den Roomsch-Katholiek een verboden boek zou zijn. Men verbreidt dit wel is waar algemeen, en liefst schrijf ik dat toe aan onbekendheid met onze kerkelijke verordeningen, doch geheel te onregt.....’</p>
<p>‘Te onregt?’ viel Johan in, ‘ik meen wel eens gehoord te hebben, mijnheer, dat de Bijbel door den Paus op den index der verboden boeken gesteld is.’</p>
<p>‘Dat zeide de colporteur ook, mijnheer; maar gij be-<pb n="240"/>grijpt toch wel, dat de Heilige Kerk, als de moeder der geloovigen, niet kan toestaan, dat elke Bijbel, dat wil zeggen, elke vertaling van de Heilige Schrift, ook die zij minder juist of onnaauwkeurig vindt, in handen van hare kinderen komt. Ik dank u intusschen voor uwe opmerking en houd mij verder daarvoor aanbevolen: zulke opmerkingen komen mijne herinnering aan mijn gehouden gesprek te gemoet. - Het kostte mij eenige moeite mijn' bezoeker te overtuigen, dat de goddelijke waarheden van het Evangelie aan den Roomsch-Katholiek niet onthouden worden, omdat de Protestant niet schijnt te begrijpen, dat het Evangelie in onze Kerk leeft met al zijn weldadige kracht; dat het der jeugd wordt geleerd, den geloovigen verkondigd; dat het de ziel uitmaakt van al onze kerkelijke instellingen, inzonderheid van de Heilige Sacramenten; dat dit Evangelie zelfs in zoovele heerlijke tafereelen, waarmede de gewijde wanden onzer tempels zijn bekleed, aanschouwelijk wordt voorgesteld; dat eigen schuld en treurig verzuim alleen oorzaak zijn, als de Katholiek onbekend is met de hoofdwaarheden en de heilrijke verborgenheden van het Evangelie der zaligheid, omdat hem, naar de vermaning van den Heiligen Apostel Paulus, niets wordt achtergehouden van den ganschen raad Gods tot zijne zaligheid.’</p>
<p>‘Is 't mij geoorloofd,’ vroeg Johan, ‘nog eens eene opmerking te maken?’</p>
<p>‘Niets zal mij aangenamer zijn,’ hernam de pastoor.</p>
<p>‘Zoo er dan al geen verbod bestaat voor den Roomsch-Katholiek om den door uwe Kerk goedgekeurden Bijbel te lezen, meen ik toch, dat dit niet onvoorwaardelijk, zonder eenige beperking en behoorlijk toezigt, geschieden mag, en staat dit niet eenigzins gelijk met een verbod; verkort dit althans het regt niet tot een vrij onderzoek?’</p>
<p>‘Uwe eerste vraag moet ik ontkennend beantwoorden,
<pb n="241"/>mijnheer: ik verbied u nog niet om eene aangename uitspanning te genieten, als ik u daarbij bedachtzaamheid en voorzigtigheid aanraad. Uwe laatste vraag zal ik echter niet geheel ontkennend beantwoorden, maar daarvoor heb ik gewigtige redenen. Wat leert ons de geschiedenis der drie laatste eeuwen van het vrije onderzoek des Bijbels? Ik zeg niet te veel, en ik hoop dat gij mijn oordeel niet te onbescheiden zult uitgedrukt vinden, als ik beweer, dat grenzenlooze verwarring, treurige verdeeldheid en scheuring het gevolg geweest zijn van het onbeperkte vrije onderzoek der Heilige Schrift. Gij zult het mij moeten toestemmen, dat de Schrift bij zulk eene vrijheid aan de willekeurige uitlegging van ieder, die zich daartoe bevoegd acht, is overgegeven. Moest men daardoor geen gevaar loopen, dat zelfs het heiligste ontheiligd werd? Zijn er onder uwe geloofsgenooten zelven niet, die zich met regt ergeren aan zoogenaamde vrijzinnige verklaringen der Heilige Schrift, die tot verwerping der heiligste geloofswaarheden aanleiding geven? Zijn er onder uwe Schriftverklaarders niet, die het ongeloof in de hand werken door sommige Bijbelplaatsen uit te leggen naar hunne eigene opvatting en daarnaar de geloofswaarheden verwringen, ze al of niet aannemen, terwijl zij daarbij tot maatstaf aannemen, hunne eigene zienswijze en bijzondere meeningen? Zijn zij niet de oorzaken van het ontstaan van zoovele secten als het Protestantisme verdeelen en van zoovele twisten, die den band der eenheid verscheuren?’</p>
<p>‘Het vrije onderzoek der Schrift, mijnheer, heeft aan de ware geloovigen nooit schade gedaan,’ sprak Johan, zich eenigzins warm makende. ‘Dwalingen waren er ten allen tijde, ook in uwe Kerk; maar hoe kan men daarvoor op den duur beter bewaard blijven dan door zich te houden aan het Woord van God, dat ons als het ware van den hemel gegeven en daarom de éénig volmaakte
<pb n="242"/>regel is voor ons geloof en onzen wandel? En kan ik ook niet ontkennen, dat er dwalenden zijn onder de onzen, die door eene willekeurige verklaring der Heilige Schrift afgeweken zijn van de leer der vaderen en daardoor in onze Kerk veel onheil hebben gesticht, dat misbruik heft toch het gebruik niet op.’</p>
<p>‘Ik bemerk met genoegen, mijn vriend, dat gij niet behoort tot de aanhangers van die nieuwerwetsche predikers in uwe Kerk, die zich van alle gezag in het godsdienstige losmaken en zoo de deur openzetten voor twijfelzucht en ongeloof, terwijl zij hunne misleide volgers aan allerlei wind van leering overgeven. De echte regtzinnigen in uwe Kerk houden, Gode zij dank, nog vast aan wat hunne vaderen van de door hen verlaten Kerk hebben overgehouden. Ik veroorloof mij echter u ééne opmerking te maken. Dwalingen, zegt gij, bestonden er ten allen tijde, en het middel om daarvoor bewaard te blijven is, naar uw inzien, de aanneming van de Heilige Schrift als den éénig volmaakten regel van des Christens geloof en wandel. Maar toen die Heilige Schrift het vrije eigendom werd van een deel der Christenheid, die haar naar eigen willekeur konde verklaren, zonder aan den heilzamen band van hooger gezag onderworpen te zijn, is zij niet toen juist gebleken onmagtig te zijn, om een tal van dwalingen te weren? Zijn niet juist door haar onbeperkt vrij gebruik de meeste dwalingen ontstaan? De menigte liet zich misleiden door de schoonklinkende leus: de Heilige Schrift en zij alleen! Maar als wij de zaak grondig beschouwen, waar komt dan het zich houden aan de Heilige Schrift en inzonderheid aan het N. Verbond eigenlijk op neêr? Op het waarlijk niet te benijden voorregt, dat men het Evangelie ontvangt in den vorm van een geschreven boek, welks echtheid nog eerst moet bewezen worden, terwijl vervolgens moet worden
<pb n="243"/>aangetoond, dat ieder nu de vrijheid heeft, om, naar den inhoud van dat boek, als opperste regter in zaken des geloofs te beslissen. Ik misken daarmede de geheel éénige waarde van het Evangelie niet, maar ik vraag u, of de Heer Jezus zelf wel ooit aan Zijne discipelen gelast heeft, toen Hij hun het bevel gaf om te leeren en te doopen, dit op schrift te brengen? Of de eerste Christenen wel ooit eene geschrevene geloofsleer gehad hebben, en of het Christendom op de wereld is uitgebreid door een geschreven boek of niet veeleer door mondelinge overlevering? Gij ziet dus, dat de Heilige Schrift onvoorwaardelijk en zij alleen voor den Christen niet de éénig volmaakte regel voor geloof en zeden zijn kan.’</p>
<p>‘Gij gelooft dus, mijnheer, dat die regel door een hooger gezag nog dan de Heilige Schrift moet worden gesteld - en dat hooger gezag is dan, naar uwe meening.....’</p>
<p>‘Naar mijne overtuiging, het gezag der Kerk, in wier bezit de overlevering is.’</p>
<p>‘Alzoo zou de Bijbel geen onmiddellijk geschenk van God zijn en kunnen wij ons niet verlaten op de onfeilbare schrijvers van den Bijbel, maar moet er tusschen God en den geloovige nog een ander tusschenbeide komend gezag zijn! Alzoo zou Gods Woord menschelijke getuigen noodig hebben!’</p>
<p>‘Hebt gij uwen Bijbel niet van die Kerk ontvangen; waren ook de Apostelen geen menschen, en heeft de Heer Jezus zelf dan geen menschen gebruikt tot dragers der waarheid, die Hij wilde verkondigd hebben?’</p>
<p>‘Onfeilbare, door Gods Geest verlichte menschen.’</p>
<p>‘Uwe Hervormers zijn in de consequentie van dat beroep op de Schrift nog al wat te kort geschoten. Denk er maar eens aan, welke gewijde boeken des Bijbels zij al hebben verworpen, hoevele schriftuurplaatsen veranderd,
<pb n="244"/>en welk een' met de opvatting van vijftien eeuwen strijdigen zin zij in vele dier plaatsen gelegd hebben, om hunne zienswijze en hunne geloofsbegrippen in den Bijbel te vinden.’</p>
<p>‘Dat men in sommige opzigten van gevoelen verschilde, ontneemt niets aan de waarheid, dat de Bijbel de éénige bron blijft, om daaruit zijn geloof te putten en er dus boven zijn gezag geen ander, geen hooger is aan te nemen.’</p>
<p>‘Dat dit denkbeeld onder de hervormingsgezinden veld won, laat zich verklaren uit den veel bewogen tijd, waarin men zich, het mogt kosten wat het wilde, van de Kerk wilde afscheuren en van alle kerkelijk gezag los maken, doch hoe spoedig bleek het, dat dit een zandgrond was, waarop men het nieuwe gebouw wilde optrekken. Of hadden zij, die zich Hervormden noemden, niet spoedig hunne Catechismussen, hunne geloofsregels, hunne formulieren, door kerkelijk gezag bekrachtigd en door Staatsgezag gesteund, waardoor zij den wapenkreet: de Heilige Schrift alleen! spoedig genoeg zelven hebben gesmoord? En zijn het niet juist de regtgeloovigen onder u, die in zoo ver met ons overeenstemmen, dat zij zich onderwerpen aan hetgeen door hunne vaderen als kerkelijke geloofsregelen is vastgesteld op de Synode te Dordrecht, en zoo als zij neêrgelegd zijn in uwen Heidelbergschen Catechismus, waarvan zij geene afwijking gedoogen. Ik weet, dat gij hierop antwoorden zult: wij nemen die geloofsregelen aan, niet omdat de vaderen die hebben vastgesteld, maar omdat zij overeenkomstig zijn met de uitspraken der Heilige Schrift; maar als gij in den boezem uwer Kerk daaromtrent zooveel twijfeling ontdekt en nu en dan zelfs krachtig die bewering hoort weêrspreken, dan blijft er tegenover die twijfelaars en tegensprekers niets anders over dan te zeggen: onze
<pb n="245"/>vaderen waren genoeg bekend met den inhoud der Heilige Schrift, zij verstonden haar te wel, zij waren te diep ingedrongen in haren geest, dan dat wij ons niet zouden houden aan wat zij overeenkomstig den Bijbel voor waarheid hielden. En rest u geen ander antwoord, dan vraag ik u, of gij dan nog alleen kunt zweren bij het uitsluitend gezag der Heilige Schrift?’</p>
<p>Johan had nog wel een antwoord gereed, doch daar de pastoor was opgestaan en aanstalte maakte om te vertrekken, sprak hij niet verder. Onder een' hartelijken handdruk nam de pastoor afscheid van hem, met de woorden: ‘ik verblijd mij in de kennismaking met u, mijnheer van Stralen. Ik hoop, dat de gelegenheid zich nog eens zal opdoen, dat wij met elkander kunnen spreken. Zij wordt mij zoo weinig aangeboden, en toch zou het mij genoegen doen, als ik met regtgeloovige Gereformeerden eens van tijd tot tijd in gesprek kon komen, niet om verschilpunten te behandelen, maar om elkander oplettend te maken op de punten van onderlinge aanraking en de overeenstemming, ook bij verschillende zienswijze, in hoofdzaken des geloofs.’</p>
<p>Johan kon niet nalaten, na het vertrek van den pastoor hem hoogelijk te roemen als een' man van veelzijdige ontwikkeling, die eene groote mate van bezadigdheid bezat en zoo zacht was in zijne oordeelvellingen. Adeline was eene stille maar opmerkzame getuige geweest, wie het speet, dat het gesprek niet langer was voortgezet, en een glans van vergenoegen verspreidde zich over haar gelaat, toen zij Johan's gunstig oordeel hoorde over haren biechtvader, in wien zij een onbepaald vertrouwen stelde. Was het wonder, dat, toen Johan dit bemerkte, het hem dubbel genoegen deed, dat hij eene welgemeende lofspraak op den pastoor had kunnen houden?</p>
<p>En toen hij zich ter rust begaf, speelde hem het ge-<pb n="246"/>houden gesprek met den pastoor nog altijd voor den geest, terwijl hem nu menige tegenwerping, die hij had kunnen maken, in de gedachten kwam. Doch de minder aangename gewaarwording, die hij daardoor ondervond, werd weldra vervangen door het liefelijk beeld van Adeline, dat zich daar tusschen plaatste.</p>
</div>
<div type="chapter">
<pb n="247"/>
<head rend="h3">Negen en twintigste hoofdstuk.
<lb/>
Ad majorem Dei gloriam.</head>
<p>Niet zoo gerust als Johan had Adeline geslapen. Ook voor haar geest had zich het beeld van Johan geplaatst, maar als een schrikbeeld, dat haar telkens met een angstig gevoel deed ontwaken.</p>
<p>'t Was laat in den nacht geworden, eer zij zich naar hare slaapkamer kon begeven, omdat zij een langdurig en hoog ernstig gesprek had gevoerd met hare ouders over eene zaak, die haar even ongewenscht als onverwacht was voorgekomen. Door Adolf met het ontdekte hartsgeheim van Johan bekend geworden, haastten zich Adeline's ouders haar dit, echter onder diepe geheimhouding, mede te deelen. Terstond ontwaarden zij welk een' diep schokkenden indruk deze mededeeling op hunne dochter maakte, wier eerste woord, op beslissenden toon gesproken, was: ‘het spijt mij voor van Stralen, die het misschien goed meenen kan, maar van mijnen kant is het onmogelijk zijne liefde te beantwoorden.’ De vaste toon, waarop zij deze woorden sprak, deed hare ouders eenige oogenblikken aarzelen om voort te gaan. Doch toen zij vernamen, wat zij wel vermoedden, dat haar bezwaar niet zoo zeer Johan's persoon, als wel het onderscheid in godsdienstbelijdenis betrof, kregen zij nieuwen moed om het onderwerp des gespreks niet zoo spoedig te laten varen. Zij betuigden wel hun leedwezen, dat Johan niet
<pb n="248"/>tot hunne Kerk behoorde, maar trachtten haar te overreden, dat dit alleen geen genoegzame reden was, om, wanneer er wederzijdsche genegenheid bestond, eene verbindtenis met iemand, die, zoo als Adolf getuigde, een goed zedelijk gedrag leidde en daarenboven van eene goede familie was en voldoende uitzigten had voor een' maatschappelijken werkkring, van de hand te wijzen. Toen Adeline echter bij haar gevoelen bleef volharden, dat het onmogelijk was met iemand gelukkig te leven, wiens godsdienstbelijdenis zoozeer in strijd was met de hare, spiegelden zij haar een vooruitzigt af, dat menig zwakker hart zou doen bezwijken, als het zich de mogelijkheid voorstelde, dat eene naauwere verbindtenis welligt zou kunnen leiden tot eene niet onbelangrijke aanwinst voor de Kerk. Dit uitzigt, haar geopend, bragt haar standvastig besluit dan ook wel eenigzins aan het wankelen en wikkelde haar in een' tweestrijd, die haar gemoedstoestand pijnlijk en angstig maakte, doch het had voor 's hands geene andere uitwerking op haar, dan dat zij beloofde over de zaak te zullen nadenken, schoon zij in geen geval een bepaald besluit wilde nemen, voordat zij haren biechtvader geraadpleegd had.</p>
<p>Geen wonder, dat het arme kind een' onrustigen nacht doorbragt en het Johan den volgenden morgen aan het ontbijt in het oog viel, dat niet alleen hare wangen bleek, maar ook hare oogen dof waren, en zij stil en afgetrokken was. Wat er in Johan's ziel op dezen oogenblik omging, gissen wij ligt, en het verwondert ons daarom niet, dat hij met eene teedere uitdrukking op zijn gelaat, zijn' blik op Adeline liet rusten en niet minder stil en afgetrokken werd dan zij.</p>
<p>Het kostte Adolf weinig moeite zijnen vriend over te halen, om hun vertrek, dat op heden bepaald was, nog é#x00E9;n dag te verschuiven. Hij was er Adolf zelfs in zijn
<pb n="249"/>hart dankbaar voor en vond er een stil genoegen in, om dat voorstel zijns vriends te verklaren uit diens veranderde, of althans gewijzigde zeinswijze omtrent de gezindheid van zijnen zuster te zijnen opzigte.</p>
<p>Adeline had zich spoedig verwijderd, en de vurige wensch van Johan, om haar als den vorigen dag op zijne wandeling in den tuin te ontmoeten, werd tot zijn leedwezen niet bevredigd, terwijl Adolf met opzet elk gesprek, dat met zijne zuster in eenig verband kon gebragt worden, zorgvuldig vermeed.</p>
<p>Als we Adeline in hare kamer, waar zij zich had afgezonderd, konden bespieden, dan zouden we haar zien neêrgeknield voor een crucifix, in een ernstig gebed verzonken, om licht en kracht af te smeeken in den moeijelijken tweestrijd, waarin zij verkeerde. We slaan haar met een deelnemend oog gade in hare worsteling, en gevoelen met haar, wat het zegt beginsel prijs te geven, dat met haar levensgeluk in zoo naauw verband stond. Wij hebben eerbied voor den strijd, Adeline, dien gij in uw binnenste te kampen hebt, omdat wij uwe eerlijke bedoelingen huldigen; omdat gij, hoe jong nog, den hartstogt niet laat zegepralen over uwe overtuiging; omdat gij te hoogen prijs stelt op uwe godsdienstige belijdenis, dan dat gij die, voor welk tijdelijk uitzigt ook, zoudt willen ten offer brengen. Gij zigt heldin in onze oogen, ook waar gij, willig offer, straks u zult buigen voor eene hoogere magt, die gij niet kunt weêrstaan, u voor haar zult buigen in de overtuiging, dat gij haar niet moogt weêrstaan.</p>
<p>Nog dezen zelfden morgen, onmiddellijk nadat de mis was afgeloopen, begaf Adeline zich naar den pastoor, om, overeenkomstig haar voornemen, eerst met hem te raadplegen vóór zij eenig besluit nam. Met welwillende voorkomenheid werd zij door haren biechtvader ontvangen, die haar vrien-<pb n="250"/>delijk noodigde plaats te nemen en geen de minste verwondering liet blijken over dit onverwacht bezoek. Dit bragt haar voor een oogenblik in verlegenheid, omdat zij nu de aanleiding miste om haar gemoedsbezwaar, dat van zulk een' teederen aard was, te openbaren.</p>
<p>Toen de pastoor dit bemerkte, kwam hij haar te gemoet door deelnemend te vragen: ‘Wat deert u, mijne dochter? gij zijt zoo bleek; uwe oogen zijn vochtig; uwe zenuwen schijnen ontstemd.’</p>
<p>‘Er ligt mij iets op het hart, mijn vader, dat ik u moet openbaren.’</p>
<p>‘En dat is?’.... vroeg de pastoor op ernstigen toon.</p>
<p>Toen hij bemerkte, dat Adeline aarzelde en aan haar neêrgeslagen oog een traan ontviel, sprak hij met zijn eigenaardige, aangename buiging van stem, die tot spreken zoo welwillend aanmoedigde: ‘Ik weet, mijne dochter, wat u hierheen voerde en wat u het harte bezwaart.’</p>
<p>‘Hoe, mijn vader,’ hernam Adeline met levendigheid, terwijl zij haren biechtvader uitvorschend in de oogen zag: ‘gij zoudt weten, dat....’</p>
<p>‘Dat gij bemind wordt door den vriend uws broeders: vurig, hartstogtelijk bemind.’</p>
<p>‘Helaas! ja......’</p>
<p>‘En gij zult hem hoop geven, dat zijne liefde beantwoord wordt?’</p>
<p>‘Hoe zou ik dat kunnen, mijn vader? Hoe mijn leven kunnen verbinden aan een' ketter, een' vijand, of althans een' afgedwaalde van onze heilige moeder, de Kerk?’</p>
<p>‘Ik prijs uw' ijver voor de Kerk, maar dikwijls is de hartstogt dien ijver te sterk.’</p>
<p>‘Neen, mijn vader, ik bemin Johan niet; ik kàn hem niet beminnen.’</p>
<p>‘Omdat de Kerk eene klove stelt tusschen u en hem. Maar hij heeft veel wat hem aanbeveelt: zijn bevallig
<pb n="251"/>voorkomen, zijn helder verstand, zijn levendige geest, zijn levensgedrag, zijne familie, zijne uitzigten in de toekomst.’</p>
<p>‘Ik kan hem om dat alles achting toedragen als den vriend mijns broeders, maar beminnen kan ik hem nooit.’</p>
<p>‘Ook als hij geen ketter, geen afgedwaalde was van de Kerk?’</p>
<p>‘Ook dán niet, mijn vader!’ hervatte zij levendig.</p>
<p>Den trek van teleurstelling, die, ook maar een oogenblik, over het gelaat van haren biechtvader vloog, bespeurde zij niet. Hij zweeg een wijle. Hij zag haar met teeder medelijden aan en vroeg toen op zachten, maar nadrukkelijken toon: ‘En waarover wilt gij mij dan raadplegen, mijn kind?’</p>
<p>‘Ach, mijn vader, mijne ouders denken er anders over dan ik.’</p>
<p>‘Zij willen toch geen dwang uitoefenen op uw hart?’</p>
<p>‘Neen, neen! Zij hebben hoogere bedoelingen: de eer der Kerk gaat hun boven alles ter harte en zij gaven mij hunne hoop te kennen, dat die door mijne verbindtenis met Johan zou kunnen bevorderd worden. O, mijn vader, heb medelijden met mij, als ik mij daardoor in een' tweestrijd gewikkeld zie, die mij zwakke schier te zwaar valt. Ik heb gebeden, ik heb gestreden, en nu kom ik tot u om hulp, om steun en kracht!’</p>
<p>‘Ik wist alles, vóór gij hier kwaamt,’ sprak de pastoor bewogen. ‘Ik heb er diep en ernstig over nagedacht. Ik heb zoo aanstonds uw hart beproefd, en nu gevoel ik ten volle met u, wat gij lijdt en in welk een' strijd de Heilige Maagd u gewikkeld heeft. Gij aanschouwt in mij thans den kalmen, bedaarden man, die zijne biechtkinderen kan raden en leiden. Ik was het niet altijd; ook ik ken den strijd des levens; ook ik weet wat het zegt, te lijden voor de goede zaak. Meen niet, dat ik den pligt der opoffering en zelfverloochening niet langs smartelijke
<pb n="252"/>wegen heb moeten leeren en dat ik niet zou weten, wat het aan vleesch en bloed kost de wereld en hare begeerlijkheid te verzaken voor het heil der Kerk. Wees verzekerd, dat het uwe ouders zelve niet weinig strijds gekost heeft die hoogere bedoelingen boven alles te stellen, zelfs boven het hart eener dochter, die zij met al de liefde hunner ziel beminnen.’</p>
<p>‘Hoe mijn vader,’ vroeg Adeline met opgewonden geestdrift: ‘zou de Heilige Maagd kunnen willen, dat de ouders het hart eener dochter, die zij liefhebben, geweld aandeden?’</p>
<p>‘Gij vergeet, mijne dochter, dat de Moeder Gods slechts den wil kan doen van haren grooten Zoon, die geen ander welbehagen kan hebben dan de uitbreiding Zijner Kerk, en waar het die uitbreiding geldt, niet vraagt naar aan- of bloedverwantschap, gelijk Hij zelf betuigde: “zoo wie doet den wille mijns Vaders, die in de hemelen is: deze is mijn broeder, en zuster, en moeder.” Of zoudt gij wereldsche bedenkingen, eigen wil, vleeschelijken lust willen stellen boven den wille Gods?’</p>
<p>‘Gij zijt streng, mijn vader!’ sprak Adeline, terwijl zij een' smeekenden blik op haren biechtvader wierp. ‘Heb medelijden met mijne zwakheid!</p>
<p>‘Als ik uit medelijden mij zwak tegenover u vertoonde, mijne dochter,’ hernam de priester, terwijl hij Adeline's hand in de zijne vatte, ‘zou ik ontrouw worden aan mijn' pligt. Wat de Heilige Moeder wil, daar mogen wij ons niet tegen verzetten. En wat zij wil, wil zij uit liefde. Stel het u eens voor, dat gij haar uitverkorene waart, aan wie zij had opgedragen een' afgedwaalde in haar moederschoot terug te brengen: is dat geen opoffering, geen zelfverloochening waard en zou zulk een goed werk niet het loon verwerven der eeuwige zaligheid? Stel het u voor, dat de gebenedijde onder de vrouwen
<pb n="253"/>u eens aan haren maagdelijken boezem drukken en aan haar hand u tot haren grooten Zoon zal leiden, als eene gehoorzame dochter der Kerk, die een' teruggebragte van den dwaalweg tot Hem voert, terwijl gij juichend uitroept: “door de hulp der gezegende Moeder heb ik althans één' verlorene tot den Zoon gebragt!....” Adeline, kan uw hart nog onbewogen blijven? Kunt gij nog aarzelen tusschen pligt en begeerte? Kunt gij de kroon der eeuwige heerlijkheid verwerpen voor eene geringe opoffering, voor eene zelfverloochening, die zooveel zelfvoldoening geeft?’</p>
<p>‘O mijn vader,’ zeide Adeline diep bewogen, ‘moge de Heilige Maagd mij mijne zwakheid vergeven, omdat ik een bezwaar heb, dat ik nog niet kan overwinnen.’</p>
<p>‘Welk bezwaar is dat dan?’</p>
<p>‘Ook gij moet het mij vergeven, mijn vader, als de gedachte, die bij mij is opgekomen, soms uit den booze en zondig is.’</p>
<p>‘Hoe openhartiger gij zijt, des te meer kunt gij op vergiffenis hopen.’</p>
<p>‘Zou het wel opregt, zou het wel eerlijk zijn, als ik - ik durf het naauwelijks uit te spreken - om het heil der Heilige Kerk eene liefde veinsde, die ik niet koester? Gij ziet mij zoo ernstig aan, mijn vader; vergeef het mij, als mijne vraag soms misdadig is!’</p>
<p>‘Als ik minder bekend was met uw goed hart, ja, mijne dochter, dan zoudt gij eene ernstige kastijding verdienen. Weet gij wel, wat in uwe vraag ligt opgesloten? Eene verdenking van een' gewijden priester: dat staat gelijk met eene verdenking van Hem, die mij tot het heilige priesterambt geroepen heeft. Doe boete voor die schuld en zij zal u vergeven worden. Ik zou hiermede uwe vraag voor beantwoord kunnen houden, maar ik wil mijne toegevendheid verder uitstrekken, om u voor het vervolg voor zulke onheilige gedachten te bewaren. Ik wil u,
<pb n="254"/>omdat gij mij eene beminde dochter zijt, een voorregt schenken, dat niet al mijne biechtkinderen te beurt valt; ik wil u eenige opheldering geven van eene zaak, die u nog duister is, waarbij gij het te duidelijker zult inzien, wat gij zelve reeds vermoeddet, dat uwe vraag inderdaad misdadig is: wat is het doel, waartoe gij verwaardigd zijt om het middel aan te wenden? Het is niet minder dan de eer der Heilige Kerk in hare uitbreiding te bevorderen; een doel, waartoe de Moedermaagd allen die haar vereeren, gedurig opwekt, een doel, dat den Zoon en den Vader tevens verheerlijkt, waarover de Engelen des hemels juichen en waartoe alle heiligen in den hemel de Katholijken op aarde gedurig aansporen. En wie dat doel wil, moet ook de middelen willen.’</p>
<p>‘Maar daartoe bestaan zoo vele andere middelen, mijn vader.’</p>
<p>‘Hoe? mijn dochter, wilt gij nog langer weêrstreven, dan........ Doch neen, ik wil u liever als een dwalend schaap beschouwen, als eene, die niet weet wat zij doet en voor u, gelijk onze Heer voor Zijne vijanden, vergiffenis afsmeeken. Ja, er zijn vele middelen tot bereiking van dat doel, en driewerf gezegend zij die ze kunnen en mogen aanwenden. Maar weet gij wel tot welke beschuldiging, zelfs tegen den heiligen Paulus, uwe bedenking zou leiden?’</p>
<p>‘Tegen den heiligen Paulus, mijn vader?’ vroeg Adeline, terwijl zij de hand aan het hoofd sloeg en de tranen haar uit de oogen sprongen.</p>
<p>‘Ja, mijn dochter: hij had altijd zijn doel, de uitbreiding van het rijk van onzen Heer voor oogen, en met dat doel was hij den Joden een Jood, den Heidenen een Heiden.’</p>
<p>‘Ik gevoel het, mijn vader, mijn schuld is groot.... en toch, ik voel mij zoo beangst en beklemd. Ik zal bidden,
<pb n="255"/>ik zal strijden, en morgen zal ik u mijn besluit mededeelen.’</p>
<p>‘Morgen? en weet gij dan dat gij morgen nog leven zult? Kunt gij over den dag van morgen beschikken, terwijl u deze dag, dit oogenblik slechts geschonken wordt?’</p>
<p>‘Als ik morgen stierf, mijn vader, dan was de tweestrijd geëindigd!’</p>
<p>‘God beware u, mijne dochter, dat gij niet sterft vóór gij de beproeving hebt doorgestaan. Hoe zou Maria u ooit tot haren Zoon kunnen leiden, als gij om Zijnentwil u geen offer hadt willen getroosten, om Zijnentwil u zelve niet hadt willen verloochenen? Bied niet langer wederstand aan den dienaar Gods, die voor u staat en in Gods naam tot u spreekt. Zie, de satan heeft zeer begeerd, dat hij u ziften zoude als de tarwe, maar de Heer zegt: “zoo iemand na mij wil komen, die verloochene zich zelven, en neme dagelijks zijn kruis op, en volge mij na.” Beslis, mijne dochter, of gij den hemel wilt toebehooren, dan of gij voor eeuwig de folteringen....’</p>
<p>‘Houd op, mijn vader!’ sprak Adeline haastig, terwijl zij onder den indruk eener geheimzinnige magt wegkromp. ‘Ik heb besloten - ik zal mij onderwerpen: het groote doel moge het middel heiligen.’ Onder het spreken dezer woorden, knielde zij voor haren biechtvader neder, terwijl zij op smeekenden toon vroeg: ‘Uw zegen, mijn vader. Bid voor, bid met mij, dat de Heilige Maagd mij steune en sterke, mij leere te strijden en na den strijd de overwinning geve ter eere onzer moeder, de Kerk!’</p>
<p>Zegenend lag de priester de hand op het hoofd van Adeline en, terwijl zij zijn andere hand omvatte, die kuste en met hare tranen besproeide, sprak hij: ‘In den naam der Heilige drievuldigheid, in den naam der gebenedijde Moeder Gods, zegen ik u, mijn kind! Ik wist het, gij zijt eene getrouwe dochter der Kerk en gij zoudt de gehoorzaamheid aan haar niet weigeren. Die gehoorzaamheid moge u een zwaar
<pb n="256"/>offer kosten, maar gij weet het, dat vleesch en bloed het Koningrijk Gods niet beërven. Rigt u op, kus deze beeldtenis van Maria’ - de priester had ze uit een fluweelen foudraal genomen en aan Adeline's lippen gebragt - ‘en nu, ga henen in vrede!’</p>
<p>Nadat Adeline een' warmen kus op de beeldtenis der Madonna gedrukt had, wilde zij vertrekken, toen de priester haar nog terug hield en op diep bewogen toon sprak:</p>
<p>‘Adeline, tot hiertoe sprak ik tot u als priester, en God zij geloofd, dat gij naar de stemme des priesters gehoord en u eene gehoorzame dochter betoond hebt. Ik heb mijn' priesterpligt volbragt, maar geloof daarom niet, dat ik onder mijne strenge priesterpligten geen medelijden met u zou gevoeld hebben. Onder dit heilig gewaad klopt ook een menschelijk hart, dat mede gevoelen, mede lijden kan. Ik weet bij eigene ervaring wat het zegt, de bekoring der zinnen op te offeren aan zijn' pligt; ik heb ook geworsteld en gebeden, in doodsangst der ziele gebeden, eer het weerspannige ik onderworpen en de gehoorzaamheid was geleerd. Maar ik weet ook, wat men voor het heil der Kerke moet veil hebben, opdat alles uitloope <hi rend="spat">ad majorem Dei gloriam</hi>. Neem deze hand van den priester aan als die eens vriends: zij zal u steunen en leiden, waar gij steun en leiding noodig hebt. Maar zoek een' hoogeren steun nog aan de trouwe moederborst der Heilige Maagd, wier onbevlekt gelaat gij gekust en aan wier moederhart gij u hebt neêrgevleid.’</p>
<p>&nbsp;</p>
<p>Johan verkeerde dien dag in den pijnlijksten toestand tusschen hoop en vrees. Aan alles bemerkte hij, dat er onder de familie de Leuk een groote spanning heerschte, en hoe hij zich ook tot haren kring aangetrokken gevoelde, hij kon in den onzekeren toestand, waarin hij
<pb n="257"/>zich bevond, nu en dan den wensch niet onderdrukken, dat hij met zijn' vriend maar vertrokken mogt zijn. Wat de heer de Leuk ook deed, om het gesprek aan den maaltijd levendig te houden, het wilde niet gelukken. Adeline was stil, afgetrokken en zigtbaar afgemat. Dat dit op Johan terugwerkte, laat zich ligt begrijpen, en daarom luisterde hij ter naauwernood naar de geestige invallen van Adolf, waarin hij, als hij goed geluisterd had, bedekte toespelingen op zijne vurigste wenschen had kunnen opmerken.</p>
<p>Vroeger dan gewoonlijk stond men van tafel op. Adolf noodigde Johan uit, om van den heerlijken namiddag gebruik te maken en eene kleine wandeling met hem te doen. Het was Johan aan te zien, dat hij niets liever wenschte, dan de laatste uren van dezen dag in Adeline's gezelschap te blijven doorbrengen. Toen Adolf hem echter influisterde, dat hij de reden van zijn tegenzin begreep, maar dat zijne zuster gewoon was op een' dag als deze, altijd het <hi rend="spat">Lof</hi> bij te wonen, dat in de kerk werd gezongen, was hij terstond bereid zijn' vriend te volgen, in de hoop, dat hij, nu Adolf zelf er aanleiding toe had gegeven, met hem nog eens over Adeline zou kunnen spreken.</p>
<p>In die hoop bedroog hij zich niet; want naauwelijks waren zij buiten het dorp, of Adolf bragt het gesprek op zijne zuster en zeide, tot niet geringe verbazing en verrassing van Johan, dat hij zich ditmaal in het hartstogtelijk gevoel van Adeline vergist had, omdat zij dat had laten zegepralen over een beginsel, waarvan hij verwacht had, haar nimmer te zien afwijken. Wij behoeven het niet in het breede te schetsen, welk een' indruk deze tijding op Johan maakte, die het niet gelooven kon, dat hij zulk een uitverkorene was, voor dat Adolf hem met ronde woorden betuigde, dat Adeline hem beminde,
<pb n="258"/>dat hij zelf zich daarvan dezen avond nog zou kunnen overtuigen, maar dat het in de gegeven omstandigheden beter was, dat de zaak voor 's hands tusschen de twee gelieven bleef, schoon hij hem wel verzekeren kon, dat zijne ouders, als het eens tot eene openlijke verklaring kwam, zich tegen eene naauwere verbindtenis met zijne zuster niet ernstig verzetten zouden.</p>
<p>Na deze ongedachte uitkomst was Johan te gelukkig, om er niet op aan te dringen de wandeling zooveel mogelijk te bekorten, om zich daardoor de gelegenheid te openen om Adeline alleen te spreken. Adolf sloeg den kortsten weg naar het dorp in en zoo waren de beide vrienden spoedig genaderd tot bij de kerk, waar de laatste toonen van het Godgewijde lied, begeleid door het welluidende orgel, nog weêrgalmden en in een smeltend akkoord wegstierven. Was het wonder, dat Johan met zijn geschokt gevoel en in de stemming, waarin hij thans verkeerde, door heilige aandoeningen werd overmeesterd en half bewust het kerkportaal binnentrad, om die laatste klanken op te vangen, die zich langzaam verloren in het plegtstatig en ernstig dreunen der afwisselend zware en zachte orgeltoonen? Was het wonder, dat hij, zijn' vriend de hand drukkende, uitriep: ‘Hoe schoon, hoe heerlijk is die melodie! Waarom moet de godsdienst zoo vele harten scheiden? Waarom vereenigen zij allen zich niet in de harmonie, die in deze Godgewijde toonen weêrklinkt?’</p>
<p>‘Laat ons een oogenblik ter zijde gaan,’ sprak Adolf, ‘tot dat de groote menigte de kerk verlaten heeft. Treed haar dan in: gij zult er Adeline nog aantreffen en haar zelve kunnen spreken, terwijl gij haar naar huis vergezelt.’</p>
<p>Naauwelijks was de gemeente het kerkportaal uitgetreden, of Johan begaf zich met een bevend hart in de
<pb n="259"/>kerk. Zijn zoekend oog zag rond, terwijl hij met naauwelijks hoorbaren tred zich naar het midden der kerk begaf, waar de wierookwalm nog een' zoet bedwelmenden geur verspreidde. Enkelen, die nog geknield lagen, toen hij de kerk intrad, verlieten den tempel, en de plegtige stilte werd slechts gestoord door een naauwelijks hoorbaar snikken, op welks geluid Johan uit zijne overpeinzing ontwaakte en het oog wendde naar de plaats van waar die weemoedige toon kwam.</p>
<p>Daar lag zij geknield, Adeline, voor het beeld der Madonna; nimmer had hij haar zoo aanschouwd. Met ingehouden adem bleef Johan roerloos staan, terwijl hij zich naauwelijks verzadigen kon aan den betooverenden aanblik, die zijn oog trof. Wat was zij schoon in die gebogen houding, die hare fraaije vormen zoo heerlijk deed uitkomen; wat was zij verrukkelijk, terwijl de gouden stralen der ondergaande zon door de hooge boogvensters haar gelaat halverwege beschenen en zich weêrkaatsten in de tranen, die hare wang besproeiden; wat gloeijende lichtkrans klom al hooger en hooger op het beeld der Madonna, dat met leven scheen bezield en den meêwarigen blik op de biddende dochter liet vallen; wat wisselende lichttinten speelden door de kerk en om het hoogaltaar, waarop nog de waskaarsen brandden, en hoe dansten door dit gemengde licht, dat het vergulde kerkversiersel als flonkerende sterren deed schitteren, de grilligste schaduwen tusschen de hooge pilaren, die het booggewelf steunden, dat, met de opgestegen wierookwalmen nog vervuld, in een' geheimzinnigen nevel zich verloor.</p>
<p>Met ingehouden adem staarde Johan op de geliefde, met wie hij in stilte bad, terwijl zijn vochtig oog getuigde van zijne deelneming in die tranen, die uit haar oog als kostelijke parels neêrvielen op den grond waarop zij geknield lag. Wat las hij in de tranen niet: tolken
<pb n="260"/>van het diepst gevoel en reine liefde van een teederminnend harte. Had een heilige schroom hem niet weêrhouden, hij zou naar haar toegesneld zijn en naast haar geknield hebben, om een' langen, vurigen kus van trouwe liefde op hare lippen te drukken.</p>
<p>Arme Johan, wat storm zou uw boezem beroerd hebben, hadt gij de oorzaak dier tranen gekend; hadt gij geweten welk een strijd daar door Adeline gestreden werd en dat de tranen, die zij stortte, geplengd werden bij liet bloedig offer, dat haar hart hier bragt aan haar pligt; hadt gij vermoed welke gebeden zij opzond tot de Moedermaagd, om haar te steunen in dien strijd en kracht te verleenen, om dat offer niet al te onwillig te brengen!....</p>
<p>Na het teeken des kruises gemaakt te hebben, rees Adeline langzaam van hare bidplaats op, doch welk eene marmerbleekheid overtoog haar gelaat, toen zij, zich omkeerende, Johan ontdekte, die haar eerbiedig naderde en eenige woorden begon te stamelen.</p>
<p>‘Niet hier!’ was alles wat zij, met eene bevende stem en als naar lucht hijgende, kon uitroepen.</p>
<p>Die woorden waren een gebod voor Johan, dat hij eerbiedigde en waarom hij haar dan ook zwijgend en met langzame schreden de kerk uitgeleidde. Toen zij zich in de vrije lucht bevonden, werd zijn hart ruimer, en terwijl hij het oog op de ondergaande zon vestigde, sprak hij: ‘dat onbeneveld ondergaan der zon spelt voor morgen een' schoonen dag, Adeline,’ en bij het spreken dezer woorden, wendde hij zijn gelaat naar het hare, terwijl zijn oog van den gloed der liefde tintelde, en hij vervolgde: ‘mogt ik dien dag als den schoonsten dag mijns levens kunnen begroeten; Adeline, gij kunt mij tot den gelukkigste der menschen maken.’</p>
<p>‘Johan, wij zijn zoo aanstonds te huis,’ antwoordde zij met eene bedaardheid, waarvan de beteekenis niemand
<pb n="261"/>anders, behalve Johan, zou ontgaan zijn; ‘wij kunnen in den tuin nog even wandelen en daar kunt gij mij eene nadere verklaring dier woorden geven.’</p>
<p>Nogmaals gingen zij zwijgend voort tot zij de aangewezen plaats bereikt hadden.</p>
<p>‘En nu, Adeline,’ sprak Johan, terwijl hij hare hand in de zijne nam, ‘behoeven mijne woorden nog eene nadere verklaring? Behoef ik het u nog te zeggen, dat ik u bemin, vurig bemin....? Doch hoe beeft gij zoo, Adeline? Wat beteekent dat ingehouden snikken?’</p>
<p>‘'t Is niets, Johan; eene ligte aandoening bij die onverwachte verklaring?’</p>
<p>‘Onverwacht, Adeline? Hebt gij dan niet bemerkt, dat....’</p>
<p>‘O, ga niet verder: ja, ik wist het door mijn' broeder; vergeef mij mijne verwarring.’</p>
<p>‘En uw antwoord, Adeline!’</p>
<p>Zij zweeg.</p>
<p>‘Uw antwoord, Adeline, ik smeek er u om.’</p>
<p>‘Gij kunt over mijne hand beschikken, Johan.’</p>
<p>Op hetzelfde oogenblik drukte hij een' vurigen kus op haar koude lippen, doch 't was hem of die kilheid hem om het harte sloeg en hij tot meerdere bezinning kwam; hij slaakte een' diepen zucht en vroeg half smeekend: ‘hebt gij mij niets meer te zeggen, Adeline?’ terwijl hij hare hand aan zijn kloppend hart drukte.</p>
<p>‘Is u dat niet genoeg, Johan?’ vroeg Adeline. ‘Gelooft gij niet, dat wie de hand schenkt, het hart niet zal terughouden?’</p>
<p>‘Waartoe zoo geheimzinnig, Adeline? Uw broeder heeft, nadat hij mijn hartsgeheim wist, mij ook het uwe geopenbaard.’</p>
<p>‘Dan weet gij immers genoeg! Gij hebt mij bespied, terwijl ik geknield lag voor het beeld der Heilige Maagd.
<pb n="262"/>Ik heb tot haar gebeden: gij weet niet wat zij vermag! Als zij mijn gebed verhoort, dan is uw geluk verzekerd en dan kan ik haar eeuwig danken voor den zegen, dat zij mij heeft uitverkoren om met u den levensweg te bewandelen.’</p>
<p>‘Hoe gelukkig maakt gij mij, Adeline; doch laat ons thans niet over Maria spreken: ik vereer haar als de moeder des Heeren, en was ik met heiligen eerbied vervuld, toen ik u voor haar beeld biddend geknield zag, ook uit mijn hart steeg eene bede tot Hem, die de harten neigt en aan Wiens zegen ons alles gelegen is.’</p>
<p>‘O, Johan,’ sprak Adeline, en in de avondschemering zelfs kon het Johan niet ontgaan, dat haar oog van heilige verrukking schitterde; ‘gij, Protestanten, blijft doorgaans bij de uitwendige daad der vereering van Maria stilstaan, terwijl gij vergeet, welk eene diepe Godsgedachte er in die vereering ligt opgesloten.’</p>
<p>‘Ik wil het gelooven, Adeline; maar laat ons nu liever een onderwerp laten rusten, dat ons later genoeg stof tot gesprek zal opleveren, en ons nu geheel overgeven aan het onbeschrijfelijk geluk van het oogenblik, dat ons thans is verleend en, helaas, al te spoedig zal verdwenen zijn.’</p>
<p>‘Ik zelve moet dat oogenblik bekorten; want wij moeten naar huis keeren. Ik heb van Adolf gehoord, dat ook met uwe toestemming onze wederzijdsche verklaring vooreerst geheim blijft, niet waar?’</p>
<p>‘Niet lang echter, Adeline. Het zou mij te pijnlijk vallen u slechts eene enkele keer te kunnen zien en in het geheim te spreken. Ik beloof u....’</p>
<p>‘Geen overijlde belofte, Johan. Denk aan uwe ouders.’</p>
<p>‘Uwe liefde maakt mij sterk, Adeline!’</p>
<p>Onder zulke gesprekken, afgebroken door oogenblikken van stilzwijgen, waren de jonge lieden het huis genaderd. Beide waren den ganschen avond stil en
<pb n="263"/>afgetrokken. De huisgenooten hielden zich alsof zij dit niet bespeurden. Men ging vroegtijdig ter rust, omdat de studenten den volgenden morgen vroeg vertrekken moesten. En terwijl Johan de zoetste droomen droomde, zonk Adeline eerst in een' doffen slaap, toen zij uitgesnikt, en, de hand vast op het hart gedrukt, de Moedermaagd om genade gesmeekt had.</p>
<p>Johan had naauwelijks gelegenheid om den volgenden morgen nog een enkel woord met Adeline te wisselen, en viel hem ook het afscheid moeijelijk, in gelukkiger stemming had hij echter <hi rend="spat">Zomerlust</hi> nimmer verlaten, in weerwil van eene beklemdheid, die hem somtijds overviel, waarvan hij zich geen rekenschap wist te geven; in weerwil van eene stem, die, hoewel nog onduidelijk, in hem sprak, waarvan hij de beteekenis niet kon of wilde raden.</p>
</div>
<div type="chapter">
<pb n="264"/>
<head rend="h3">Dertigste hoofdstuk.
<lb/>
Duimschroeven.</head>
<p>‘En zoo zou dan het Protestantisme een bodemloos subjectivisme zijn! Zwaarder kunt gij mijne Kerk wel niet beschuldigen, dieper haar niet wonden. Ik moet mij tegen dien aanval krachtig verzetten, heer pastoor.’</p>
<p>‘Gij wordt warm, mijn jonge vriend, en ik veroordeel u daarom niet. Integendeel, ik moet u prijzen, dat gij u onderscheidt van zoovele jongelieden, die òf, in den waan verkeerende, dat zij te hoog staan om op zulk eene beschuldiging te antwoorden, mij met een verachtelijk schouderophalen den rug zouden toekeeren, òf, uit gebrek aan godsdienstzin, haar onverschillig zouden aanhooren. En toch, ik kan niets terugnemen van hetgeen ik zeide: objectiviteit, consequentie zijn alleen in de Katholieke Kerk te vinden.’</p>
<p>‘Uwe beschuldiging laat ik gelden tegen de bastaard-Protestanten die met hunne aanmatiging en hunne valschelijk dusgenoemde wetenschap, Gods woord zoeken te ondermijnen, maar wij..... kent gij een' vaster bodem dan de Heilige Schrift, aan welks gezag wij regtzinnige Gereformeerden ons onbepaald onderwerpen?’</p>
<p>‘Ik wil niet herhalen wat wij vroeger reeds omtrent dit onderwerp bespraken; laat mij het echter nog eenig-<pb n="265"/>zins mogen toelichten. Beiden zijn wij het daaromtrent eens, dat gelooven, als tegenstelling van weten, een voor waar houden is op gezag; gij op het gezag des Bijbels, ik boven den Bijbel op dat van de Kerk......</p>
<p>‘Gij houdt den Bijbel dus niet voor het éénige, onfeilbaar Woord Gods?’</p>
<p>‘Welk eene gevolgtrekking! Zoo eenig Christen, dan is het de Katholiek, die den Bijbel als het Woord Gods eerbiedigt en het levendig betreurt, dat zijn Goddelijk gezag vaak te schandelijk wordt aangerand. Maar hoe komen wij nu aan de Heilige Schriften? Israëls Kerk heeft ons het Oude Verbond overgeleverd, - en de schriften des Nieuwen Testaments? Wie heeft ze onschendbaar bewaard; wie ze tegen de aanranding van vijanden en ongeloovigen gehandhaafd? Gij kunt het niet ontkennen, mijn vriend: bezaten de geloovigen, eer er nog een schriftelijk Evangelie bestond, 's Heeren Woord van het Oude Verbond, het Woord Gods des Nieuwen Verbonds, dat hun alleen mondeling kon worden verkondigd, ontvingen zij door de Kerk, die sedert de uitstorting des Heiligen Geestes op het Pinksterfeest is ontstaan en daarom zooveel ouder is dan de Heilige <hi rend="spat">Schrift</hi> des Nieuwen Verbonds. Zoo zijn wij door de Kerk aan de Heilige Schrift gekomen; de Kerk, die het altijd als hare hoogste roeping heeft beschouwd, en die ook alleen bevoegd was, om de Christelijke geloofsleer tegen aanranding van ongeloovigen te beschermen en dat ook door alle eeuwen heen getoond heeft in haren zegepralenden strijd tegen dwaalleeraars van allerlei aard.’</p>
<p>‘Maar, mijnheer, dat alles ontneemt niets aan de waarde dier Goddelijke Schriften, op wier gezag ik mij in het hoogste ressort beroep.’</p>
<p>‘Volstrekt niet: het bevestigt die goddelijke waarde
<pb n="266"/>voor mij; maar waar is voor u de waarborg, niet de in de lucht zwevende, maar de op werkelijkheid gegronde, de historische waarborg voor de Goddelijkheid des Nieuwen Verbonds, - voor u, die het gezag der Kerk, op wier getuigenis alleen de echtheid en Goddelijkheid dier Schriften kan worden aangenomen, verwerpt en daarmede de kracht der overlevering?’</p>
<p>‘Dien waarborg vind ik in de onfeilbaarheid der schrijvers, die mij de Goddelijke oorkonden des Christendoms hebben medegedeeld, wier inhoud boven alle bedenking waar moet zijn.’</p>
<p>‘Omdat die schrijvers u dien inhoud hebben medegegedeeld! Onderstel eens, dat ik een prediker des ongeloofs was, hoe gemakkelijk zou het mij dan vallen u in uwe cirkelredenering vast te zetten: gij houdt de Schriften des Nieuwen Verbonds - om ons daartoe alleen eens te bepalen - voor Goddelijke Schriften, omdat zij door onfeilbare, door Gods Geest geïnspireerde schrijvers zijn te boek gesteld. Goed: maar, hoe weet gij nu, dat die schrijvers onfeilbaar waren? Uit hunne eigene geschriften en het getuigenis, dat zij daarin aangaande zich zelven gegeven hebben. Gij gevoelt het, mijn vriend, als gij u op geen hooger gezag beroepen kunt, dan zijt gij onmagtig tegen het ongeloof. Maar onbewust maakt gij u aan eene gelukkige inconsequentie schuldig, wanneer gij de echtheid en geloofwaardigheid der Schriften aanneemt, op gezag van de overlevering der ware Katholieke Kerk; aan eene nieuwe inconsequentie, daar gij het geloof der eerste Christenen erkent als een zuiver geloof en u daaraan wilt aansluiten, schoon die eerste Christenen nog geen geschreven Evangelie hadden, maar het hun door overlevering mondeling werd bekend gemaakt. En kunt gij dit niet tegenspreken, wel nu, dan neemt gij, Protestanten, immers ook het Nieuwe Verbond aan op
<pb n="267"/>hooger gezag dan het geschreven Woord: het gezag der overlevering, door de Kerk voortgeplant.’</p>
<p>‘Als ik dit ook al toestemde, dan zie ik de juistheid van uwe beschuldiging nog niet in, dat het Protestantisme een bodemloos subjectivisme zou zijn.’</p>
<p>‘Niets is toch duidelijker dan dit: toen uwe Hervormers de Heilige moederkerk verlieten, gaven zij den Bijbel aan ieders bijzonder gevoelen en eigendunkelijke verklaring prijs. Het gevolg daarvan kent gij: spoedig waren het de Hervormers onder elkander niet eens, er ontstond een menigte van secten, die met elkander hevig twistten, elkander haatten en vervolgden en zoo het ligchaam van Christus verscheurden, en elke ketter had zijn letter: met bijbeltaal rammeijen uw moderne theologen de muren, die uwe Hervormers van het oude Godsgebouw nog lieten staan.’</p>
<p>‘Twisten en scheuringen zijn altijd het gevolg geweest van den strijd om de waarheid; maar altijd zegeviert de waarheid in den kamp tegen de dwaling.’</p>
<p>‘En wie heeft haar dan in uwe Kerk gevonden? Ieder meent haar voor zich zelven gevonden te hebben, maar gij gevoelt het, dan kan men niet meer spreken van <hi rend="spat">de</hi> waarheid, die slechts ééne, onverdeelde zijn kan, maar wel van een waarheid, die ieder voor zich zelven aanneemt.’</p>
<p>‘En <hi rend="spat">de</hi> waarheid....’</p>
<p>‘Kan alleen gevonden worden in die Kerk, op wier gezag de Christenen van alle eeuwen de oorkonden des Nieuwen Verbonds hebben aangenomen. Staat de Kerk dus in zoo ver boven den Bijbel, omdat men dien op haar gezag aanneemt, dan moet zij ook wel het regt hebben om hem te verklaren. Ontneemt men haar dat regt, gij ziet het in uwe eigene Kerk wat er dan van <hi rend="spat">de</hi> waarheid komt. Zij kan alleen aangenomen worden
<pb n="268"/>op gezag; dat gezag moet onfeilbaar zijn; onder dat gezag moet men de rede gevangen geven, zal er éénheid in de erkentenis der waarheid ontstaan, terwijl dat gezag de magt moet hebben om tot geloof te dwingen, de kracht om die dwalingen het zwijgen op te leggen.’</p>
<p>‘Dat klinkt hard, mijnheer, daar protesteer ik tegen.’</p>
<p>‘Omdat gij niet consequent zijt. Uwe Dordtsche vaderen hebben dat zelve gevoeld en daarom op hunne wijze het stelsel van gezag weder ingevoerd. Zij immers hebben geloofsregelen voor hunne verklaring en opvatting van den Bijbel vastgesteld, waar men zich aan moest onderwerpen, en dat zij tot dat geloof dwongen is immers duidelijk genoeg uit hunne vervolging der Remonstranten te zien. Zoo ziet gij, dat de Oud-Gereformeerden het met de Katholieken in beginsel eens waren, gelijk het de regtzinnigen in uwe Kerk nog zijn, al verschillen zij ook in menig opzigt: - het beginsel van gezag, waardoor, gelijk zij ook teregt begrepen, éénheid in de leer alléén mogelijk is, dat is uw beginsel en het onze. Maar gij hebt het gezag van de doode letter, wij van de levende Kerk, die met moederlijke liefde zich schikken kan naar de vatbaarheid en de behoeften harer kinderen.’</p>
<p>‘Gezag van de Dordtsche vaderen? Ik stel het hoog; maar toch zou ik u namen kunnen noemen van beroemde geleerden, voorstanders der oude orthodoxie, die in menig punt afwijken van de geloofsbelijdenis der Dordtsche vaderen en dus bij hun gezag niet zweren.’</p>
<p>‘En dat zou een nieuw bewijs zijn voor de inconsequentie van die heeren, waarvan het treurig gevolg is de vele oneenigheden, die er ook onder uwe regtzinnige geloofsgenooten bestaan. Doch ik bemerk, dat gij u warm maakt, mijn jonge vriend. Ik wil daar nu geen gebruik van maken en zeggen: die zich boos maakt, heeft ongelijk.
<pb n="269"/>Liever willen we ons gesprek hier afbreken, terwijl ik u de gelegenheid wil geven, om over het gesprokene eens ernstig en bedaard na te denken. Mij hebt ge een aangenaam uurtje verschaft: moge het voor ons beiden eenige vrucht dragen. Gun u nu eenige ontspanning in het voor u gewis aangenamer gezelschap uwer geliefde, die u zeker met verlangen wacht, en kom mij nog eens opzoeken, eer gij vertrekt.’</p>
<p>&nbsp;</p>
<p>Dit gesprek werd, zooals de lezer reeds terstond heeft opgemerkt, gevoerd tusschen Johan en den pastoor, dien we op <hi rend="spat">Zomerlust</hi> ontmoetten.</p>
<p>Er was een geruime tijd verloopen, sedert wij Johan verlieten op den morgen, toen hij met zijn' vriend naar de Akademiestad terugkeerde. In de eerste dagen en weken, gevoelde Johan zich hoogst gelukkig in zijne verbindtenis met een meisje, dat hij in zoovele opzigten had leeren hoogschatten. Adeline had schoorvoetend hare toestemming gegeven, om eene briefwisseling te onderhouden, die echter, meende zij, in de gegevene omstandigheden, niet te druk mogt zijn. En waren hare brieven doorgaans korter en minder hartstogtelijk dan de zijne, zij waren hem echter kostbare schatten, die door hem op hoogen prijs werden gesteld. 't Is waar, in die brieven kwamen nu en dan uitdrukkingen voor van leedgevoel over verschil in geloofsbegrippen, doch daar straalde altijd zooveel kieschheid en deelneming in door, dat ze hem daardoor te dierbaarder werden, en wat sprak er uit die brieven een edel hart, wat warme liefde voor hare ouders, wat eerbiedige vereering voor haren zieleherder, wat innig godsdienstig leven! Zelfs de trek van zwaarmoedigheid, die somtijds even doorschemerde, maakte het beeld der geliefde nog bekoorlijker en boeide Johan nog vaster aan zijne uitverko-<pb n="270"/>rene, te meer wanneer zij hem zoo roerend dankte voor zijne belangstellende vragen naar de oorzaak van den kommer, die soms - hij vermoedde het - hare ziel drukte. Na verloop van eenigen tijd begon hij echter meer en meer den moeijelijken toestand te beseffen, waarin hij zich bevond, vooral tegenover zijne ouders, tegen wier ernstige bedenkingen hij niet zonder reden begon op te zien, terwijl de vrees voor de strengheid zijns vaders hem pijnlijk bekroop. Lang, dat gevoelde hij, kon die toestand niet blijven, en daarom nam hij zich ernstig voor om zijne ouders eerlang met de zaak bekend te maken. Maar - hoe meer het tijdstip naderde, dat hij daartoe had bepaald, des te strenger kwam hem het beeld zijns vaders voor oogen.</p>
<p>Adolf, wel bevroedende wat er omging in het hart zijns vriends, ging met de meeste behoedzaamheid bij het opmerken daarvan te werk. Hij onderhield eene geregelde briefwisseling met den pastoor, waardoor hij dezen geheel op de hoogte hield, en door wien hij wederkeerig de noodige voorlichting ontving.</p>
<p>Terwijl hij Johan aanspoorde, om minder in zich zelven gekeerd en meer opgewekt te zijn, en daarbij zijn' spotlust over de uitwerkselen der liefde niet bedwong, vermeed hij zorgvuldig om de ware oorzaak van zijne bedruktheid aan te roeren, daar hij wijsselijk de gelegenheid afwachtte, dat zijn vriend zelf hem die zou openbaren. En hij bedroog zich in zijne verwachting niet. Johan opende zijn hart voor hem, en beklaagde zich over de valsche verhouding, waarin hij verkeerde, over de vrees, die hem nu en dan beklemde, dat zijne ouders zijn geheim ontdekken en hem daarover streng onderhouden zouden. Dit zou, verklaarde hij, wel geen invloed hebben op zijne liefde voor Adeline en zijn trouw aan haar, maar hij wenschte toch, dat de strijd
<pb n="271"/>met zijne ouders al gestreden was, terwijl eene geheime verbindtenis met Adeline hem, zoowel voor haar als voor hem zelven, tegen de borst stuitte.</p>
<p>‘Dat is het gevolg, Johan,’ sprak Adolf, ‘als men niet verzint vóór men begint.’</p>
<p>‘Ik heb niet onbezonnen gehandeld, Adolf; ik heb mij zelven genoegzaam beproefd, maar ik kan het struikelblok niet uit den weg ruimen.’</p>
<p>‘'t Is wel ongelukkig, dat we onder zulke bekrompen menschen hier op deze wereld leven, die het wezenlijke voorbijzien en zich meest aan de vormen stooten.’</p>
<p>‘Dat moge in vele opzigten waar zijn, maar zeker is dit niet van toepassing op het Roomsche en het Protestantsche geloof.’</p>
<p>‘Dat zie ik nog niet in.’</p>
<p>‘Alsof ge de verschilpunten niet kent, die nog al tamelijk scherp tusschen Roomschen en Protestanten bestaan; alsof ge niet wist, hoe bangen strijd mijne vaderen gestreden hebben tegen de uwe, om hun geloof te behouden.’</p>
<p>‘Dan zijn uw vaderen wel dwaas geweest: zelf heb ik u hooren zeggen, toen ge over dien dominé Bergsman aan 't doorslaan waart, dat uw vaderen hun bloed vergoten hadden voor de leer der Drieëenheid en der voldoening, en die behoefden ze toch waarlijk tegen mijne vaderen niet te verdedigen: ze hadden ze van de Katholieke Kerk geleerd. Maar zoo zijt gij, Protestanten, altijd wilt gij tegenover ons staan, altijd dat illiberaal vooropzetten van de verschilpunten, en niet allereerst en allermeest gezocht naar de punten van overeenstemming en die in het licht gesteld.’</p>
<p>‘Maar zoo kunt ge toch op uw Roomsch standpunt niet spreken, Adolf, daar de Roomsche geene zaligheid kent buiten zijn Kerk.’</p>
<pb n="272"/>
<p>‘Als ik u nu met gelijke munt betalen wou, dan zou ik kunnen zeggen, dat we het in beginsel zamen eens zijn, daar de echt Gereformeerde Kerk even uitsluitend is, als zij voor de uitverkorenen alleen den hemel opent. Doch laat ons dat schermutselen in het wilde staken; wat ik daar zeide, meen ik: het ware te wenschen, dat men over het geheel in het godsdienstige elkander meer zocht te verstaan, door op de punten van overeenstemming meer dan op die van verschil te letten. Als ge dat ook deedt, zoudt ge minder bezwaard zijn, en u voor uw ouders veel beter kunnen verantwoorden.’</p>
<p>‘Maar dat is mij nooit geleerd; daar heb ik nimmer over nagedacht.’</p>
<p>‘Ik wel, Johan; en als ik dat niet gedaan had, zou ik alle middelen in het werk gesteld hebben, om Adeline te bewegen hare toestemming tot het engagement te weigeren. Zij verkeert in hetzelfde geval als gij, daar zij meent, dat het verschil in beider geloofsbelijdenis veel grooter is dan de overeenkomst. Als gij nu eens tot eene andere overtuiging komt, dan zal 't u niet moeijelijk vallen haar daartoe ook te brengen, en zoo zal eene gewenschte overeenstemming van beider gevoelens niet tot de onmogelijkheden behooren.’</p>
<p>‘Maar hoe zal ik, die de Roomsche Kerk en leer te weinig ken, ooit tot die overtuiging komen?’</p>
<p>‘Is om tot die kennis te geraken de weg voor u niet gemakkelijker dan voor menig ander? Hebt gij zelf mij niet verzekerd, dat onze pastoor een verlicht en verdraagzaam man is? Hij spreekt gaarne over godsdienstige onderwerpen en zal u, beter dan ik, de noodige inlichtingen geven.’</p>
<p>&nbsp;</p>
<p>Johan had verlangend uitgezien naar het oogenblik, dat hij zijne Adeline weder ontmoeten kon, en was dus
<pb n="273"/>zeer verblijd, toen Adolf hem uitnoodigde om <hi rend="spat">Zomerlust</hi> nog eens te komen bezoeken, vóór de familie naar de stad vertrok. Bij de eerste ontmoeting met Adeline schrikte Johan niet weinig over de verandering, die hij in haar voorkomen bespeurde. Zij zag buitengewoon bleek, en het kwam hem voor, dat haar gelaat sporen droeg van een' lijdenden toestand. Spoedig werd hij echter meer gerust gesteld, toen zij hem met een' vriendelijken glimlach verzekerde, dat zij eene goede gezondheid genoot, doch dat zij in de laatste gure dagen eene verkoudheid had opgedaan, die echter al weder aan het afnemen was.</p>
<p>Het was nu bij deze gelegenheid, dat Johan den raad zijns vriends gevolgd, een bezoek bij den pastoor afgelegd en het gesprek gevoerd had, dat wij straks hebben afgeluisterd.</p>
<p>Johan zag met genoegen, hoe het Adeline, wie hij het een en ander van dat gesprek had medegedeeld, verblijdde, dat hij zoo gunstig over haren biechtvader oordeelde, en toch had zij nu den moed niet met hem over de aangeroerde onderwerpen te spreken. Want hoe zij ook worstelde en streed, en zich telkens voornam om de middelen aan te wenden, die tot het groote doel moesten leiden, gedurig deinsde zij terug, en die innerlijke strijd vermeerderde niet weinig haar zielelijden, dat zij zorgvuldig voor hare betrekkingen en voor Johan verborgen hield. Wel had zij telkens, worstelend in het gebed, de Moedermaagd gesmeekt, haar kracht te verleenen om haar eigenwaan van opregtheid ten offer te brengen aan het heil der Kerk; wel had zij, in oogenblikken van overspanning, de kracht in zich meenen te gevoelen, om zich volkomen ten offer te brengen; maar zwaarder was die strijd haar in den jongsten tijd gevallen: sedert zij een' dieper blik in Jo-<pb n="274"/>han's ziel had geslagen, sedert zij daar den schat van liefde had ontdekt, dien hij voor haar had bewaard, had zij zich over hare onopregtlieid hevig beschuldigd; zij beklaagde hem, zij achtte hem, en allengs sloop een ongekend gevoel haren boezem binnen; zij bespeurde, dat zij Johan begon te beminnen.......</p>
<p>Over het met den pastoor gevoerde gesprek dacht Johan ernstig na. Hij moest het toestemmen: er was waarheid in de gevolgtrekkingen, die de priester gemaakt had, en hij kon het zich niet ontveinzen: die man had veel aantrekkelijks voor hem. De innemende toon, waarop hij sprak, de overredingskracht in zijne woorden, de kalmte, waarmede hij bedenkingen aanhoorde en wederlegde, - dat alles maakte zulk een' indruk op den jongeling, dat hij verlangde een gesprek voort te zetten, 't welk hij hoe langer hoe meer belangrijk begon te achten. Het denkbeeld, dat hij zich op eene gevaarlijke helling begaf, kwam niet bij hem op, terwijl hij meende vast genoeg te staan, om zijn geloof ongeschokt te bewaren.</p>
<p>De eerste gelegenheid nam hij dan ook te baat, om zich naar de pastorij te begeven, en andermaal zullen wij getuigen zijn van een gesprek tusschen den Roomschen priester en den regtzinnigen Protestant.</p>
<p>Had Adeline's biechtvader den strijd begonnen met de inconsequentie van het orthodoxisme tegenover het consequente Rome in het licht te stellen, hij ging in dezelfde rigting voort, terwijl hij telkens de punten van overeenkomst in het leerstellige liet uitkomen.</p>
<p>‘Spoediger dan ik verwacht had, mijnheer van Stralen,’ dus begon de pastoor het gesprek, ‘zie ik mij op nieuw met een bezoek van u vereerd. Maar, mij dunkt, gij ziet er niet zoo opgeruimd uit als de vorige keer, toen gij mij bezocht.’</p>
<pb n="275"/>
<p>‘Ik wilde u ook wel eens raadplegen, mijnheer,’ antwoordde Johan, ‘over den toestand van Adeline. Zij schijnt lijdend, en daarover verontrust ik mij. Is u misschien eenige oorzaak bekend, waardoor zij zich minder wel zou kunnen bevinden?’</p>
<p>‘De liefde ziet scherp, mijn vriend; doch maak u niet te ongerust. Zoodra Adeline overtuigd zal zijn, - en ik zal daartoe het mijne trachten bij te dragen - dat gij niet zoo ver van elkander staat in godsdienstige gevoelens, als zij meent, zal zij in eene geheel andere stemming verkeeren.’</p>
<p>‘Maar uwe genegenheid voor mijne vriendin zal daarmede toch niet te ver gaan? Het verschil in geloofsbegrippen zal nimmer weg te nemen zijn, mijnheer.’</p>
<p>‘Toch zult gij elkander in vele punten meer kunnen naderen, dan gij welligt nu nog verwacht. Dit zou het geval niet kunnen zijn, als gij b.v. van zienswijze en gevoelens veranderdet en, met zoo vele jongelieden van den tegenwoordigen tijd, een aanbidder werdt van de zoogenaamde moderne theologie, die den vasten bodem des geloofs onder de voeten weggraaft en van geen gezag in zaken des geloofs wil weten.’</p>
<p>‘Maar de orthodox Gereformeerde Kerk staat toch in zoo vele opzigten lijnregt tegenover de Roomsche Kerk.’</p>
<p>‘Meer in schijn dan in wezenlijkheid. Reeds zagen we, dat wij het in beginsel eens zijn ten opzigte van het gezag en dat voor ons beiden het gelooven een erkennen van de goddelijke waarheid op gezag is. Als gij lust hebt, wil ik meer punten van overeenstemming gaarne met u bespreken. Vóór alle dingen moet gij echter de dwaling laten varen, dat de Heilige Schrift de éénige bron des Christelijken geloofs zou zijn.’</p>
<p>‘Een dwaling, mijnheer!’</p>
<p>‘Ongetwijfeld, een dwaling, dat is historisch bewezen.
<pb n="276"/>Ik noodig u uit, mijn vriend, om mij één bewijs uit de Heilige Schrift zelve, één woord te noemen, waaruit het kan blijken, dat de Schrift bestemd is om de éénige regel van der Christenen geloof en zeden te zijn. Het gebod door den Heer aan de Zijnen gegeven om te onderwijzen, te doopen en te leeren onderhouden al wat Hij hun geboden had, hield toch niet in, dat zij iets zouden schrijven, en hebben zij dat nu gedaan, zij deden het voorzeker niet met het doel om de mondelinge leering der Kerk overbodig te maken, daar die mondelinge leering bestemd was om het Evangelie over de geheele wereld voort te planten. Hoeveel goddelijke waarheden de Schriften des Nieuwen Verbonds nu ook inhouden, zij bevatten toch geen volledig zamenstel van de Christelijke geloofsleer. De Apostelen schreven hunne brieven aan Christenen, die te voren in de Christelijke leer door mondeling onderrigt onderwezen waren, en wat die brieven aangaande de Christelijke geloofsleer bevatten, moest strekken om de Christenen daarin te bevestigen en te versterken, naar de bijzondere aanleiding, die de schrijvers daartoe kregen bij zulken, wier geloof door vijanden of dwaalleeraars werd aangerand. En gij behoeft u wegens het prijs geven van die dwaling niet te zeer te verontrusten, daar een der geleerdste voorstanders van uwe kerkelijke orthodoxie, Mr. Groen van Prinsterer, met de Katholieke Kerk nevens den Bijbel eene onfeilbare Kerk en eene onfeilbare traditie aanneemt, schoon ik hierbij moet aanmerken dat die geleerde heer zich aan groote inconsequentie schuldig maakt, daar hij niet alleen Art. VII uwer Geloofsbelijdenis, dat inhoudt: de volkomenheid der Heilige Schrift om alléén te zijn een regel des geloofs, schendt, maar ook als Protestant afwijkt van den regel, dat de Kerk niet mag terugkomen op hetgeen zij eens heeft vastgesteld. - Doch laat ons verder gaan:
<pb n="277"/>onder de gewigtigste leerstukken in de Christelijke Kerk mogen wel genoemd worden, de leer der Drieëenheid en der Verzoening. Wáárin wij ook van elkander mogen afwijken, voorzeker wel het minst in deze twee leerstukken. In Art. VIII van uwe Gereformeerde Geloofsbelijdenis is volkomen uitgesproken de geest van de Athanasiaansche geloofsbelijdenis ten aanzien der Drieëenheid, zoo als zij door de geloovigen in onze Kerk sedert achttien eeuwen wordt beleden. En wat de leer der Verzoening betreft: uwe kerkelijke leer hieromtrent komt geheel overeen met de onze. Ook daarin is het plaatsvervangend, schuldbetalend, Godverzoenend lijden en sterven van Christus duidelijk opgenomen. Om ons niet te vergissen, wil ik u eene omschrijving van uwe kerkelijke leer der Verzoening voorlezen van een' uwer predikanten, die haar met vijandigen zin tegen Rome zoowel als tegen uwe Kerk bestrijdt, doch haar zeer juist heeft geformuleerd. Luister slechts:</p>
<p>“Het gansche menschdom, dus luidt de kerkleer, lag in schuld en vloek verloren, en was verdoemelijk voor God. De Heilige Regter was vertoornd. Zijne gehoonde Majesteit eischte voldoening. Zijne beleedigde Geregtigheid vorderde straf. Maar de diep ellendige menschheid kon wel hare schulden dagelijks meerder maken, maar nimmer hare schulden betalen. Geen zoenoffer had zij, groot genoeg ter bevrediging van de eischen des Regters, en in dien rampzaligen toestand moest zij voor eeuwig verloren gaan, of een ander moest voor hare zonden voldoen... En die voldoening geschiedde. God zond Zijnen Zoon in de wereld. De Eeniggeborene Gods nam het vleesch en bloed der zondige menschheid aan. Hij, de Heilige, stelde zich als haar plaatsvervanger voor God, nam de schuld der wereld op zich, en... God maakte Hem <hi rend="spat">tot zonde</hi>. Hij nam Zijnen Zoon als
<pb n="278"/><hi rend="spat">zondoffer</hi> aan. Hij stelde den Heilige ten toonbeeld van Zijnen <hi rend="spat">schrikbren toorn</hi>. Hij laadde op Christus den vloek der zonde. Hij eischte van Hem de schuld der menschheid af. Hij deed Hem aan 't folterend vloekhout boeten, voor al wat het geslacht van Adam misdreven had.... Daar leed Hij, die geene zonde gekend had, helsche pijnen aan ligchaam en ziel. Van God verlaten, werd Hij een vloek. Hij betaalde in zich zelven het rantsoen aan God. Zijn heilig bloed, als dat van een onbestraffelijk, onbevlekt lam, besproeide de aarde. Hij stierf... En nu was God bevredigd. Het offer werd aangenomen. Door den <hi rend="spat">Godmensch</hi> gebragt, woog het in de weegschaal der <hi rend="spat">goddelijke</hi> geregtigheid tegen den schuldenlast der <hi rend="spat">menschheid</hi> op. Gods toorn was gestild met volle genoegdoening. Door het dierbaar bloed Zijns Zoons werd Hij <hi rend="spat">met de wereld verzoend</hi>. De Regter was nu Vader. En hem, die nu door het geloof in Christus wordt ingelijfd, hem wordt de volkomene geregtigheid van Christus als zijne eigene toegerekend, ja, zóó volkomen, alsof hij zelf in eigen persoon voor al zijne zonden betaald en al de geregtigheid der goddelijke wet vervuld had. Hem geschiedt genade voor regt, hem worden om <hi rend="spat">Christus</hi>' <hi rend="spat">wille</hi> de zonden vergeven.” En nu laat uw kerkleeraar, nadat hij eerst eene poging gedaan had om dit fundamenteel geloofsstuk te ontzenuwen, er zeer naief en tevens zeer waar op volgen: “En nu, van waar heeft de Christenheid toch <hi rend="spat">die</hi> leer der verzoening ontvangen? Gij meent van de Hervormers? Nu, ja, terwijl zij door de Hervormers beleden werd, is zij in de oude geloofsformulieren ook van ònze (de Protestantsche) Kerk opgenomen. Maar waaraan hadden de Hervormers dat denkbeeld ontleend? Eenvoudig aan Rome. In den schoot van Rome geboren en opgevoed, was het van
hèn niet te wachten, dat zij op
<pb n="279"/>eenmaal vrij zouden zijn van alle indrukken der jonkheid, van alle geloofsbanden der Moederkerk.” En zoo is het inderdaad: gij hebt eene orthodoxe Verzoeningsleer van Rome ontvangen, en zoo bestaat er dan ook in dat opzigt overeenstemming tusschen uwe geloofsbelijdenis en de mijne.’</p>
<p>‘Met dat onderscheid toch, dat wij de genoegdoening van Christus bij God voldoende achten, zonder dat de verdiensten van Christus door onze goede werken nog eens moeten verdiend worden.’</p>
<p>‘'t Is waar, wij achten de goede werken met uwe geloofsgenooten niet alleen noodzakelijk als vruchten des geloofs, maar wij kennen er ook verdienstelijkheid aan toe, zoo als de Heer zelf deed, toen Hij sprak: “Uw loon is groot in de hemelen.” Dikwijls echter wordt deze leer door onze tegenstanders op eene onwaardige en kwetsende wijze voorgesteld, terwijl ik niet ontkennen wil, dat er misbruik kan gemaakt worden van de leer der verdienstelijkheid van de goede werken. Onze Trentsche Kerkvergadering heeft de zaak echter in het ware licht gesteld toen zij vaststelde: “Aan alle zoodanigen, die het goede betrachten ten einde toe, en die op God hopen, moet alzoo het eeuwige leven worden voorgesteld als eene genade, welke aan kinderen Gods door Jezus Christus uit ontferming beloofd is; en als eene belooning, die hun, volgens belofte van denzelfden God, voor hunne eigene goede werken en verdiensten, getrouwelijk zal worden geschonken.”</p>
<p>Maar wij Protestanten zeggen daarentegen, dat de oorzaak onzer toekomende zaligheid alleen is de goddelijke genade, die het willen en volbrengen in ons werkt. En tot staving van ons gevoelen, beroepen wij ons op 't geen Jezus zegt: “Alzoo ook gij, wanneer gij zult gedaan hebben al hetgeen u bevolen is, zoo zegt: wij zijn
<pb n="280"/>onnutte dienstknechten, want wij hebben gedaan, hetgeen wij schuldig waren te doen.”</p>
<p>Ik heb u reeds doen opmerken, mijn vriend, dat wij den Bijbel niet moeten gebruiken om ieder voor ons zelven eene godsdienstleer te scheppen, maar om in de kennis der ééne ware godsdienstleer te vorderen, en dat het dus hoogst gevaarlijk is, Bijbelteksten tot éénigen maatstaf van onze bijzondere geloofsleer te bezigen. Ik wil u niet op nieuw voorhouden, hoe ook hier weder de behoefte blijkt aan een onfeilbaar gezag, dat het Schriftwoord verklaart; ik wil daarbij zelfs den schijn vermijden als zocht ik het antwoord te ontwijken op uwe aanhaling van die Bijbelplaats. Ik stem het Woord des Heeren gaarne en eerbiedig toe: ja, wij zijn onnutte dienstknechten, omdat wij Gode geen nut kunnen aanbrengen; omdat wij nooit zooveel voor God kunnen doen als Hij voor ons doet, en omdat wij al het goede, dat wij doen, van Hem ontvangen, die het willen en het werken in ons volbrengt; maar hoe men uit die uitspraak een bewijsgrond tegen de goede werken heeft kunnen halen, begrijp ik niet. Christus zegt niet, zoo als Chrysostomus reeds opmerkte: “Weest onnutte dienstknechten!” Hij zegt niet: “doet geen goede werken,” maar: “als gij alle goede werken gedaan hebt, zegt dan: “wij zijn onnutte dienstknechten.” Doch laat ons liever onderzoeken, of wij het in beginsel hier weder eigenlijk niet eens zijn: gij schrijft geene verdienstelijkheid toe aan de goede werken, toch wel aan het onbeschrijfelijk goede werk, dat onze Zaligmaker voor ons verrigt heeft. Zijne genoegdoening, waardoor Hij meer gedaan heeft, dan waartoe Hij zedelijk verpligt was, komt u ten goede. Wat gij te kort komt, wordt door de overvloedige verdiensten van Christus - Zijne genoegdoening bij God - voor u aangevuld; in beginsel zijn wij 't dus volkomen eens:
<pb n="281"/>bij God worden goede werken in rekening gebragt: gij zegt van Christus alleen; de Kerk voegt er bij: ook van de Heiligen en elken vrome, die, als Christus, naar Gods gebod zich gedraagt. Ons verschil schuilt alleen in de toepassing van het ware beginsel, en leert nu de Kerk, dat de genade door Christus voor den mensch verdiend, weder verdiend moet worden, dan is zij zeker meer dan gij aan het beginsel getrouw.’</p>
<p>‘De Protestant acht de goede werken tot zaligheid noodzakelijk, niet alleen omdat zonder die goede werken het geloof dood is, maar ook en vooral omdat zij een waarborg zijn, dat wij opregte Christenen zijn, wij ons daardoor het welbehagen des hemelschen Vaders waardig maken en hunne uitwerkselen zich tot ons heil in alle eeuwigheid uitstrekken, schoon die belooning niet geschiedt uit verdienste, maar uit genade. Bij u moet het goede werk loondienst worden, of - vergeef mij - ijdel vertoon.’</p>
<p>‘Hoe dit zij, mijn vriend, gij ziet, dat wij het ten opzigte van de noodzakelijkheid der goede werken eens zijn, terwijl gij de verdienstelijkheid der genoegdoening van Christus, in Zijne opofferende, schuldbetalende liefde ons ook ten hoogste voorbeelde, niet kunt ontkennen. Doch, laat ons liever op de praktijk zien, opdat het blijke, dat het Christendom in onze Kerk niet slechts in vormen bestaat, maar een werken en doen is van het vroom gemoed. Ik wil daarmede in geenen deele eene beschuldiging op uwe Kerk laden, maar slechts aantoonen, dat men eene heilige oefening niet terstond als eene verdachte vertoonmaking moet aanmerken, omdat zulk eene oefening de rijkste vruchten kan dragen. Gij weet, wij hechten hooge waarde aan het kinderlijk gebed. Verdenk ons niet, dat die vrome oefening slechts lippenwerk zou zijn, en niet zou ontspruiten uit ware behoefte van
<pb n="282"/>het menschelijk hart. Als gij onze statige kerkgebouwen binnentreedt, en gij ziet hier en daar een' geloovige neêrgeknield in aanbidding en zalige overpeinzing verzonken, zich onttrekkende aan het oog der wereld, om van de aarde zich los te maken en in de stille afzondering een zien van God als van aangezigt tot aangezigt te smaken, dan zult gij ons toch wel niet van ijdel vertoon maken kunnen beschuldigen. Ik weet het, men voert ons te gemoet, dat men op die wijze, ja, heilige indrukken ontvangen kan, maar dat ze bij het verlaten van het kerkgebouw spoedig verdwijnen en geen genoegzame kracht uitoefenen op het leven, omdat het indrukken zijn van het oogenblik; doch in elk geval heeft de bidder dan toch eene ure beleefd, waarin hij zich losmaakte van de kluisters der stof en het hart zich verhief tot God, waarvan het vermetel zou zijn de gevolgen vooruit te berekenen. Ik weet het, mijn vriend, gij behoort niet tot die ligtzinnigen, die den spot drijven met wat eeuwen lang heilig en dierbaar was en nog is aan duizende harten. Gij veracht niet, zij het ook dat gij in zienswijze van Rome's Kerk verschilt, wat den heiligsten invloed eeuwen lang op het gemoed van verstandigen en vromen heeft uitgeoefend. Gij ziet in de Katholieke Kerk niet voorbij het leven der dienende en opofferende liefde, dat zich openbaart in het ondersteunen en helpen van armen, kranken en lijdenden. Gij hebt eerbied voor die zelfverloochening, al meent gij ook, dat zij zich in zulk eene strenge onthouding, in zelfkastijding, in blinde gehoorzaamheid niet behoeft te vertoonen; maar waar gij den priester of de zuster van barmhartigheid gadeslaat aan de sponde der lijders, geen gevaar ontziende, geen lijden ontvlugtende, geen besmetting vreezende, om hulp en verkwikking aan te brengen, de geheimen op te vangen van het schuldbe-<pb n="283"/>lijdend hart en in dat hart den troost der godsdienst uit te storten, daar kunt gij niet nalaten een gunstig oordeel te vellen over zooveel
liefde en volharding, zooveel opoffering en zelfverloochening. Of als gij het oog slaat op den zendingsijver in de Katholieke Kerk, van waar duizenden uitgaan met het vooruitzigt van de grootste gevaren en moeijelijkheden, ja, van het leven te moeten opofferen, om aan Heidenen en wilden den naam van Christus te verkondigen; of de krachtige uitwerking op het Christelijk leven gadeslaat van de toewijding onzer geloofsgenooten aan het ideaal, dat zij in de Moeder Gods steeds voor oogen hebben, dan mogen wij verschillen in de theorie van de ware vroomheid, toch zult gij moeten erkennen, dat de beschuldiging ons toegeworpen van waarheid ontbloot is, als of onze oefeningen in heiligheid voor louter sentimentaliteit, ijdel ceremoniewerk en schijnheilig vertoon te houden waren.’</p>
<p>‘Veel wat gij daar opnoemdet, mijnheer, vindt gij ook in onze Kerk; maar wij wijden ons toe aan een ander ideaal dan Maria, die, hoe hoog wij haar ook als de moeder des Heeren en om hare vroomheid vereeren, in onze oogen eene zondares was als wij zijn, in zonden ontvangen en geboren.’</p>
<p>‘Wij zullen over de Maria-vereering, waardoor zoo menig heilbegeerige in gemeenschap gesteld wordt met alles wat goed en edel is en de verhevenste en deugdzaamste aandoeningen opgewekt en levendig gehouden werden, thans niet uitweiden. Welligt wordt ons daartoe later nog wel gelegenheid geschonken. Doch ik wil u eene vraag doen: erkent gij met uwe regtzinnige geloofsgenooten de eeuwige Godheid van Christus?’</p>
<p>‘Ongetwijfeld.’</p>
<p>‘Welnu, dan kunt gij aan Maria immers den eernaam van Moeder Gods niet weigeren: een' eernaam, dien uwe
<pb n="284"/>Hervormers zelve haar niet onthielden, een uwer regtzinnigste predikanten van vroegeren tijd, de eerwaarde Sluiter te Eibergen, haar toekende.’</p>
<p>‘Maar geeft dat haar aanspraak op eene godsdienstige vereering?’</p>
<p>‘Zoo als ik zeide, zullen we deze zaak vooreerst laten rusten. Genoeg, dat wij hier weder een punt van overeenkomst zien tusschen onze en uwe orthodoxe Kerkleer. Volgens beide kan het niet anders, of daar Christus God is, moet Maria den naam van Moeder Gods dragen. Alleen moet ik u opmerkzaam maken, dat de Roomsche Kerk hier weder consequenter is dan de uwe, die ter halverwege blijft staan en Maria in de rij der gewone zondige menschen plaatst. Uwe Kerk kent even als den onze aan den Heer onzondigheid toe, wegens Zijne buitengewone geboorte. Nu is het moederschap van Maria voorzeker een alleraanbiddelijkst geheim, een geheim, zoo als een onzer godgeleerden te regt heeft aangemerkt, dat haar op het innigst met God vereenigt, als van den Vader de uitverkorene Dochter; van den Heiligen Geest de geliefde Bruid; van den Zoon de gezegende Moeder; maar met het oog op die vereeniging met den Drieëenigen God, moet zij zelve wel volkomen heilig zijn, rein, vlekkeloos, vol van genade, vol van zegeningen: of zult gij een' reine geven uit een' onreine; hoe handhaaft gij Christus' zondeloosheid, terwijl gij Zijne moeder in zonde laat geboren worden? Aan onze zijde is weder de consequentie: Maria's heiligheid is in harmonie met haar moederschap, en als de moeder van den Godmensch, Christus, moet zij tot ons wel in de naauwste betrekking staan.’</p>
<p>‘Neen, mijnheer, schoon ik het omtrent de Godheid van Christus en zijne onzondigheid wegens zijne buitengewone geboorte met u eens ben, tot zulke gevolgtrek-<pb n="285"/>kingen ten aanzien van Maria kan onze Kerk niet komen, omdat zij in Christus den éénigen reine onder de onreinen ziet.’</p>
<p>‘Zeg liever, mijn vriend, omdat zij terugdeinst voor de consequentie, en waarlijk, zij doet dit in meer opzigten. Zij wil éénheid en onveranderlijkheid in de leer. Zij wil dat op het gezag des Bijbels, maar waarom niet op dat der Kerk, waaraan de Bijbel zijn gezag ontleent? Zij kent onbepaald gezag toe aan de Apostelen, maar waarom niet aan hunne geestelijke opvolgers, met wie de Heer beloofd heeft dat Hij zou zijn tot aan de voleinding der wereld? Zij neemt al de wonderen des Bijbels aan, maar waarom ook niet die de Kerk als wonderen heeft erkend? Op grond van de overlevering neemt zij het Oude en het Nieuwe Verbond aan, waarom ook niet de andere overleveringen, die de Kerk heeft bewaard? De anti-revolutionairen in uwe Kerk, die tot hare regtzinnigste zonen behooren, prediken onderwerping aan alle magten, omdat zij van God gegeven zijn, maar waarom verloochenen zij dan de magt van den Paus en verdedigen zij den afval van Filips?.... Doch ik wil u met vragen niet langer lastig vallen. Ik heb daartoe weder een te aangenaam uur met u doorgebragt. Wij hebben te veel punten van aanraking en overeenstemming overwogen, dan dat we als strijdende partijen van elkander zouden scheiden. En als ik Adeline tot dezelfde overtuiging gebragt heb omtrent de eenstemmigheid, die zelfs in hoofdzaken des geloofs tusschen u beiden bestaat, dan twijfel ik niet, of hare somberheid zal plaats maken voor eene meer opgeruimde stemming. God zegene u, mijn vriend, en als gij terug komt, vergeet dan niet mij op nieuw een bezoek te brengen.’</p>
<p>&nbsp;</p>
<p>Toen Adeline van Johan vernam, dat hij met veel genoegen den pastoor weder bezocht en deze hem veel
<pb n="286"/>te overdenken gegeven had, verheugde zij zich in den geest; maar toen hij haar zeide, dat haar biechtvader weldra ook met haar een ernstig gesprek zou voeren, verdween plotseling de blos der vergenoegdheid van hare wangen om voor die matte bleekheid plaats te maken, die haar gelaat in den laatsten tijd overdekte. Een onderdrukte zucht liet aan Johan veel te raden over. Hij deed er echter nu geen onderzoek naar, maar straks op zijne kamer dacht hij er ernstig over na, terwijl hij vóór hij zich ter ruste leî, om zijn geheugen te hulp te komen, een en ander opteekende van het met den pastoor gevoerde gesprek.</p>
</div>
<div type="chapter">
<pb n="287"/>
<head rend="h3">Een en dertigste hoofdstuk.
<lb/>
Toenadering.</head>
<p>‘En nu moet ik u, ook uit naam van Henri, nogmaals dankzeggen, mama, voor uwe toestemming hem gegeven om te studeren. De jongen is dol blij en legt zich reeds met de borst op de studie toe. Bergsman heeft mij gezegd, dat hij groote verwachtingen van hem heeft. 't Zal mij een tegenwigt zijn voor het onheil, dat mij in Adèle treft,’</p>
<p>‘God geve het, Hendrik!’ sprak de oude mevrouw van Stralen. ‘Henri is vlug en bevattelijk genoeg, als hij zich maar niet al te veel laat medeslepen door den stroom der nieuwe denkbeelden van dezen tijd.’</p>
<p>‘Geloof mij, mama, dat hij niets zal aannemen wat hij niet onderzocht en beproefd bevonden heeft: de jongen heeft een kritisch hoofd.’</p>
<p>‘Als hem dat maar niet in gevaar brengt, om van de goddelijke waarheden, die hij later prediken moet, af te wijken.’</p>
<p>‘Dat bezwaar had Karel ook, die wat broederlijker schijnt te worden en ten minste met mij praten wil, zonder zijn regterlijke autoriteit altijd te laten gelden.’</p>
<p>‘O, Hendrik, gij weet niet hoe goed mij die meerdere toenadering tusschen u beiden doet. Maar wat hebt gij aan Karel op zijn bezwaar geantwoord?’</p>
<p>‘Dat het wel ongelukkig zou zijn voor de waarheid,
<pb n="288"/>als zij den toets niet kon doorstaan, en ik vertrouwde, dat, als Henri haar gevonden had, hij haar ook wel handhaven en van haar in geen geval zou afwijken. Daarop volgde een ernstiger gesprek dan ik ooit met Karel gehouden heb, maar waaruit het mij toch is gebleken, hoe goed het is, als men, ook bij groot verschil in denkwijs, rond met elkander spreekt, want doorgaans nadert men elkander meer dan wanneer men uit lafheid of vrees elkander ontwijkt.’</p>
<p>‘Ik wenschte wel dat gesprek aangehoord te hebben. Kom, vertel er mij eens wat van.’</p>
<p>‘Maar dan moet ik u toch eerst wat anders mededeelen, om u voor al te groote gedachten van mij te bewaren. Gij moet dan weten, dat ik in den laatsten tijd veel met onzen vriend Bergsman gesproken heb en hem dank moet weten voor het hooger standpunt, waarop hij mij gebragt heeft, zoodat ik de ware godsdienst uit een geheel ander oogpunt heb leeren beschouwen dan ik vroeger ooit deed. Ik was voorheen, zoo als gij weet, zoo wat philosoof en meende, dat er een onoverkomelijke kloof tusschen de wijsbegeerte en de godsdienst bestond. Maar sedert Bergsman mij heeft overtuigd, dat beide niet tegen over elkander behoeven te staan, al gaan beide haar eigen weg, werd die kloof hoe langer hoe meer voor mij gedempt. Ik ben nu verzekerd, dat de wetenschap eene hooge en zeer gewigtige roeping heeft, maar dat de godsdienst, en vooral de volmaakte godsdienst, zoo als Christus die heeft bekend gemaakt en in zijn leven ten toon gespreid, nog eene hoogere heeft: om het hart te vormen, van zonde te reinigen en dat leven des geestes in ons op te wekken, dat in ons een eeuwig leven wordt. In één woord: Bergsman heeft mij het wezenlijke van de Christelijke godsdienst leeren inzien en begrijpen en mij overtuigd, dat, als ik er be-<pb n="289"/>zwaar in vind om wat mij in de Bijbelsche verhalen onaannemelijk en ongelooflijk voorkomt aan te nemen, ik, om tot het wezenlijke van het Christendom door te dringen, dan niet alles behoefde te gelooven wat in den Bijbel staat.’</p>
<p>‘Niet <hi rend="spat">alles</hi>! Dat is eene gevaarlijke speelruimte, waardoor het aan ieder wordt overgelaten wat hij naar eigen meening of smaak al of niet verkiest te gelooven. Hadt gij mij dit laatste niet gezegd, mijne vreugde over uwe Christelijke overtuiging zou grooter geweest zijn.’</p>
<p>‘Misschien zult gij mijne meening beter begrijpen, moeder, als ik u nu hoofdzakelijk mededeel wat ik met Karel ook over dat punt gesproken heb. Hij beweerde namelijk, dat Henri de goddelijke waarheid, zoo als die in den Bijbel is neêrgelegd, niet zou kunnen prediken, als hij niet alles geloofde wat in den Bijbel stond. Ik vroeg hem, of hij dan geen onderscheid maakte tusschen een historisch geloof en een geloof aan de goddelijke waarheden, die ons in den Bijbel worden medegedeeld, en of wij die waarheden niet kunnen aannemen, op het leven toepassen en daarin bevrediging voor verstand en hart, vertroosting en bemoediging vinden, zonder juist al die verhalen van gebeurtenissen aan te nemen, die meer of minder met die waarheden in verband worden gebragt? - De historische feiten, was zijn antwoord, zijn de dragers dier waarheden en staan in te naauw verband met haar, dan dat wij ze verwerpende niet tevens die waarheden zelve moeten prijs geven. - Gevoelt gij niet, Karel, vroeg ik nogmaals, dat gij die waarheden dan aan een spinrag ophangt? Als dan ook maar één historisch verhaal aan bedenking onderhevig is, of men in het vermelden van gebeurtenissen, zoo als toch ten opzigte van sommige Bijbelsche verhalen niet te ontkennen is, tegenspraak aantreft, dan zou daardoor ook de
<pb n="290"/>godsdienstige waarheid aan regtmatigen twijfel onderworpen zijn. - Aan het opwerpen van twijfelingen heeft het nooit ontbroken, hernam hij, maar het is den wijzen dezer eeuw en het ongeloof nog niet gelukt den geloovige den grond van zijn geloof onder de voeten weg te graven. - Gij weet, Karel, antwoordde ik, ik was vroeger een ongeloovige en ik zou het nog wezen, als ik om een geloovige te zijn b.v. het verhaal van de verzoeking van Jezus in de woestijn letterlijk als een werkelijk feit moest aannemen. Ik zie er nu wel eene waarheid, maar geen werkelijkheid in, en zijn de meeste Christenen, die niet aan den letter hangen, het daaromtrent eens, welnu, dan verwerpen zij een als zoodanig voorgesteld feit, en daarmede moeten zij dan, volgens uw gevoelen, ook de Christelijke waarheid prijs geven. Gij begrijpt, mama, dat er nu een levendig discours tusschen ons plaats had, waarbij ik wel de juridische scherpzinnigheid van Karel moest bewonderen, maar 'twelk toch daarmede eindigde, dat ik beweerde een goed Christen te kunnen zijn, al kon ik niet alle verhalen in den Bijbel en de Evangeliën in letterlijken zin als gebeurtenissen aannemen en mij niet vereenigen met zulke kerkelijke leerstellingen, die tegen mijn verstand indruischen en het begrijpelijke mij onbegrijpelijk maken; dat ik niet kon besluiten, mijn Christendom, mijn kracht in den strijd des levens, mijn troost voor de eeuwigheid afhankelijk te maken van de historische onderzoekingen van geleerden; dat mijns inziens, het geloof in den Christus voornamelijk hierin bestaat, dat men met Hem overeenstemt in zin en wil en in het aankweeken van dien heiligen en goddelijken geest, die in Hem was, wiens verheven persoon en karakter onzen hoogsten eerbied waardig is, - en dat, naar mijne innige overtuiging, hij die het goddelijk leven, dat in Christus was, in zich op-<pb n="291"/>neemt, den besten waarborg in zich omdraagt voor de waarheid en voortreffelijkheid van het Christendom. Gij kunt ligt
begrijpen, mama, dat Karel dit een zeer rationalistische redenering en een rationalistisch geloof noemde, doch hij nam afscheid van mij op eene geheel andere wijze dan weleer en zeide nadenkend, terwijl hij mij de hand hartelijker dan ooit drukte: gij zijt misschien op weg om een Christen te worden.’</p>
<p>Mevrouw van Stralen had met gespannen aandacht naar Hendrik geluisterd. Hare oogen waren vochtig; ook zij drukte de hand van haren zoon met moederlijke teederheid, terwijl zij sprak: ‘Ik heb niet te vergeefs gebeden, Hendrik; ik geloof met Karel, dat gij op weg zijt een Christen te worden.....’</p>
<p>Zij wilde verder spreken, doch werd daarin verhinderd door de onverwachte, maar niet ongewenschte komst van Bergsman.</p>
<p>‘Gij komt als geroepen’, sprak mevrouw van Stralen, nadat zij Bergsman op de hoogte van het gesprek met haren zoon gebragt had: ‘ik behoef u wel niet te zeggen, wat een moederhart ondervindt als het zich in den aanvankelijken terugkeer van een afgedwaald kind mag verheugen; maar niet minder moet ik u mijn' dank betuigen voor het deel dat gij er aan hebt om mij die moedervreugde te verschaffen.’</p>
<p>De blik van dankbare vreugde dien zij op Bergsman wierp, was hem eene heerlijke belooning voor zijne aangewende pogingen. Haar gemoed was echter te vol om terstond voort te gaan. Zij had eenige oogenblikken noodig om zich te herstellen, en toen vervolgde zij:</p>
<p>‘Ik wenschte mijn' zoon geluk, dat hij op weg is een Christen te worden; ik moet er echter bijvoegen, dat het Christen-zijn niet dáárin bestaat, dat men twijfel voedt omtrent sommige Bijbelsche verhalen, of tegen het
<pb n="292"/>zoogenaamd wondergeloof, dat men, op zekere hoogte zich plaatsende, meent niet meer noodig te hebben, tot aanstoot van andersdenkenden zich verzet.’</p>
<p>‘Maar ik kan nu eenmaal mijn Christendom niet afhankelijk maken van sprookjes en fabelen,’ riep Hendrik uit op dien ligtzinnigen toon, die den ouden mensch in hem nog eens liet herkennen en als wilde hij daarmede te kennen geven, hoe vrij hij zich ook in de tegenwoordigheid van Bergsman durfde uit te laten.</p>
<p>Het was mevrouw van Stralen aan te zien, hoe die uitval haar pijn deed, waarom zij zich tot Bergsman wendde en op gemoedelijk weemoedigen toon, die al de scherpte van hare bedenking wegnam, vroeg: ‘Is dat dan mede eene vrucht van de nieuwe beschouwing des Christendoms, dat men zoo ruw en onheilig met het heilige te werk gaat, mijnheer Bergsman?’</p>
<p>‘Ik betreur het zeer, mevrouw,’ antwoordde Bergsman, ‘dat zulke onbedachtzame uitdrukkingen maar al te veel grond geven voor eene vraag als de uwe. En als zij toestemmend moest beantwoord worden, ik zou de eerste zijn die een ongunstig oordeel over die nieuwe beschouwing zou uitspreken.’</p>
<p>‘Hoe, mijnheer Bergsman,’ viel van Stralen in; ‘hebt gij mij zelf niet gezegd, dat men een zeer goed Christen kan zijn, al gelooft men niet al de verhalen die in den Bijbel staan als werkelijke gebeurtenissen en al neemt men niet al de wonderen aan, die er in worden vermeld?’</p>
<p>‘Dat heb ik gezegd, mijnheer van Stralen, en blijf ik nog zeggen. Maar dat geeft u nog geen regt om die verhalen en wonderen sprookjes en fabelen te noemen. In die verhalen liggen dikwijls diepe en heilige waarheden opgesloten, waarvan de sluijer met heiligen schroom moet worden opgeligt, en die wonderen staan vaak in zeer naauw verband met het daaraan gehechte goddelijk
<pb n="293"/>onderwijs van onzen grooten Meester, zoodat men ze met zoo ruwe hand er niet van mag afscheuren. Waar ik u vooral opmerkzaam op heb willen maken, is dit: dat uwe zaligheid niet afhangt van het geloof aan de wonderen, evenmin als van het verwerpen er van, maar van het geloof in Christus, dat zich in geregtigheid en heilige liefde openbaart.’</p>
<p>‘Mag ik dat dan niet uitspreken?’</p>
<p>‘Ongetwijfeld; maar niet op die wijze als gij het daar deedt. De heilige liefde verbiedt u het gevoel en de overtuiging te krenken van zoovelen bij wie het geloof aan de goddelijkheid van het Evangelie nog naauw te zamen hangt met het geloof aan de wonderen. Hebt gij ze voor u zelven niet noodig, om het God-menschelijke in uwen Heer te erkennen, blijft Hij u even zedelijk groot en volmaakt heilig, al gelooft gij, dat Hij geen wonderen gedaan heeft anders dan het grootste zedelijke wonder, de wedergeboorte der menschheid tot een nieuw, heilig, heerlijk leven, een leven aan God gewijd, dan behoort gij tot de gelukkigen van wie de Heer zeide: “Zalig die niet gezien en nogtans geloofd zullen hebben.” Maar zoover zijn allen nog niet in wier hart Christus ook leeft en de ware godsdienst haren zetel heeft.’</p>
<p>‘Maar ik meende, dat het echt liberaal was anderen zoover te brengen.’</p>
<p>‘Mits men het niet op illiberale wijze doet door spotternij of minachting, of met zich op een hoogte te plaatsen, tot bereiking waarvan men naauwelijks eenige stappen gedaan heeft. Tot het gelooven zonder zien behoort zooveel, mijnheer van Stralen; niet slechts het wegredeneren van eenige verdichte verhalen, niet slechts het wegcijferen van wat ons onbegrijpelijk voorkomt, maar eene geheele overgave van het hart aan Hem, in wien wij gelooven. En zoo zijn wij onwillekeurig op hetzelfde on-<pb n="294"/>derwerp gekomen, waarover we reeds meermalen spraken, maar dat we nimmer te ernstig kunnen opvatten: hoe komt men tot die geheele overgave van het hart aan Hem, in wien we ons hoogste heil zoeken? Door dat hart te kennen in al zijne diepten. Die met het geloofsoog op den Christus wil zien en zich aan Hem aansluiten, moet eerst zich zelven zien, zich zelven kennen en door die zelfkennis tot diepe verootmoediging komen om behoefte te gevoelen aan Hem, dien we niet zien en in wien we nogtans gelooven. Zoolang wij de zonde in ons niet vernietigd wenschen, zoolang we ons door haar nog laten beheerschen, haar nog blijven koesteren, en niet met al de ons verleende krachten naar reinheid van hart en heiligheid des levens streven, kunnen wij geen geloofsgemeenschap hebben met Hem, die de zonde haatte en voor hare vernietiging Zijn leven veil had; wiens hoogste doel het was Gods wil te doen en een Gode gewijd en heilig leven te leiden. Zoolang wij het eigenlievend <hi rend="sc">ik</hi> niet in ons dooden, het vleeschelijke onder het geestelijke niet gevangen geven, kunnen wij niet één zijn van zin en geest met Hem, in wien het hoogere leven des geestes, dat een eeuwig, onvergankelijk leven is, op volmaakte wijze woonde; kunnen wij met Paulus niet zeggen: “ik leef, doch niet meer ik, maar Christus leeft in mij.” Eerst dán als wij het geloof in Christus in zulk een' dieperen zin opvatten en het dùs in ons leven openbaren, hebben
wij regt om ons op een hooger standpunt te plaatsen en kunnen wij het volle licht dat van Christus afstraalt opvangen; maar gij gevoelt het, hoe illiberaal, hoe onverdraagzaam het zou zijn, wanneer wij, als uit de hoogte op zulken nederzagen, die dat standpunt langs een' anderen weg en door andere steunsels onderschraagd, trachten te bereiken; hoe illiberaal, hoe onverdraagzaam, als wij dien weg
<pb n="295"/>onbruikbaar noemden of die steunsels op onwaardige wijze gingen bespotten.’</p>
<p>‘Hoe wenschelijk ware het,’ sprak mevrouw van Stralen, terwijl zij Bergsman met een' blik van toestemming dankte, ‘dat zulk eene verdraagzaamheid steeds door alle partijen werd in acht genomen. Hoeveel meer zou men dan elkanders overtuiging leeren eerbiedigen. Ga ik met mijne eigene ondervinding te rade, dan gevoel ik hoe schokkend het is, als zulke leerstellingen op ruwe wijze worden aangerand, waaraan men van zijne jeugd af met dankbaar gevoel, dat men er zich wèl bij bevonden heeft, verkleefd is, waar men mede is opgegroeid en die ons op later leeftijd zoo veel kracht en steun hebben geschonken onder alles wat de wereld oplevert en met het oog op alles wat ons hierna wacht.’</p>
<p>‘Maar als die nu onhoudbaar bewezen zijn,’ zeî van Stralen, ‘dan kan het toch zooveel moeite niet kosten die te laten varen en voor de oude nieuwe gezigtspunten te kiezen.’</p>
<p>‘Dat valt moeijelijker dan gij wel meent, mijnheer van Stralen,’ hernam Bergsman; ‘niet voor de onverschilligen, de weinig nadenkenden, voor wie de godsdienst eene bijzaak is; maar wel valt dat moeijelijk voor de ware godsdienstigen, die er prijs op stellen, dat de hun overgeleverde waarheden ongeschonden worden bewaard, omdat zij elken aanval daarop gerigt beschouwen als eene aanranding van hunne godsdienst zelve, het kostbaarste, het dierbaarste kleinood, dat zij kennen en bezitten. Neen, het verwondert mij niet, dat er gemoedelijke Christenen zijn, die zich de nieuwe beschouwing van het Christendom als een schrikbeeld voorstellen, waarbij zij angstig vragen: waar moet dàt heen? zich bevreesd maken en het hoofd afwendende terugdeinzen.’</p>
<p>‘Ik weet waarlijk niet, hoe ik 't met u heb, mijnheer
<pb n="296"/>Bergsman,’ liet van Stralen zich hooren. ‘U, den man van den vooruitgang, den krachtigen handhaver der toenemende verlichting, den moedigen kampvechter voor de waarheid, u hoor ik thans zoo verschoonend spreken over het aankleven van vooroordeelen en den kleingeestigen schroom voor een ander, een hooger standpunt! Gij zult mijne openhartigheid mij wel niet ten kwade duiden, als ik u zeg, dat ik u niet begrijp.’</p>
<p>‘En toch hoop ik in uw oog van allen schijn van dubbelhartigheid geregtvaardigd te zullen worden, mijnheer van Stralen, als ik mij nader zal verklaard hebben.’</p>
<p>‘Mijnheer Bergsman zal de kleinen niet willen ergeren, vermoed ik,’ sprak mevrouw van Stralen, bemiddelend tusschen beide komende.</p>
<p>‘Ik dank u voor uwe goede opinie, mevrouw, en uw verzoenend woord,’ antwoordde Bergsman; ‘maar ik zou daarmede in eigen en anderen oog niet geregtvaardigd zijn, als ik mij niet even kloekmoedig verzette tegen menschenwaan en bekrompen opvatting van het Christendom, dat steeds in hoogere ontwikkeling moet vooruitgaan, zal het eenmaal 't doel bereiken, waartoe zijn Stichter het in het leven riep. Wat ik tot hiertoe verschoonend aanvoerde voor wie aan het eenmaal hun overgeleverde gehecht zijn, deed ik met het doel, om aan te toonen, hoe moeijelijk het denzulken valt daar afstand van te doen en welk een' inwendigen strijd zij te strijden hebben, eer zij zoover kunnen komen.’</p>
<p>‘Doch waartoe dien strijd opgewekt, uitgelokt? Waartoe de rust van zoovelen verstoord, zooveel twijfel opgeworpen, zoovelen ontnomen waar ze zich tot hiertoe onwrikbaar aan vastklemden?’ vroeg mevrouw van Stralen.</p>
<p>‘Vraag dat niet aan mij, mevrouw,’ hernam Bergsman; ‘vraag dat aan den goddelijken Stichter van het Christendom, die ons zeker ook dáárom geen eigenhandig
<pb n="297"/>schrift, geen afgerond leerstelsel heeft nagelaten, opdat wij de goddelijke waarheid steeds dieper onderzoeken, ernstiger nasporen en haar met moed en volhardende kracht veroveren zouden op vooroordeel en menschelijk gezag, die haar als achter dikke muren en sterke vestingwerken houden ingesloten. Waartoe dien strijd opgewekt? In waarheid niet, om daarmede het zwakke geloof te ondermijnen, maar omdat die strijd onvermijdelijk is om tot een hooger opvatting van het Christendom te komen; omdat zij wakker geschud moeten worden, die zich Christenen wanen, omdat zij, zonder eenige vernieuwing des harten, vreemd aan den Geest des Heeren, blindelings eenige verhalen voor waar aannemen, wier inhoud slechts in zeer verwijderde betrekking tot het godsdienstig leven staat. Wij moeten er God voor danken, dat onze Heer ons geen leer heeft verkondigd waarbij wij gerust kunnen insluimeren, zonder haar door geloovig onderzoek voor ons verstand helderder, voor ons hart toegankelijker, voor ons leven vruchtbaarder te maken; maar dat Hij ons waarheden heeft medegedeeld, die wij ons niet kunnen toeëigenen, als wij te traag zijn om ze na te jagen, te gemakkelijk om ze met naauwkeurigheid te onderzoeken, te moedeloos en te slap om er onze rust aan op te offeren.’</p>
<p>‘Maar wanneer zullen we dan tot rust komen?’</p>
<p>‘Gedeeltelijk in en door den strijd, mevrouw; maar voorzeker niet volkomen voordat het volmaakte voor ons gekomen is en wij de rijpe vruchten oogsten van onzen onvermoeiden arbeid in den wijngaard des Heeren.’</p>
<p>‘Maar wat behoort er niet toe, mijnheer Bergsman, om niet ligtvaardig, maar na behoorlijk onderzoek het oude, waaraan men gehecht was, waarbij men zooveel rust gesmaakt heeft te laten varen en, zonder den schijn van ondankbaarheid op zich te laden, te verwerpen?’</p>
<pb n="298"/>
<p>‘Veel, mevrouw; ik heb geen ander antwoord: zéér veel, meer dan velen, die een bekrompen verstand of een onrein hart bezitten, vermogen. En toch, ik kan hier geen middenweg aanwijzen: men moet vooruitgaan of stilstaan. En stilstaan is achteruitgaan, is tegenwerken van den Geest Gods, die onafgebroken voortgaat, ondanks alle tegenwerking van het schepsel, met de menschheid levend te maken en haar te vernieuwen. Allereerst moeten wij den waan afleggen alsof we bij het Christendom onsrustig konden neêrvleijen; vrede met God en met ons zelven wil het ons schenken, maar dien vrede vindt de mensch alleen bij onafgebroken ontwikkeling.’</p>
<p>‘Zoo is 't,’ sprak van Stralen met levendigheid, ‘het oude moet weg; wij moeten met den tijd mede en bij den algemeenen vooruitgang moeten we laten varen waar we vroeger zoo zeer aan verkleefd waren.’</p>
<p>‘Maar daarmede alleen mijnheer van Stralen, wordt het groote doel, onze hernieuwing door den Geest Gods, nog lang niet bereikt.’</p>
<p>‘Neen,’ sprak mevrouw van Stralen, ‘dat wilde ik ook zeggen. Wat geeft men ons in de plaats voor hetgeen we dan wegwerpen? Is dat beter en heilzamer?’</p>
<p>‘Indien het uwe bedoeling was, mevrouw, of hier sprake kon zijn van eene ruiling, dan moet ik u oplettend maken, dat voor de oude geene nieuwe leerstukken u worden in de plaats gegeven. Geen nieuwe leerstukken biedt de nieuwe beschouwing van het Christendom aan, maar zij wekt krachtig op tot een nieuw, geestelijk, Godgewijd leven, dat zich kenmerkt door heiligheid, regtvaardigheid en liefde; een leven vol zelfverloochening en opoffering, bereid om niet alleen het kruis op zich te nemen, maar zelfs, als het gevorderd wordt, het dierbaarste wat wij bezitten voor anderen over te hebben. Dat daartoe gelijke, ja nog meer moed
<pb n="299"/>behoort dan tot het loslaten van wat men tot hiertoe aankleefde, behoef ik wel niet te bewijzen.’</p>
<p>‘Maar ik zie niet in, mijnheer Bergsman, waarom ik dan afstand zou moeten doen van mijn, om het zoo eens te noemen, oud Christelijk geloof, waardoor ik niet minder tot een heilig leven werd opgewekt en mij daarenboven de rust en de troost des harten verzekerd wordt.’</p>
<p>‘Van uw Christelijk geloof afstand te doen, dat zou gelijk staan met het Christendom te verloochenen. Gij begrijpt, mevrouw, dat kan mijne bedoeling niet zijn. Maar als gij uw geloof voor een groot deel of wel eeniglijk op bovennatuurlijke gebeurtenissen laat berusten; als gij bij voorbeeld het gezag van Jezus alleen gestaafd acht door de wonderen, die Hij verrigtte, de voorzeggingen, die Hij deed; als gij Hem als Gods Zoon erkent alleen wegens Zijne buitengewone geboorte en daaruit Zijne zondeloosheid afleidt; als gij het er voor houdt, dat Zijn verzoeningsdood dáárom bewezen is Gode welbehagelijk geweest te zijn, omdat God Hem uit de dooden heeft opgewekt, en zoo verder - en als nu deze bovennatuurlijke gebeurtenissen eens aan twijfelingen onderhevig waren.....’</p>
<p>‘Maar daar heb ik nooit aan getwijfeld, mijnheer Bergsman.’</p>
<p>‘<hi rend="spat">Gij</hi> niet, mevrouw; maar anderen wel, en ook u bedreigt die twijfel: de storm die daar de geesten beroert, doet niet slechts eiken vallen, maar breekt ook de bieze. En als die twijfel bij u opkomt, loopt uw godsdienst gevaar, dreigt uw gemoedsrust verstoord te worden. En onderstel nu eens, dat er werkelijk grond voor zulke twijfelingen bestond, en gij, om ze tegen te spreken, u niet anders kondt beroepen dan op zulke geschriften, wier gezag weder aan twijfel onderhevig is, dan zou uw geloof al op zeer wankelenden grond staan, en gij zoudt
<pb n="300"/>gevaar loopen van het óf te verliezen óf, als zoovelen helaas! het ten koste van uw geweten, door drogredenen en hoogmoedige verachting van alle onderzoek, te willen handhaven, iets waarvoor zij bewaard blijven, die hun geloof in den Christus onafhankelijk trachten te maken van die gebeurtenissen.’</p>
<p>‘Maar, mijnheer Bergsman, als men den Christus dùs al den luister ontneemt, die Hem omgeeft; als men den hemelschen glans die Hem omstraalt dùs verduistert; als men over Zijne schitterendste daden en liefdewerken zulk een' sluijer werpt, hoe koud wordt dan dat beeld; hoeveel verliest het dan van zijn aantrekkelijkheid!’</p>
<p>‘Ik moet erkennen, mevrouw, de uiterlijke stralenkrans van den Christus begint daarbij wel te tanen, doch, gij stemt het mij toe, die uiterlijke glans is niet het heerlijkst licht dat van Hem afstraalt. Eene andere glorie is de Zijne. Die glorie is de Heilige Geest die in Hem woont en van Hem uitgaat in de menschheid, het onverdoofbaar licht der goddelijke waarheid, dat in Hem scheen, en bestemd is om geheel de wereld te verlichten; die glorie is de kracht der heiligheid, die Hem, het vlekkelooze Lam, ook tot den Leeuw van Juda maakte, waarvoor de boosheid de oogen dekt, de goddeloosheid vliedt en waarvoor de zonde eens haren schepter moet nederleggen, ja waardoor zij eens moet vernietigd worden; die glorie, nog eens, is de gloed der heiligste liefde, die in Hem brandde en waardoor Hij, in spijt van miskenning, hoon en smaad, niet ophield te zegenen en geestelijk wel te doen, waardoor Hij zich zelven aan den offerdood toewijdde en daarin het hoogste bewijs leverde van Zijne zelfverzakende liefde voor de menschen. - Ik vraag het u, mevrouw, is zulk een stralenkrans niet de schitterendste, waardoor Hij omschenen wordt, en blijft u Zijn beeld dan nog zoo koud, verliest het dan zooveel van Zijn aantrekkelijkheid?’</p>
<pb n="301"/>
<p>Mevrouw van Stralen zweeg, in diep nadenken verzonken, terwijl Hendrik's schitterend oog, waarmede hij Bergsman aanstaarde, bewees welk een' diepen indruk des predikers woorden op hem maakten.</p>
<p>‘En nu,’ ging Bergsman voort, ‘zulk een beeld van den Christus kan niet anders dan een' heiligenden invloed op ons uitoefenen. Zonder iets bovennatuurlijks in Zijne geschiedenis aan te nemen, zie ik in Hem en in Zijn voorbeeld wat ik tot mijne zedelijke vorming noodig heb: het licht dat mij verlichten, den geest die mij bezielen, de liefde die mij beheerschen moet. En waar ik rust zoek voor mijne ziel, daar jaag ik naar het één zijn in den geest met Hem; waar ik troost behoef voor mijn gemoed, daar sluit ik mij eenswillend aan Hem in den geest aan, om met Hem God als Vader in den vollen zin des woords te erkennen, te beminnen en op Hem mijne hoop, mijn vertrouwen te vestigen; en waar ik bemoediging wensch aan den rand van het graf, daar zoek ik dat hoogere leven des geestes, dat in Hem was, in mij aan te kweeken, opdat ik de gewisheid des eeuwigen levens in mij omdrage en met Hem gevoele, dat de dood geen magt over mij heeft.’</p>
<p>&nbsp;</p>
<p>Lang nadat Bergsman en Hendrik vertrokken waren, zat mevrouw van Stralen nog in diep nadenken verzonken en aan het slot van de aanteekeningen in haar dagboek schreef zij: ‘Van welken kant men het Christendom ook beziet, het is de verhevenste, heiligste en troostrijkste godsdienst, die er bestaat. Het Koningrijk der hemelen is een rijk van waarheid, geregtigheid en liefde. Veel behoort er toe om er binnen te gaan. O God, schenk mij daartoe den moed, al moet ik het nog langs den moeijelijken weg van onderzoek en beproeving overweldigen!’</p>
</div>
<div type="chapter">
<pb n="302"/>
<head rend="h3">Twee en dertigste hoofdstuk.
<lb/>
Verklaring.</head>
<p>Met den fijnen tact, der vrouw zoo eigen, had Karel's echtgenoot dra opgemerkt, dat Johan, als hij zich van tijd tot tijd te huis bevond, gedachten in zich omdroeg en gevoelens koesterde, die, hoewel zorgvuldig verborgen, hem een' inwendigen strijd veroorzaakten. Meer dan eens toch had zij hem aangetroffen in eene peinzende houding of zóó afgetrokken, dat hij op de hem gedane vragen een geheel verkeerd antwoord gaf. Het was duidelijk gebleken, dat hij die vertrouwelijkheid miste, waarop zij als moeder aanspraak meende te hebben, terwijl zij niet gevoelde, hoe zij zelve den grond tot die vervreemding had gelegd. Meermalen reeds had zij daarover haren echtgenoot onderhouden; maar hetzij hij Johan's zielsgesteldheid niet zoo opmerkte, of wel dat stille en afgetrokkene in zijn gedrag toeschreef aan ernstige studie of wel aan overdenking der geloofswaarheden, die hij niet ophield hem telkens te herinneren, hij stelde zijne Sara gerust met de gunstige berigten, die hij steeds aangaande Johan ontving, inzonderheid van de Leuk, op wiens getuigenis hij een onbepaald vertrouwen stelde.</p>
<p>Het was of door het noemen van de Leuk's naam in
<pb n="303"/>de ziel van mevrouw van Stralen een schemerlicht opging, dat haar plotseling een' blik in Johan's gemoed vergunde. Het vermoeden, dat op eens bij haar ontwaakte, bragt zij in verband met eenige uitdrukkingen, die haar zoon zich had laten ontvallen en waarin zij nu eerst opmerkte zijn niet ongunstig oordeel over de Roomsche Kerk en zijne gematigde begrippen over de verdraagzaamheid, die men ten haren opzigte behoorde in acht te nemen. Karel wilde daar echter niets van hooren: hij meende, dat Johan's opvoeding waarborg genoeg opleverde om gewapend te zijn tegen het Roomsche bijgeloof, en hij achtte hem daarom in het gezelschap van de Leuk veiliger, dan wanneer hij in handen gevallen was van die nieuwigheidzoekers, zoo als hij o.a. Willem Bergsman noemde, die op het jeugdig gemoed vaak zulk een' verleidelijken invloed hadden. Hij zelf hield niet op Johan te steunen in zijn geloof, terwijl deze zijn' vader meer dan eens verzekerd had, dat hij met de Leuk nimmer over het verschil van geloofsbelijdenis, wel over algemeene godsdienstige beginselen gesproken had.</p>
<p>‘Ik ben er zoo gerust niet onder,’ sprak Sara; ‘de hemel geve, dat ik mij vergis.’</p>
<p>Terwijl Karel haar die onrust poogde te ontnemen, werd Bergsman aangediend. Van Stralen had nog even den tijd om zijne vrouw toe te fluisteren: ‘laat Bergsman niets vermoeden van uwe onrust: hij zou er op zijn standpunt misschien partij van trekken.’</p>
<p>‘Het is op verlangen van mevrouw uwe moeder, mijnheer van Stralen,’ dus ving Bergsman aan, ‘dat ik hier kom, om u iets mede te deelen, dat u misschien minder aangenaam zal zijn. Hartelijk heb ik mij verheugd over het goed gerucht, dat er uitging over het gedrag van uwen zoon; zijn ijverige studie zoowel als zijn doorgaande ingetogenheid strekken hem tot aanbeveling bij Pro-<pb n="304"/>fessoren en studenten. Nu heb ik volstrekt geen' grond voor het vermoeden dat de jonge mensch iets gedaan heeft om zich dien goeden dunk onwaardig te maken; alleen vermeen ik, zonder in eenig opzigt voor de waarheid te durven instaan, u te moeten onderrigten, dat onder de jongelui het gerucht loopt van een engagement - een geheim engagement, met eene jonge dame, die veel aanbevelingswaardigs heeft, maar - die Katholiek is - met de zuster van den student de Leuk.....’</p>
<p>‘Mijn God, wat heb ik u gezegd, Karel.....’</p>
<p>‘Wees bedaard Sara! laat de heer Bergsman uitspreken,’ zeî van Stralen, terwijl hij een' ernstigen blik op zijne vrouw wierp.</p>
<p>‘Ik kon en wil het ook nu nog niet gelooven,’ ging Bergsman voort; ‘toch meende mijn zoon, dat het gerucht te stellig en te bepaald was, om het zonder onderzoek te verwerpen. Ik achtte het mijn' pligt, mevrouw uwe moeder hiervan kennis te geven, om met haar te raadplegen, of het goed zou zijn u hiervan te verwittigen, en het is op haar verzoek, dat ik u in bedenking wil geven om, als gij met de zaak onbekend mogt zijn, daar onderzoek naar te doen.’</p>
<p>‘Verpligt voor uwe attentie, mijnheer Bergsman!’ sprak van Stralen op een' toon, waaruit Bergsman bemerkte, hoe weinig geloof hij aan dit berigt hechtte. ‘Ik houd de geheele zaak voor een studenten-praatje. Bij jongelieden, die eene minder positief-christelijke opvoeding genoten dan mijn zoon, zou ik voor zulk een' stap meer bevreesd zijn. Zijn omgang met den student de Leuk en zijne bezoeken bij de familie op <hi rend="spat">Zomerlust</hi> hebben tot dit gerucht zeker aanleiding gegeven. Ik ben in dat opzigt zeer gerust. Mijn zoon, die zijne regtsgeleerde studie met ijver voortzet, is ook reeds te veel doortrokken van anti-revolutionaire beginselen, dan dat
<pb n="305"/>hij zich zou verbinden met een meisje wier geloofsbelijdenis medebrengt, dat zij aan een ander gezag dan dat des Bijbels zich moest onderwerpen. Behoorde hij tot hen die het individualisme, het rationalisme, of het zoogenaamde liberalisme zijn toegedaan, ik zou eerder vreezen, dat hij, het gezag van Bijbel en historie miskennende, gevaar zou loopen zijne geloofsbelijdenis te verzaken, of althans om harentwil niet op te zien tegen eene verbindtenis met eene Roomsche.’</p>
<p>‘Ik weet niet, of de grond uwer gerustheid wel voldoende is, mijnheer van Stralen; over de antirevolutionaire beginselen en het antirevolutionaire staatsregt wil ik thans wel allerminst met u redetwisten. Het belang van uw zoon, dat alleen mij tot u brengt, zou daarbij op den achtergrond komen; gij zoudt het mij toch wel niet gewonnen geven als ik voor het staatsgezag een hooger standpunt vond in de zedelijke natuur van den mensch, dan in uwe beginselen; als ik beweerde, dat het antirevolutionaire stelsel den mensch in zekeren zin verlaagt, daar het de wet, die in 's menschen hart geschreven is, miskent en het steunpunt van het regt niet in, maar buiten den mensch, zelfs buiten de maatschappij plaatst. Doch ik herhaal uitdrukkelijk: de grond uwer gerustheid komt mij onvoldoende voor; het is zeker geheel tegen uwe bedoeling; maar toch, het is zoo: uw eigen stelsel werkt het Romanisme in zoo ver in de hand, dat gij het met Rome daarin eens zijt, dat alles neêrkomt op het gezag; gij steunt op het gezag van den Bijbel, zij op dat van de Kerk en den Paus. Voor een jongmensch, in die beginselen opgevoed, is de overgang tot Rome niet zoo groot.’</p>
<p>‘Wij hebben het onderwerp des gezags meermalen behandeld, mijnheer Bergsman, ook ik wensch er niet op terug te komen.’</p>
<pb n="306"/>
<p>‘Ik heb mijn taak volbragt, mijnheer van Stralen, wanneer ik u ten opzigte van uwen zoon de noodige behoedzaamheid heb aanbevolen.’</p>
<p>Na het vertrek van Bergsman ondersteunde mevrouw van Stralen den ernstigen raad door hem gegeven. Hare onrust had nieuw voedsel gekregen, en niet dan nadat Karel beloofd had een streng onderzoek in het werk te stellen, en daartoe Johan zelven te laten overkomen, was zij tot kalmer stemming gebragt.</p>
<p>&nbsp;</p>
<p>Johan had in den laatsten tijd de familie de Leuk meermalen bezocht, omdat hij zich in persoon overtuigen wilde, of de geruchten, die omtrent Adeline's gezondheid tot hem kwamen, werkelijk eenigen grond hadden. En hoewel zij zich in zijn bijzijn krachtiger en gezonder voordeed, dan zij inderdaad was, kon hij het zich echter niet ontveinzen, dat haar toestand hem bedenkelijk voorkwam. Adolf had hem wel in de verte meer dan eens te kennen gegeven, dat zijne zuster meer naar de ziel dan naar het ligchaam leed, en er toen flaauw op gezinspeeld, dat geloofsverschil de worm was, die aan haar jeugdig leven knaagde; daarna schuchter den wensch gewaagd, dat dit verschil mogt opgeheven worden, en eindelijk zich het open woord vergund, dat Johan, en hij alleen aan dat zielelijden een einde zou kunnen maken, als hij in het geheim tot de Roomsche Kerk overging, doch dezen stuitte dat woord, bij den argwaan, die daardoor in hem oprees, zoo zeer tegen de borst, dat hij zijn' vriend verzocht die snaar nimmer weder aan te roeren, met de verzekering, dat zijne Adeline dit gevoelen met hem deelde.</p>
<p>En die verzekering kon Johan geven; want mogt Adeline, wier hart zich meer en meer aan hem begon te hechten, ook niets vuriger wenschen, dan dat hij hare
<pb n="307"/>geloofsbelijdenis ware toegedaan, wij weten het reeds welk een' bangen strijd zij had te kampen bij het offer van haar gevraagd, om als middel daartoe te dienen, en kon het anders of zij moest gruwen voor eene veinzerij, die hare reine ziel zoo diep verfoeide?.....</p>
<p>&nbsp;</p>
<p>Toen Johan den brief ontving, die naar het ouderlijke huis hem riep, waar zijn vader over gewigtige belangen met hem spreken wilde, vermoedde hij wel eenigzins de reden daarvan. Sterk als hij zich echter waande, en zich opdringend, dat hij niets gedaan had, waaromtrent hij zich niet zou kunnen verantwoorden, trad hij met opgeheven hoofd de ouderlijke woning binnen. Slechts vertoonde zich op zijn gelaat een treurige en pijnlijke trek, daar de berigten omtrent Adeline's toestand in de laatste dagen aanmerkelijk ongunstiger waren.</p>
<p>Zijn vader ontving hem met koele bedaardheid, doch aan de overspanning zijner moeder bemerkte hij terstond dat een heete strijd hem wachtte.</p>
<p>De eerste vragen, die de heer van Stralen hem omtrent de in omloop zijnde geruchten aangaande zijn engagement deed, beantwoordde Johan zóó volledig met te erkennen, dat zij de geheele waarheid bevatten, dat zijn vader verbleekte, en hem in stomme verbazing aanstaarde, terwijl het moederhart zich in een vloed van tranen lucht gaf. Er volgden natuurlijk scherpe verwijtingen over het geheim houden van zulk eene aangegane verbindtenis, die Johan als wel verdiend moest erkennen, doch waartegen hij zich verontschuldigde met te zeggen, dat die geheimhouding hem zelven lang genoeg gehinderd en hij buitendien het bepaalde voornemen had, dezer dagen zijne ouders met zijne betrekking tot Adeline bekend te maken.</p>
<p>‘Maar Johan,’ vroeg mevrouw van Stralen, hevig
<pb n="308"/>aangedaan, en op moederlijk verwijtenden toon, ‘hoe kondt gij er toe komen om u aan een Roomsch meisje....’</p>
<p>‘Vraag naar geen redenen, Sara,’ viel Karel met strengen ernst in; ‘ik beschouw de zaak geheel als een jongelingsdwaasheid, waar, zoo als van zelf spreekt, spoedig een einde aan moet komen. Wij kunnen haar als eene niet officiele zaak behandelen en het gerucht wordt van zelf spoedig gesmoord.’</p>
<p>‘Een eind aan komen, vader? Ik bemin Adeline met al de liefde mijner ziel. Mag ik u echter eens vragen,’ vroeg Johan met meer kalmte, ‘wat gij tegen die verbindtenis hebt?</p>
<p>Is het zóó ver gekomen, Johan, dat het u niet genoeg meer is, als ik u mijn verklaarden wil bekend maak.’</p>
<p>‘Ik heb mij aan uwen wil altijd onderworpen, maar ditmaal zult gij mij toch niet alle opheldering weigeren, en dan komt het mij voor, dat uw éénig bezwaar wel daarin kan gelegen zijn, dat Adeline Roomsch is.’</p>
<p>‘Mij dunkt, Johan,’ sprak zijne moeder, ‘dat dit éénig bezwaar groot genoeg is om onzen tegenzin te verklaren.’</p>
<p>‘En toch doet het mij genoegen, moeder, te mogen hooren, dat dit bezwaar het éénige is, omdat ik mij sterk genoeg gevoel het uit den weg te ruimen.’</p>
<p>‘Als het hier niet zoo eene ernstige zaak gold,’ sprak van Stralen met een' pijnlijken glimlach op de lippen, ‘dan zou ik denken, dat gij ons eene proeve wildet geven van uwe bekendheid met de sophistische dialectiek.’</p>
<p>‘Ik spreek in vollen ernst, vader,’ want sedert ik meer bekend ben geworden met de leer der Roomsche Kerk, ben ik zoozeer overtuigd geworden van hare overeenstemming in vele hoofdzaken met de Gereformeerde
<pb n="309"/>Kerk, dat ik voor mij ten minste, er geen bezwaar in kan vinden mij met een Roomsch meisje te verbinden.’</p>
<p>Als door een adder gebeten, sprong de heer van Stralen achter uit, terwijl hij tot zich zelven sprak, de hand voor het voorhoofd slaande: ‘mijn God, mijn God! waarom heb ik hem laten rusten in de armen van het bijgeloof!’</p>
<p>‘Ja, waarom niet vroeger op mijne vrees gelet?’ vroeg mevrouw van Stralen, terwijl zij de handen wrong.</p>
<p>‘Verontrust u niet te zeer,’ zeî Johan met de grootste kalmte. ‘Hoort mij onbevooroordeeld aan en oordeelt dan zelven.’</p>
<p>Johan kon ongehinderd voortgaan, want zijne ouders spraken geen woord; zij waren als verplet.</p>
<p>Hij had reeds lang en veel gesproken, voor een groot deel den inhoud der gesprekken door hem met den pastoor gehouden teruggevende, toen zijn vader als uit een' droom ontwakende, maar nu ook met eenige meerdere kalmte, hem te gemoet voerde: ‘'t Is listig genoeg aangelegd. Gij hebt u op eene ergerlijke wijze om den tuin laten leiden. Ik dacht niet, Johan, dat ge, na de opleiding die gij genoten hebt, zulk een zwakkeling waart. Gij hebt maar één ding vergeten, dat gij Protestant zijt en dat het daarom ook uwe roeping is, te blijven protesteren tegen zulke drogredenen en alle dwalingen der Roomsche Kerk.’</p>
<p>‘Tegen al wat dwaling is, blijf ik protesteren; maar wij zouden tegen de waarheid moeten protesteren, als wij ontkenden, dat wij in vele hoofdzaken der Christelijke leer met de Roomsche Kerk eenstemmig denken, zoo als b.v. over de leer der Drieëenheid, der Godheid van Christus, de leer der erfzonde, der voldoening....’</p>
<p>‘Gij vergeet daarbij weêr, dat wij protesteren tegen al het onzuivere, dat ten opzigte van die hoofdza-<pb n="310"/>ken in de Christelijke leer bij de Roomsche Kerk heerschende is.’</p>
<p>‘Ik kan mij wel niet vereenigen met al de gevolgtrekkingen, die de Roomsche Kerk uit die leerstukken afleidt, maar tegen te spreken is het niet, dat die Kerk in vele opzigten consequent is.’</p>
<p>‘Ik hoor het al, Johan,’ sprak mevrouw van Stralen op een' toon, die scherp had kunnen heeten, als hij door moederlijken weemoed niet was getemperd, ‘gij zijt een goed eind op weg om Roomsch te worden. Helaas! is dat dan de vrucht van de ouderlijke zorg aan uwe godsdienstige opvoeding besteed? Is dat dan het loon voor de teedere liefde, waarmede wij u hebben opgekweekt? Zijt gij ons daartoe geschonken, om ons de diepste wonde te slaan in het harte en met een van jammer neêrgebogen hoofd ons onzen levensweg te doen bewandelen? O mijn God! ik zou den dag niet kunnen overleven, waarop ons dierbaar kind ons van het hart zou worden gescheurd, den dag, waarop hij zou moeten belijden, dat zijne ouders voor eeuwig verdoemd zijn....!’</p>
<p>‘Wat ik u bidden mag, lieve moeder, bedaar!’ sprak Johan diep bewogen, terwijl hij hare hand greep en de tranen in zijne oogen parelden. ‘Zijt daarop volkomen gerust, vader, moeder! nooit zult gij uwen zoon een' stap zien doen, waarover hij zich zelven schamen, en waardoor hij u het leven vergallen zou. Neen, wat er ook gebeure, dit zweer ik u, gij zult mij nimmer behoeven te verwijten, dat ik ontrouw aan mijne geloofsbelijdenis zal worden, of die voor de Roomsche verwisselen.’</p>
<p>‘Geen eeden, Johan,’ zeî van Stralen met vaderlijken ernst; ‘nu de eerste stap gedaan is, hebt gij de volgenden niet meer in uwe magt; dus geen eeden, bid ik u.’</p>
<p>‘Ik kan u verzekeren, dat gij u vergist, vader. Er
<pb n="311"/>is nog geen ernstige poging in het werk gesteld, om mij tot de Roomsche Kerk over te halen. Al wat de pastoor gedaan heeft, was om mij te overtuigen, dat er genoeg overeenstemming tusschen Rome's en onze kerkleer bestaat, om eene verbindtenis met Adeline niet te verbreken, die op eene waarachtige wederzijdsche liefde gegrond is.’</p>
<p>‘En zijt ge dan nog zoo onnoozel om niet te begrijpen, dat het Adeline is opgelegd, om in het gevormde plan hare rol te spelen?’</p>
<p>‘Neen, vader, dan kent gij Adeline niet! Is zij gehecht aan hare Kerk, zij is het uit een zuiver beginsel. Zij moge het betreuren, dat ik niet tot hare Kerk behoor, zij heeft mij daarom niet te minder lief. Zij heeft eene reine ziel, die geen onopregtheid kan voeden, veel minder, als uw vermoeden eenige waarschijnlijkheid kon hebben, zich als middel tot een onedel doel zou laten gebruiken. O, hoe wenschte ik, dat gij haar kendet, kendet zoo als ik: gij zoudt uwen afkeer overwinnen en haar ongetwijfeld lief hebben, zoo beminnelijk, zoo zachtmoedig als zij is. Gij weet niet wat ik lijd, nu ik haar zie lijden, al zoekt zij het met de teederste liefde voor mij te verbergen. God geve, dat ik mij vergis, maar ik kan de vrees niet onderdrukken, dat hare ongesteldheid van meer dan voorbijgaanden aard is. Ik mag er niet aan denken, dat mij het grootste ongeluk mijns levens zou treffen.’</p>
<p>De ouders begrepen te regt, dat het nu de tijd niet was, om in bedaarde stemming het gesprek met Johan te vervolgen. Zij zelven waren ook te veel geschokt om het met de noodige kalmte voort te zetten. De heer van Stralen zeî daarom tot zijn' zoon: ‘Gij zijt thans te overspannen, Johan, om over de zaak verder te spreken. Wij zullen het dus tot nadere gelegenheid uitstellen:
<pb n="312"/>vooreerst vertrekt gij toch nog niet.’</p>
<p>&nbsp;</p>
<p>De oude mevrouw van Stralen sloeg met veel deelneming de diepe neêrslagtigheid gade, waarin Karel en zijn echtgenoot eenige dagen verkeerden. Met Johan had zij herhaalde malen gesproken en te vergeefs getracht hem over te halen om van eene verbindtenis af te zien, waardoor hij zijne ouders zooveel verdriet veroorzaakte. Zoo werd dan de vreugde, die zij over Hendrik's veranderde ziens- en leefwijze ondervond, smartelijk vergald. Zij had Bergsman deelgenoot gemaakt van alles wat er tusschen Johan en zijne ouders was voorgevallen en hem geschetst, hoe de laatsten besluiteloos waren wat te doen, daar Johan voor geen overreding vatbaar scheen en zij er tegen op zagen dwang te gebruiken.</p>
<p>Toen Bergsman op de betuiging zijner deelneming in de smart der ouders de opmerking volgen liet, dat Johan's zwakheid tegenover den Roomschen priester toch zoo vreemd niet was, zag mevrouw van Stralen hem met eenige verbazing aan en vroeg eene nadere verklaring van hetgeen hij bedoelde, waarop Bergsman zeide, dat hij zijn woord later gaarne zou ophelderen en dan het liefst in de tegenwoordigheid van Johan en zijne ouders.</p>
<p>&nbsp;</p>
<p>Na verloop van eenige dagen treffen wij bij de oude mevrouw van Stralen hare beide zonen aan met Sara en Johan, welk gezelschap weldra vermeerderd werd door de komst van Bergsman.</p>
<p>Johan scheen diep bedrukt. Geen wonder: de laatste berigten omtrent Adeline's toestand waren al weder niet gunstiger. Op het gelaat van Karel en Sara stond diepe weemoed te lezen en niet voor dat Bergsman verzocht had, dat Johan hem eens het een en ander van zijn gehouden gesprek met den pastoor mogt mededeelen, sche-<pb n="313"/>nen bij hem en de zijnen de levensgeesten terug te keeren.</p>
<p>Johan, aan dit verlangen voldoende, had lang en veel en met opgewondenheid gesproken. Aller oogen waren met de grootste spanning op Bergsman gerigt. Deze had aandachtig toegeluisterd en zijne gewone kalmte bewaard. Hij zweeg eenige oogenblikken en zeide toen met groote bedaardheid: ‘Naar het mij voorkomt, heeft de pastoor gelijk en is hij in zijn regt.’</p>
<p>‘Hoe!’ riepen allen met de grootste verbazing, behalve Johan, die een' dankbaren blik op Bergsman vestigde.</p>
<p>'t Was of een panische schrik de meesten had overvallen. De eerste die zich herstelde was Karel van Stralen, die in zijne verontwaardiging zich zelven niet meester, met bevende stem uitriep: ‘'t Zal u zwaar vallen, mijnheer Bergsman, u omtrent deze uitspraak te verantwoorden, ik heb regt u daar rekenschap van te vragen.’</p>
<p>‘Ik ben daartoe volkomen bereid, mijnheer van Stralen: ik herhaal het nog eens: de pastoor heeft volkomen gelijk tegenover een' Protestant, die op het standpunt staat van uwen zoon.’</p>
<p>‘Tegenover den orthodoxen Protestant dus,’ sprak van Stralen op uitdagenden toon.</p>
<p>‘Als gij uw geheugen te hulp roept, mijnheer van Stralen, dan zult gij u herinneren, hoe ik vóór jaren reeds u heb trachten te bewijzen, dat uwe stelling aangaande het schriftgezag, rustende op de onfeilbaarheid der bijbelsche schrijvers, noodzakelijk tot Rome voert. Gij hebt dat toen willen bestrijden, terwijl gij 't mij ten hoogste kwalijk naamt. Thans hebben we wel geen woorden meer noodig, nu de zaken zoo duidelijk spreken.’</p>
<p>‘Dan hebt gij mij niet goed begrepen, mijnheer Bergsman,’ sprak Johan. ‘De pastoor heeft mij nimmer tot de Roomsche Kerk willen overhalen, hij heeft slechts aangetoond, dat wij 't met haar in beginsel eens zijn om-<pb n="314"/>trent het gezag. ‘Gelooven,’ zeî hij, ‘is u en mij, in tegenstelling van weten, een voor waar houden op gezag.’</p>
<p>‘En wie dat toegeeft, moet noodwendig verder gaan: gij moet u beroepen op het gezag van den Bijbel, maar, daar ge dien Bijbel eigenlijk van de Kerk, zoo als de Katholiek zegt - en 't doet weinig ter zake, of gij daarvoor in de plaats stelt de Gemeente - ontvangen hebt, moet dat gezag opklimmen tot die Kerk en de overlevering in haar, waardoor dat gezag bekrachtigd wordt.’</p>
<p>‘Gij gelooft dus niet op gezag van den Bijbel, mijnheer Bergsman?’ sprak Karel, ‘dat heeft veel van een geloof van eigen uitvinding.’</p>
<p>‘Ik geloof op een ander gezag, mijnheer; op het gezag der waarheid, waarop elke aanval van Rome afstuit.’</p>
<p>‘En waaruit kent gij de waarheid?’</p>
<p>‘Uit de Heilige Schrift en de hoogste waarheid uit het Evangelie.’</p>
<p>‘'t Schijnt wel, dat gij het niet gevoelt, dat gij in een cirkel redeneert.’</p>
<p>‘Ik ken de waarheid uit de Heilige Schrift, doch ik neem haar niet geloovig aan alleen omdat zij daar geschreven staat, maar omdat rede en geweten mij haar als zoodanig aanprijzen en omdat Gods Geest aan mijnen geest getuigenis geeft, dat zij de waarheid is. Zoo alleen ontkom ik de klip, waarop Rome ons wil doen verzeilen.’</p>
<p>‘Ik bemerk, mijnheer Bergsman,’ zeî Sara, ‘dat gij den pastoor, die onze Kerk van inconsequentie beschuldigd, niet zooveel zoudt hebben toegegeven, als onze Johan ongelukkig gedaan heeft. Maar hoe kondt gij dan toch zeggen, dat de priester gelijk had en in zijn regt was?’</p>
<p>‘Ongetwijfeld, mevrouw, tegenover wie de dogmatischpiëtistische rigting zijn toegedaan. Zij kunnen hunne in-<pb n="315"/>stemming met Rome niet ontkennen ten opzigte van het gezagsprincipe, de kerkelijke leer der Drieëenheid, der Godheid van Christus, der Verzoening en der verdienstelijkheid van Christus' genoegdoening....’</p>
<p>‘Behalve, dat wij er niet al die gevolgen uit afleiden, zoo als Rome dat doet,’ sprak van Stralen.</p>
<p>‘Omdat gij minder consequent zijt dan Rome, of liever, omdat gij voor de consequentie terugdeinst.’</p>
<p>‘Gij spreekt daar van de leer der verzoening, mijnheer Bergsman: daarin denken wij toch niet eenstemmig met Rome?’ vroeg de oude mevrouw van Stralen.</p>
<p>‘De oude kerkleer der verzoening, of liever der voldoening is oorspronkelijk de Roomsche, zoo als de pastoor teregt heeft opgemerkt. Eigenlijk is zij eene juridisch-philosophische voorstelling dier leer, doch ik aarzel niet haar als zoodanig eene Godonteerende te noemen.’</p>
<p>‘Mijnheer Bergsman,’ riep Sara uit, ‘gij doet mij ontstellen!’</p>
<p>‘Hoor mij onbevooroordeeld aan, mevrouw. Gij gelooft met mij, dat God de Onveranderlijke is: zou Hij dan eerst Regter, daarna Vader kunnen zijn? Was God vóór den dood van Christus dan niet evenzeer de Liefde, als Hij het was na dien tijd? De kerkleer onderwijst, dat Gods toorn over het menschelijk geslacht zoo geducht was, dat een bloedig offer noodig was, om Hem tot genade te bewegen, en het Evangelie leert, dat God zoo lief de wereld had, dat Hij Zijn' Eeniggeboren Zoon in de wereld gezonden en aan de wereld overgegeven heeft, omdat Hij een <hi rend="spat">welbehagen</hi> had in menschen. De kerkleer spreekt van Gods strafeischende geregtigheid; maar is dàt regtvaardig, is dàt regt, de schuld der onregtvaardigen op den Regtvaardige te leggen, Hem die te laten dragen en den geduchten toorn Gods te laden op dien, die geene zonde gekend heeft of gedaan?’</p>
<pb n="316"/>
<p>‘Gij neemt dus het plaatsvervangend lijden en sterven van Christus niet aan, mijnheer Bergsman?’ vroeg de oude mevrouw van Stralen.</p>
<p>‘Niet zoo als het door de kerkleer wordt voorgesteld, mevrouw, wat evenzeer indruischt tegen alle gezonde rede, als in strijd is met de uitspraken des Evangelies.’</p>
<p>‘Wat is dan naar uw gevoelen de verlossing of verzoening door het lijden en sterven van Christus?’ viel Sara hierop in.</p>
<p>‘Tusschen verlossing en verzoening maak ik onderscheid, mevrouw. Door verlossing verstaat het Evangelie de geheele wegneming der zonde en hare ellende; door verzoening de hereeniging van den zondaar met God, die aan de verlossing voorafgaat, haar den weg baant. Die verlossing en verzoening schrijf ik niet eenig en uitsluitend toe aan het lijden en sterven van den Heer, maar aan den <hi rend="spat">geheelen</hi> Christus, aan alles weet Hij door het licht dat van Hem afstraalde, het leven dat in Hem was, de liefde die Hem tot de grootste zelfverloochening en opoffering bewoog, voor ons geworden is, en dus aan Zijn onderwijs, Zijn voorbeeld in een Godgewijd leven, Zijn onbepaalde gehoorzaamheid aan God tot in den dood des kruises. Aan die verlossing heb ik deel, als ik in de gemeenschap des geloofs met Christus van de zonde en hare ellende wensch bevrijd te worden en haar daarom met Christus haat, verfoei, bestrijd, uit elken schuilhoek van het hart haar opjaag en haar in mij poog te verdelgen. Aan de verzoening door Hem te weeg gebragt heb ik deel, als ik mijne vijandschap tegen God afleggend, door 's Vaders liefde geroerd, streef naar zulk eene hereeniging met God, waardoor ik nader tot het één zijn met Hem in denken, in gevoelen, in willen. Tracht ik Christus na te volgen in gehoorzaamheid en liefde, dan heb ik deel aan Zijne gehoorzaamheid en liefde, dan worden beide
<pb n="317"/>mijn eigendom, innerlijk, waarachtig, niet slechts uiterlijk en schijnbaar.’</p>
<p>‘Met zulk eene opvatting der geloofspunten, zou de pastoor u niet zoo begoocheld hebben, als mijn' neef, mijnheer Bergsman,’ sprak Hendrik. En nu tot zijn' broeder zich wendende, zeide hij: ‘Karel, ik zie het nu zoo duidelijk in, dat, gelijk mijne eigene ondervinding mij geleerd heeft, eene onzuivere opvatting van het geestelijk Christendom den nadenkende tot ongeloof voert, maar ook dat zij niet minder tot bijgeloof leidt.’</p>
<p>‘Neen, oom!’ riep Johan uit: ‘geen pastoor, geen Roomsche zou mij ooit tot zijne Kerk overhalen.’</p>
<p>‘En toch zijt gij reeds een goed eind daartoe op weg, mijn vriend,’ hernam Bergsman. ‘Zoo lang gij de kerkelijk-orthodoxe leer blijf toegedaan, is de pastoor tegenover u in zijn regt. Gij hebt slechts over eenige vormen heen te stappen, en wordt gij dan ook geen volbloed Roomsche, men zal zich gaarne tevreden stellen als men u een' verlichten Roomsche mag noemen.’</p>
<p>‘Gij meent dan, dat men mij zou willen overhalen?’ vroeg Johan op twijfelende toon.</p>
<p>‘De loopgraven tot het bestormen van de vesting zijn althans goed aangelegd; of de vesting valt, zal afhangen, niet alleen van den moed, maar ook van de waakzaamheid, de innerlijke kracht, die de verdediger tegen de rustelooze volharding van den aanvaller overstelt. Gij hebt mij gewis begrepen: ook hier geldt het woord: ‘als tot verstandigen spreek ik, oordeel zelf.’</p>
<p>De indruk dier laatste woorden bleef, zelfs na het vertrek van Bergsman, merkbaar op al de aanwezigen. 't Was, of de algemeene bezorgdheid voor den toestand, waarin Johan verkeerde, allen naauwer te zamen verbond. Men nam een hartelijk afscheid van elkander. Johan, door zijne grootmoeder met ernstige teederheid
<pb n="318"/>toegesproken, ging in diep nadenken verzonken zijn' eigen weg. Onder het huiswaarts keeren sprak Karel tot zijne vrouw: ‘Ik zie het, Bergsman heeft u getroffen... ook mij;.... maar heeft hij u overtuigd?’ 't Was of de sterke, de onverzettelijke man een steun zocht, of hij wankelde. Sara antwoordde, als voor zich zelve: ‘Overtuigd?... ik weet het niet; ik heb meer gevoeld dan gedacht: gevoeld, dat ik Johan thans meer lief heb dan ooit, en - dat de woorden van Bergsman, onder Gods zegen, ons kind welligt nog kunnen redden.’</p>
</div>
<div type="chapter">
<pb n="319"/>
<head rend="h3">Drie en dertigste hoofdstuk.
<lb/>
Vrede in God.</head>
<p>‘Johan blijft lang uit. Ik begin te vreezen, dat hij niet komt, en dat zou mijne onrust niet weinig vermeerderen,’ sprak Karel's echtgenoot, terwijl bekommering haar oog bewolkte.</p>
<p>‘Maak u niet al te ongerust, Sara,’ antwoordde Karel, ‘Johan heeft stellig beloofd, dat hij hier zou komen, waar we op zijn verzoek bijeen zijn; doch hij zal na zijne te huiskomst, als hij het bij de Leuk bevonden heeft, zoo als hij vreesde, zich nog eenige oogenblikken in de eenzaamheid willen afzonderen, eer hij hier komt.’</p>
<p>Was de vader wel zoo kalm als hij schijnen wilde? Maar allen immers, die daar in de kamer van de oude mevrouw van Stralen vereenigd waren, verkeerden blijkbaar in zekere spanning. 't Was of allen de ontknooping van eene lange en bange geschiedenis voorgevoelden, en of ieder zich angstig afvoeg: ‘Wat zal het einde zijn?’ De oogenblikken - zij duren dan zoo pijnlijk lang.</p>
<p>Eindelijk treedt Johan binnen, bleek en zigtbaar afgemat. Zijne moeder gaat hem te gemoet, geleidt hem naar de sofa en fluistert hem een woord van bemoediging toe, zoo als de vrouw alleen 't doen kan, als ze haar kind ziet lijden. Zijn toegeschroefd hart vindt eindelijk lucht in een' stroom van tranen. - Allen eerbiedigen die smart.</p>
<pb n="320"/>
<p>‘Is 't voorbij?’ vraagt zijn vader, terwijl hij met ongewone teederheid hem de hand drukt.</p>
<p>‘Voor mij, ja, is 't alles voorbij. Haar wacht nog de laatste strijd. - Ik zal 't u verhalen, alles verhalen,’ ging hij na eenige oogenblikken voort: ‘Toen ik gister Adeline's brief ontving, waarin zij mij verzocht haar nog eens te komen bezoeken, deelde ik van haar schrijven niet meer mede dan het verzoek, mij door haar gedaan. Wat die brief inhield moest zóó lang een heiligdom blijven, tot dat ik haar gesproken en van haar de vergunning verkregen had u met zijn' inhoud bekend te maken. Ik heb op die vergunning aangedrongen, omdat het hemelsch reine meisje bij u onder eene verdenking lag, die ik wel nooit heb kunnen deelen, maar waarvan ik haar niet overtuigend kon regtvaardigen. Gelukkig gevoel ik mij, onder al het smartgevoel dat mij drukt, dat ik van de reine ziel dier geliefde elken smet kan afweren door het schrift van hare eigene hand en met bijna stervende lippen bezegeld.’</p>
<p>Door droefheid overmeesterd moest Johan een oogenblik ophouden. Toen ontvouwde hij den brief en las met diepe ontroering in zijne stem, maar zich zelven geweld aandoende om zijne aandoeningen meester te blijven:</p>
<p>&nbsp;</p>
<p>‘Dierbare Johan!</p>
<p>&nbsp;</p>
<p>Wanneer gij deze letteren ontvangt, zijn mijne dagen geteld. Ik schreef ze, toen ik er nog de kracht toe had, om ze onder uw oog te brengen, wanneer ik gevoelde, dat het met mij ten einde loopt.</p>
<p>Ik schrijf u in het aangezigt des doods; den laatsten sluijer, die mijn zieleleven voor uw oog bedekte, wil ik verscheuren. Waarheid zult gij vernemen, de volle waarheid.</p>
<p>Eens heb ik u belogen. Toen ik mijne hand in de uwe
<pb n="321"/>leide, was mijn hart koel voor u. Trouwe, edele ziel, hebt gij 't niet gevoeld, dat ik verraad aan u pleegde? Afkeerig van u was ik nooit; ik beklaagde in u het offer van mijn eigenbelang. Ik heb om u geweend, ik heb voor u gebeden, dat God u de oogen openen mogt en gij van mij vlieden zoudt.</p>
<p>Gij bleeft aan mijne zijde; ik las in uw hart: hoogachting paarde zich dra aan mijn mededoogen; weldra beminde ik u met eene liefde, die in innigheid won met den dag en nu, sterker dan het leven, mij het regt geeft u als mijn' dierbaren Johan toe te spreken. Maar die liefde was de scherpste pijl, die mij het hart doorboorde. Had ik u minder lief gehad, ik stierf nu niet met een gebroken hart; ik ware eene gehoorzame dochter der Kerk gebleven en zou misschien met meer vertroosting den laatsten adem kunnen uitblazen.</p>
<p>En toch, ik ben er dankbaar voor, dat ik u lief had met de liefde mijner ziel, want nu ben ik het éénige offer; ons beider geluk ware verwoest, zoo ik de kracht had bezeten om de taak, mij door de Kerk opgelegd, te volbrengen.</p>
<p>Doch ik moet mij nader verklaren: gij hebt mij bespied, terwijl ik in de kerk geknield lag voor het beeld der Heilige Moedermaagd. Hadt gij toen geweten, welk een' hevigen strijd ik te kampen had, diep medelijden zoudt gij met mij gehad en wel nimmer mij uwe hand aangeboden hebben. Ik verwachtte uw aanzoek: verstand en hart beide zeiden mij, dat ik het moest afwijzen, doch de nooddwang was mij opgelegd: ik moest mij aan u verbinden, al kostte het ook de rust en het geluk van mijn leven.</p>
<p>Ik sta bereid u eene bekentenis te doen, die misschien niet over mijne lippen moest komen. Heilige Maagd, 't zij in uw oog geen verraad aan bloedverwanten,
<pb n="322"/>biechtvader en Kerk....! Ik kán niet zwijgen, ik heb hem zoo lief.</p>
<p>Het was met toestemming van mijne ouders, Johan, dat mijn biechtvader mij de verpligting opleî, om uwe hand aan te nemen, ten einde ter eere Gods het middel te zijn, om u in den schoot der Heilige Kerk terug te brengen. Eene kille huivering greep mij aan, toen ik mij zulk eene bestemming zag aangewezen. Ik weigerde; - de priester zag mij scherp verwijtend aan, noemde mij eene ongehoorzame dochter der Kerk en dreigde met zijn priesterlijk gezag. Ik bragt mijne bedenkingen in omtrent de eerlijkheid en opregtheid van zulk eene bedoeling, maar moest weldra zwichten voor het gezag der Kerk.</p>
<p>Eene ongehoorzame dochter der Kerk....! Johan, liever had ik op hetzelfde oogenblik mijn leven opgeofferd dan onder die verdenking gebukt te gaan, en als zulk eene onwaardige veroordeeld te worden. Maar o, tot wat bangen, bangen strijd roept de Heilige Maagd ons voor hare eer! Mij was die strijd te sterk: ik werd verward, verduisterd. Ik vroeg, of dan de stem des gewetens, die mij het bedrog verbood, niet ook van God was, en dan weder worstelde ik in het gebed, vergiffenis smeekende, zoo ik de stem van den booze voor Gods stem gehouden, en in den gewijden priester Gods plaatsbekleeder miskend had. De gloed van dien strijd, ik voel het maar al te zeer, heeft mij verteerd.</p>
<p>Ik heb mijn leven opgeofferd, en door deze bekentenis misschien meer dan mijn leven....!</p>
<p>O, mijn vriend, zie toch in die bekentenis geene beschuldiging tegen mijne ouders of mijn' biechtvader. Neen, zij hebben - ik geloof het van heeler harte - naar hunne overtuiging gehandeld. De eer der Kerk moet boven alles gaan: ik alleen ben de schuldige, ik de zwakke, die
<pb n="323"/>hoogere bedoelingen niet begrijpen, aan hooger eischen niet voldoen kon. Ik alleen ben de schuldige; ik ben het uit liefde voor u geworden. O, ik bid tot de Moeder Gods en alle Heiligen, dat mij de schuld dezer bekentenis vergeven worde. En eer mijne lippen voor eeuwig zich sluiten, zullen zij ook deze schuld belijden voor den priester Gods. De Kerk is eene strenge moeder, maar zij weet ook van vergeven; misschien heeft zij nog genade voor mij.</p>
<p>Ik kan en mag u en mij zelve niet vleijen met het behoud van mijn leven; maar bleef ik ook in leven, ik zou de verhooring van ééne bede met al den aandrang der liefde van u afsmeeken: om van uwe zijde een' band te verbreken, die, ware ik getrouw aan de verpligting mij opgelegd, eene oorzaak van grievende smart, eindelijk ligt van geheele verwijdering - zoo niet meer - zou kunnen worden, en verzaakte ik die verpligting, mijn kloppend geweten zou mijn levensrust en daarmede de uwe onherstelbaar verwoesten.</p>
<p>Ik wil mij het geluk niet voorspiegelen, dat gij in den schoot mijner Kerk geboren waart.... dan, o hoe vurig zou ik dan wenschen een leven te behouden, welks naderend einde ik nu met verlangen en toch met smart te gemoet zie. Rust.... Mater dolorosa, ik vlei het matte hoofd aan uwen maagdelijken boezem; ook voor het gebroken hart zult gij nog wel een' balsem hebben, gij, wier eigen hart door het vlijmend zwaard werd doorboord.</p>
<p>Als eene geloovige dochter der Kerk hoop ik te ontslapen. Moge de Heilige Maagd zich ook over mij ontfermen, en ware ons door hare genadige tusschenkomst een wederzien bereid, dan, dierbare vriend mijns harten, zou ik het vermoeide hoofd hoe eerder hoe liever wenschen ter ruste te leggen, om, al moest ik er ook pijniging voor lijden, in eene andere wereld dien heilvollen tijd te verbeiden.</p>
<pb n="324"/>
<p>Nog eenmaal wensch ik u te zien, maar dan ook - het is mijn uitdrukkelijk verlangen, dat uwe liefde voor mij wel eerbiedigen zal - voor het laatst hier op aarde.</p>
<p>Ik had eerst door dit schrift afscheid van u willen nemen, doch dat kan ik niet, ware het misschien voor ons beiden ook beter. Nog eenmaal moet ik u zien, nog eenmaal de hand u drukken. Nog eenmaal moet gij voor uwe trouwe liefde, voor uwe blanke opregtheid een' zegen ontvangen van uwe stervende</p>
<p>&nbsp;</p>
<p>Adeline.’</p>
<p>&nbsp;</p>
<p>‘Onder aan den brief,’ sprak Johan met naauwelijks hoorbare stem, ‘staat nog met bevende hand geschreven: ‘Kom morgen. - Wees bedaard. - Maak 't kort. - Kom toch.’</p>
<p>Allen zwegen. Luide snikte Johan, terwijl hij met beide handen het gelaat bedekte. Daar rustte een zachte hand op zijn schouder, hij voelde een' warmen kus zich op het voorhoofd drukken, en toen hij 't betraande oog ophief, ontmoette hij den teederen blik van zijne moeder. Hij vermande zich, en terwijl hij hare hand vast in de zijne klemde, ging hij voort: ‘Ik heb haar gezien. Zij was mij een heilige, zoo als zij in haar wit gewaad in haren armstoel lag weggezonken. Slechts enkele woorden kon zij fluisteren, tolken van haar vromen zin en van haar geheiligd gemoed. Ik knielde voor haar neder, ontving haren zegen, en..... wij scheidden met elkander aan te bevelen aan de genade van Hem, bij Wien geen aanzien is des persoons....’</p>
<p>‘Gods wil geschiede!’ sprak, na eene kleine pauze de oude mevrouw van Stralen. ‘Zijn wil is heilig en goed. Maar daarom deelen wij niet minder in uwe smart en gevoelen wij met u wat gij lijdt, arm kind. Reeds vroeg wordt gij op den kruisweg geleid: moge uwe gewilligheid om dien te
<pb n="325"/>volgen het bewijs zijn, dat gij Hem lief hebt, die op aarde kwam, leefde, leed en stierf om allen te behouden.’</p>
<p>‘Volkomen vereenig ik mij met dien wensch,’ liet Bergsman hierop volgen; ‘ik heb daarbij een woord van eerbiedige hulde voor uwe Adeline. Zij is waarlijk heldin, die een zwaar offer kan brengen aan haar pligt en het zwaarste offer aan de opregtheid der liefde. Zij is een Christin: zij heeft naar de stem van het geweten willen luisteren; niet hare schuld is het, dat die stem werd verdoofd. Ware die edele ziel reeds hier bestraald met het helderder licht, dat zij weldra zal aanschouwen, naar het hoogste ideaal zou zij zich gevormd hebben, en zeker hadden wij in haar eene der trouwste discipelinnen van den grooten Meester gezien. Welk een onderscheid tusschen haar en wie het verfoeijelijke Jezuïtische stelsel zijn toegedaan, dat het doel de middelen heiligt! Toch - ik wil niet oordeelen. De ijver voor de Roomsche Kerk is een bij ons onbekende ijver, die zelfs den verlichte met blindheid slaat en den welmeenende het geweten doet omkoopen. Gij hebt mij den biechtvader van Adeline geschetst als een kundig en liefderijk herder: wie weet wat de arme priester zelf geleden heeft onder den dwang hem opgelegd; maar uit den booze is het stelsel, dat boven de stem van rede en geweten de stem van menschengezag doet gelden, doodend voor den geest nog meer dan voor het ligchaam.’</p>
<p>‘Heb dank voor die hulde aan mijne Adeline gebragt,’ sprak Johan. ‘Kon ik u volgen in uw verschoonend oordeel over de bewerkers van haren ondergang, over de belagers van mijne ziel. Want, ja, na het lezen van Adeline's brief zijn mij de oogen opengegaan en heb ik de treurige zekerheid gekregen, hoe listig alles aangelegd was, om het voorgestelde doel te bereiken.’</p>
<p>‘Ook mij gaan de oogen open,’ zeî zijn vader, ‘na-<pb n="326"/>dat ik gehoord heb wat Adeline u schrijft, wier edel hart ik met onzen vriend Bergsman weet te waarderen. Ik zal u brieven van den student de Leuk laten zien, die mij nu duidelijker worden en....’</p>
<p>‘Brieven van Adolf! Ook dàt nog,’ riep Johan uit, terwijl een rilling hem door de leden voer. ‘O, nu wordt mij veel nog duidelijker. Hij is de oorzaak dat ik eenigen tijd op den dwaalweg heb verkeerd. Hij wilde mij, nu zie ik het in, geheel in zijne magt hebben, en het is hem gelukt. Hij heeft mij, geheel in strijd met de waarheid, van Adeline's liefde gesproken en - nooit ware 't over mijne lippen gekomen, maar nu verzwijg ik het niet langer - hij, hij was het, die er eens bij mij op aandrong om in het geheim Roomsch te worden.’</p>
<p>‘En ik verblinde,’ riep Karel uit; ‘ik zou de oorzaak zijn geweest van dien noodlottigsten afval; ik, ik heb mijn éénig kind aan den rand van zulk een' afgrond gebragt! Johan, met wreede zelfbeschuldiging staat uw vader voor u; veroordeel hem niet te hard, hij meende het zoo goed, maar in de middelen heeft hij misgetast.’</p>
<p>‘Ik u veroordeelen, mijn vader....! veeleer heb ik uw vergiffenis noodig voor het leed, dat ik u en mijne lieve moeder, ondanks mij zelven, heb aangedaan; gij beide hadt de eerste vertrouwden moeten zijn van mijn hart; Adeline's trouw heeft mij voor het verderf bewaard. Zij blijft leven in mijn hart; haar beeld zal mij altijd vergezellen, hare nagedachtenis mij ten schutsengel zijn op den weg mijns levens - maar na alles wat ik nu weet, is het mij welligt goed, zoo beproefd te worden. Gods wil geschiede!’</p>
<p>Karel en Sara hielden haren zoon omvat, en terwijl zijn vader hem zegenend de hand drukte, gaf een mannelijke traan lucht aan het hart van den jongeling, die het hoofd verborg aan het trouwe moederhart.</p>
<pb n="327"/>
<p>Hendrik's gelaat teekende innerlijken strijd; maar hij overwon, en terwijl hij op de groep toetrad, sprak hij met bewogen stem: ‘De hand, broeder, zuster, reikt mij de hand! Mijn gemoed is vol: ik beklaag Johan, en toch moet ik hem geluk wenschen. Hij heeft geleerd te berusten in Gods wil, en ik heb in hem een nieuw voorbeeld, om, bij de gedachte aan mijne ongelukkige Adèle te leeren zeggen, al moet ik dat met meer zelfverwijt doen dan hij: Gods wil geschiede! Karel, Sara, hoe gij ook deelt in het leed van Johan, gij gevoelt u gelukkig in zijn bezit, in zijn behoud. Het vereenigd smartgevoel moge ons allen naauwer aan elkander verbinden. Ook ik heb u smart aangedaan, terwijl gij mij weldeedt. Was het alleen mijne schuld, dat ik, bij uwe strengheid, niet altijd in u den broeder zag, Karel? Gij vergeeft mij; de broederhand die ik u aanbied moge u overtuigen, dat ik het verledene gaarne vergeten wil en kan, nadat ik geleerd heb een Christen te zijn. En die gezegende verandering - ik dank haar, naast God, aan u, Bergsman, die mij van de duistere wegen des ongeloofs op het lichte pad der godsvrucht gebragt hebt.’</p>
<p>‘En ik,’ hernam Johan, terwijl hij het hoofd ophief en een' dankbaren blik op Bergsman sloeg, ‘ook ik dank u voor het licht, dat gij voor mij hebt doen opgaan. Nu voel ik het, Rome kàn niet bestreden worden met de wapenen, die mij ter dienst stonden. Slechts voor het helderder licht eener diepere, niet slechts kerkelijk-leerstellige opvatting van het Evangelie moet zij, hares ondanks, wijken.’</p>
<p>‘Als er van dank sprake is, mijne vrienden,’ zeî Bergsman op geroerden, maar vasten toon, ‘dan dank ik God, dat ik u te zamen door het waarachtige Christendom, door de liefde, verbonden zie. Die liefde blijve: waar zij leeft, daar verstaat men het Evangelie, verstaat
<pb n="328"/>en beoefent het, Katholiek en Protestant, regtzinnige en vrijzinnige. De vrije opvatting van het Evangelie is mij daarom zoo lief, omdat ik van haar dieper indringen in den geest, dieper doordringen van den geest des Christendoms verwacht. Hoe meer het goddelijk Evangelie wordt losgemaakt van de windsels der overlevering, van bijgeloof en waan, hoe meer de reine Menschenzoon, Gods Zoon naar den geest, voor de oogen gesteld wordt in al den adel Zijner verhevene gestalte, in al de beminnelijkheid Zijner echte godsdienst, des te meer zal oog en oor ontsloten worden voor de openbaringen die God nog voortdurend geeft in natuur en geschiedenis, rede en geweten; des te krachtiger zal het goddelijk liefdeleven in ons zich ontwikkelen, en gaan wij de Katholieke Kerk der toekomst tegen, waarin leerstelsel noch verstandsbegrip de broeders verdeelen zal, maar alle kinderen Gods, van Christus' zin vervuld, hun' geest zullen wijden aan den Vader der geesten.’</p>
<p>&nbsp;</p>
<p>Niemand sprak, maar ieders gelaat en houding teekende welsprekender dan woorden het konden uitdrukken, wat er in het gemoed omging. En Karel van Stralen, de anders zoo spoedig tot tegenspraak geneigde, scherpzinnige en kundige van Stralen - was hij tot andere gedachten gekomen? - Zulk een plotselinge omkeer is moeijelijk te verwachten; maar véél, genoeg is het reeds, dat de strenge, schijnbaar hooghartige en koele man, met een bewogen gemoed, voor het eerst sedert zij met elkander bekend werden, de hand van Bergsman greep en die lang in de zijne hield.</p>
<p>&nbsp;</p>
<p><hi rend="sc">einde van het tweede en laatste deel</hi>.</p>
</div>
</body>
</text>

</TEI.2>