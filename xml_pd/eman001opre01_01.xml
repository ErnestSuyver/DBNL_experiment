<?xml version="1.0" encoding="UTF-8"?><!DOCTYPE TEI.2 PUBLIC "-//DBNL//DTD TEI.2 XML//NL" "https://www.dbnl.org/xml/dtd/teixlite.dtd">
<TEI.2>
<teiHeader>
<fileDesc><titleStmt>
    <title type="main">Op reis door Zweden</title>
    <author>Marcellus Emants</author>
</titleStmt><editionStmt>
<p>GEBRUIKT EXEMPLAAR</p>
    <p>exemplaar universiteitsbibliotheek Leiden, signatuur: 1213 F 56</p>
<p>&nbsp;</p>
<p>ALGEMENE OPMERKINGEN</p>
    <p>Dit bestand biedt, behoudens een aantal hierna te noemen ingrepen, een
        diplomatische weergave van de eerste druk van <hi rend="i"
            >Op reis door Zweden</hi> van Marcellus Emants uit 1877.</p>
    <p>&nbsp;</p>
<p>REDACTIONELE INGREPEN</p>
    <p>De ‘verbetering’ op pagina 358 is in de lopende tekst doorgevoerd.</p>
    <p>&nbsp;</p>
<p>Bij de omzetting van de gebruikte bron naar deze publicatie in de dbnl is een aantal delen van de
    tekst niet overgenomen. Hieronder volgen de tekstgedeelten die wel in het origineel voorkomen
    maar hier uit de lopende tekst zijn weggelaten. Ook de blanco pagina (p. 360) is niet opgenomen in de lopende tekst.</p>
    <p>&nbsp;</p>
    <p>
        <hi rend="b">[pagina 1]</hi>
    </p>
    <p>OP REIS <lb/><hi rend="sc">door</hi><lb/> ZWEDEN.</p>
    <p>__________</p>
    <p>SCHETSEN <lb/><hi rend="sc">door</hi><lb/> MARCELLUS EMANTS.</p>
    <p>&nbsp;</p>
    <p>[vignet]</p>
    <p>&nbsp;</p>
    <p>HAARLEM. - W.C. DE GRAAFF.</p>
    <p>&nbsp;</p>
    <p>
        <hi rend="b">[pagina 2]</hi>
    </p>
    <p><hi rend="sc">gedrukt bij j.f. haeseker te haarlem</hi>.</p>
    <p>&nbsp;</p>
    <p>
        <hi rend="b">[pagina 358]</hi>
    </p>
    <p>VERBETERING.</p>
    <p>Pag. 103 Lees voor: De zomer heerschte thans enz:........ De lente heerschte nog, maar de natuur, die in den winterslaap ook de herinnering achterlaat zou weldra zich met de rijkere en diepere zomertinten tooien om haar' tweeden bruidegom, den dood in de armen te snellen. Tot voor enz:......</p>
    <p>&nbsp;</p>
    <p>
        <hi rend="b">[pagina 359]</hi>
    </p>
    <p>INHOUD.</p>
    <p><table>
        <row>
            <cell role="header"/>
            <cell role="header">Bladz.</cell>
        </row>
        <row>
            <cell>Inleiding</cell>
            <cell>I.</cell>
        </row>
        <row>
            <cell>Aankomst</cell>
            <cell>9.</cell>
        </row>
        <row>
            <cell>Jonköping</cell>
            <cell>21.</cell>
        </row>
        <row>
            <cell>Göteborg</cell>
            <cell>30.</cell>
        </row>
        <row>
            <cell>Trolhättan</cell>
            <cell>37.</cell>
        </row>
        <row>
            <cell>Falköping</cell>
            <cell>44.</cell>
        </row>
        <row>
            <cell>Op de Norrbotten</cell>
            <cell>63.</cell>
        </row>
        <row>
            <cell>Lappmarken</cell>
            <cell>84.</cell>
        </row>
        <row>
            <cell>Arvidsjour</cell>
            <cell>112.</cell>
        </row>
        <row>
            <cell>Arjeploug</cell>
            <cell>137.</cell>
        </row>
        <row>
            <cell>Een Sint Jansdag in Lappmarken</cell>
            <cell>170.</cell>
        </row>
        <row>
            <cell>Terug in Piteå</cell>
            <cell>193.</cell>
        </row>
        <row>
            <cell>Stockholm</cell>
            <cell>214.</cell>
        </row>
        <row>
            <cell>Dalarne</cell>
            <cell>252.</cell>
        </row>
        <row>
            <cell>Upsala</cell>
            <cell>286.</cell>
        </row>
        <row>
            <cell>Gotland</cell>
            <cell>324.</cell>
        </row>
        <row>
            <cell>Malmö</cell>
            <cell>340.</cell>
        </row>
    </table></p>
</editionStmt><publicationStmt>
<availability>
<p>2007 dbnl</p>
    <p>&nbsp;</p>
</availability>
<idno>eman001opre01_01</idno>
</publicationStmt>
<notesStmt><note>ebook</note>
<note>grieks</note>
</notesStmt>
<sourceDesc>
    <p>Marcellus Emants, <hi rend="i">Op reis door Zweden</hi>. W.C. de Graaff, Haarlem z.j. [1877]</p>
    <p>&nbsp;</p>
</sourceDesc></fileDesc>
<encodingDesc>
<p>DBNL-TEI 1</p>
</encodingDesc>
       <ebook>
           <bibl>
               <title type="main">Op reis door Zweden</title>
               <author>Marcellus Emants</author>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </ebook>
       <pod>
           <bibl>
               <title type="main">Op reis door Zweden</title>
               <author>Marcellus Emants</author>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </pod>

<revisionDesc>
<change>
<date>2007-01-22</date>
<respStmt>
<name type="person">DH</name>
</respStmt>
<item>colofon toegevoegd</item>
</change>
</revisionDesc>
</teiHeader>
<text>
    <interpGrp>
        <interp type="primair" value="eman001opre01"/>
        <interp type="primair" value="zwede01"/>
    </interpGrp>
<body>
<div type="chapter">
<pb n="3"/>
<head rend="h3">Inleiding.</head>
<p>Wie op reis is geweest brengt indrukken mede.</p>
<p>Onbetwistbaar is die stelling niet. Het ‘reisje maken’ is zoodanig mode-artikel geworden en door vereenvoudiging der vervoermiddelen zoodanig in ieders bereik gesteld, dat men van de jaarlijks uitvliegende toeristen gerust drie vierde gedeelte op zij kan zetten als brengende weinig ofte geen indrukken mee naar huis. Dit drie vierde gedeelte bestaat geheel uit de reizigers voor plezier, anders gezegd de reizigers, die trachten te ontsnappen aan de verveling. Het overblijvende één vierde deel bestaat uit reizigers voor wetenschappelijke doeleinden, voor kunst, voor torpedostelsels<note n="1" place="foot">In 't bijzonder naar Zweden voor dit laatste doel.</note>, voor menschenkennis enz. enz., in 't algemeen dus uit reizigers, die indrukken zoeken, die zien, die luisteren, die lezen en die denken.</p>
<pb n="4"/>
<p>De lezer - die weet dat de volgende bladzijden met mijne indrukken gevuld zijn - begrijpt, dat ik mij zelven onder die laatste reizigers rangschik. Nogthans niet geheel. Ik ben niet naar Zweden gegaan voor een bepaald doel. Ik heb mij niet voorbereid om er geschiedenis, kunst, wetenschap of wat ook te bestudeeren. Als eenvoudig toerist trok ik naar het noorden, gelijk ik naar het zuiden gereisd ben; uitspanning, genoegen was mijn doel, maar dat genoegen moest bestaan in het opdoen van vele indrukken, in het zien, in het overdenken, zoo mogelijk in het begrijpen. Geen wonder dus, dat slechts één dunne draad de volgende schetsen tot een geheel zal verbinden, te weten dezelfde subjectiviteit, die nu hier dan ginds, nu op historisch, dan op wetenschappelijk terrein, nu van kunst, dan van volksaard indrukken opvangt en mededeelt. Daarom scheen mij de titel: <title><hi rend="sc">op reis door zweden</hi></title> de meest juiste toe en verwijs ik elk, die een geregelder beschrijving of uitvoeriger teekening of wetenschappelijker beschouwing verlangt, naar de bekende werken van <name type="person">Gerard Keller</name> en <name type="person">Potgieter</name>, of naar het nieuwste boek over Zweden van Jhr. Mr. K.W.L. <name type="person">Quarles van Ufford</name>, dat tevens een opgave bevat van de voornaamste en beste werken, die over Scandinavië verschenen zijn.</p>
<p>Twee gegevens bepalen een' indruk, het object dat hem opwekt, het subject dat hem ontvangt. Een gebrekkige vergelijking gebruikend, zou ik kunnen zeggen, dat het object
<pb n="5"/>
de lijnen leverde tot de schilderij en dat het subject er zijn eigenaardige kleur over leide. Waren er geen objecten, wij zouden geen indrukken ontvangen, maar was er geen verschil in subjecten, de wereld zou voor allen gelijk zijn en buiten het streng wetenschappelijk onderzoek zou elke mededeeling van waarnemingen overbodig zijn. Toch blijkt dit laatste niet het geval te zijn; ja, zelfs heeft een Duitsch philosoof beweerd, dat het vrij weinig afdoet wat en hoeveel de een of de ander waarneemt. De manier van waarnemen, dus het subjectieve deel brengt niet alleen het groote verschil in opvattingen, oordeelen en kennis teweeg, maar heeft ook voor wetenschap en kunst betrekkelijk grooter waarde dan het aantal waargenomen feiten, dat toch altijd in verhouding tot hetgeen er waartenemen valt, uiterst gering blijft.</p>
<p>Ik heb getracht op het voetspoor der beste reisbeschrijvers die subjectieve kleur zoo sterk mogelijk te doen uitkomen, omdat naar mijn bescheiden meening dit het eenig middel is om een reisbeschrijving belangwekkend te maken zoowel voor hen, die het land kennen als voor hen, die het nooit bezocht hebben en misschien nooit bezoeken zullen. Slechts wat mij trof heb ik opgeteekend, omdat het wel onmogelijk is op anderen een' indruk te maken, wanneer men niet eerst zelf dien gevoeld heeft. Aan dat groote gewicht op het subjectieve gelegd, hadden dan ook eene menigte uitweidingen haar ontstaan te danken, die van volstrekt geen
<pb n="6"/>
belang zijn voor de kennis van Zweedsche toestanden, zeden of gewoonten, maar die eenvoudig door den aanblik van die toestanden, zeden of gewoonten gedurende de reis in den gestadigen stroom der gedachten werden geboren. De eerste schetsen werden in Zweden zelf opgesteld en terstond naar het tijdschrift <title><hi rend="spat">De Banier</hi></title> verzonden, eerst de latere werden in het vaderland geschreven.</p>
<p>Te voorzien is de vraag in hoeverre de vermelde feiten werkelijk zijn gebeurd en de gesprekken werkelijk hebben plaats gehad. Wat de eerste aangaat is er volstrekt geen fictie in 't spel geweest, wanneer men ten minste niet onder fictie verstaan wil, dat vaak gebeurtenissen van ettelijke dagen in één enkelen zijn samengevoegd. Om niet vervelend te worden - de erfzonde der reisbeschrijvingen - was dit noodzakelijk. Wat de laatste betreft zijn de woorden, welke de auteur zich zelven in den mond legt, zeer dikwijls niet uitgesproken geweest. De ongeregelde gang van alle gesprekken, de beperkte kennis der vreemde taal zouden dit onmogelijk gemaakt hebben. Evenwel is de algemeene draad der gehouden gesprekken nergens vervalscht en de opmerkingen der vreemden zijn nagenoeg overal met historische getrouwheid weergegeven. Alleen in de hoofdstukken: Op de Norrbotten en Arjeploug is in het eerste aan den geoloog, en in het tweede aan den schoolmeester en den <hi rend="i">länsman</hi> meer in den mond gelegd dan zij werkelijk gezegd hebben. 't Is mij reeds uit de verschijning
<pb n="7"/>
dezer schetsen in de maandelijksche <hi rend="spat">Banier</hi>-afleveringen gebleken, dat er zienswijzen in voorkomen, die sommigen aanstoot geven. Ik heb bij de wijziging, aanvulling en besnoeijing, die verscheidene harer thans hebben ondergaan, gemeend daarop niet te moeten letten. Indien zij iets goeds bevatten, zal dit wel juist daarin leggen, dat ik gepoogd heb mijne indrukken zoo getrouw, zoo waar, zoo volledig en zoo duidelijk mogelijk weertegeven. 't Is mijn vaste overtuiging, dat niemand iets heeft aan de samengeknutselde redeneeringen waarmede men boeken fabriekt en die uit eenig nobel beginsel van schrijverij geboren worden, doch waarachter de lezer te vergeefs naar de zelfstandige opvatting en de bijzondere denkwijze van den auteur vorscht. Daarentegen komt het mij voor van 't hoogste belang te zijn, wanneer ons een inzicht geopend wordt in de eigenaardige zienswijze van wien ook; want even als het ‘ken u zelven’ een voorwaarde is voor het kennen van anderen, zoo is ook omgekeerd het kennen van anderen een machtig hulpmiddel om tot een nauwkeuriger kennis van zich zelven te geraken. Nog eens, die weten wil hoe de Zweden zijn, welken regeeringsvorm zij hebben, wat hun land oplevert en hoe 't er met de welvaart is gesteld, hij verlieze geen' tijd met het lezen der volgende bladzijden, maar die er eenigszins belang in stelt te vernemen welken indruk de Zweden en al wat hen betreft op een' vluchtigen toerist maakten, die een
<pb n="8"/>
vierde deel jaars onder hen verkeerde, hij moge zich niet al te zeer teleurgesteld voelen, wanneer hipeenige oogenblikken van zijn' kostbaren tijd voor het lezen dezer schetsen heeft afgezonderd.</p>
<p>&nbsp;</p>
<p><hi rend="sc">Marcellus Emants</hi>.</p>
</div>
<div type="chapter">
<pb n="9"/>
<head rend="h3">Aankomst.</head>
<p>‘Nooit in Zweden geweest, en nu van plan er geruimen tijd rondtereizen, ja, misschien wel naar Haparanda te trekken, dat is braaf, want 't is een goed land, er zijn beste menschen en er is veel te zien, al hebben wij geen Mont Blanc en geen Parijs.’</p>
<p>Zoo sprak een dikke Zweed op de boot van Lübeck naar Malmö, toen wij voorbij Travemünde de zee binnenstoomden, die spiegelglad den effen blauwen hemel weerkaatste en slechts achter het voortjagende schip in lichte kabbeling uit haar zoete sluimering ontwaakte. De zon daalde langzaam naar den horizont neder, de kapitein staarde droomend in de peillooze diepte, de stuurman staarde in de verre verte, de matrozen staarden recht voor zich uit en de passagiers staarden in de ondergaande zon. Het was een avond om mijmerend te genieten, om te droomen als men herinneringen heeft, om de rookwolkjes zijner sigaar natestaren als men van rooken houdt en om inte-<pb n="10"/>slapen als men niets beters te doen heeft. De dikke Zweed echter in den leeftijd, dat men niet meer droomt, geen rookwolkjes meer nastaart en het eertijds blonde haar een aschgrauwe tint begint te krijgen, was ook met het slapen, de laatst overblijvende dier passieve genietingen niet bijzonder ingenomen. Hij had behoefte aan een praatje en klampte dus den eerste, den beste, in dit geval den ondergeteekende, aan.</p>
<p>‘Is u ooit twee volle jaren uit uw vaderland geweest, mijnheer? Heeft u ooit in zulk een' langen tijd geen woord uwer moedertaal gehoord, behalve uwe eigene verwenschingen als de waschvrouw eenige paren sokken heeft verloren of gestolen? Heeft u ooit gedurende twee jaren alle dagen, die God geeft, eten moeten slikken, dat u niet lustte en op uren, dat het u niet smaakte? Heeft u ooit twee volle jaren onder een volk doorgebracht, dat u onaangenaam was, en het gevoel gekend van als vreemdeling schouderophalend <hi rend="i">geduld</hi> te worden? Mijnheer, wanneer u dat alles ondervonden heeft, dan alléén zal u in staat zijn te beseffen hoe groot de verrukking is van een' Zweed, die weer Zweedsch hoort spreken, die weer op Zweedschen bodem staat - ja, mijnheer, ik zeg Zweedschen bodem, want dit is een Zweedsch schip -, die weer de gulle physio-nomieën van zijn landgenooten aanschouwt, en die zijn geliefd <hi rend="i">knäckebröd</hi> wederziet.!’</p>
<p>Er waren eene menigte ‘commis-voyageurs’ aan boord, vergezeld van hooge kisten met ijzer beslagen
<pb n="11"/>
en met stalen opgevuld. Deze heeren bij wie alle geestdrift - indien er ooit zoo iets in hun borst geweest is - reeds lang door een overdaad aan wereldkennis was afgesleten, zagen met minachting op den welbespraakten Zweed neder, en glimlachten over den onnoozele, die zoo vurig naar <hi rend="i">knäckebröd</hi> kon verlangen, terwijl hij twee jaren lang ‘Sauerbraten und Sauerkraut’ had genoten met zulk ‘schönes Pier’! Zij hielden zich echter groot en zeiden niets, maar ter schadeloosstelling stelden zij zich bij voorbaat de bewondering voor der Zweden, wanneer hunne ooren door het eigenaardig gesis der ‘Hochteutsche Sprache’ zouden gestreeld worden. Vervolgens hulden zij zich in de meest zonderlinge kleedingstukken, den overgang tusschen plaids en chamber-cloaks vormend - allen eigen uitvindingen, de vruchten van vele jaren reizens - en wandelden statig op het dek heen en weder..... de reizigers bij uitnemendheid!</p>
<p>‘Maar nu, <hi rend="i">herr Holländare</hi>, zal ik u leeren, hoe wij in Zweden eten en drinken, want, de Zweden zijn “gemüthliche Leute”; om “gemüthlich” te kunnen zijn, moet men drinken, om te kunnen drinken moet men goed eten enz. Ga meê naar beneden, wij zullen samen soupeeren, en op Sverige drinken.’</p>
<p>‘Weldra volgden ook de reizigers, want al was 't dan maar <hi rend="i">knäckebröd</hi>, wij mochten eens alles opeten!</p>
<p>‘Zie, mijnheer,’ vervolgde mijn leermeester, ‘vooreerst ontbloot een Zweed altijd het hoofd, wanneer
<pb n="12"/>
hij een restaurant of koffiehuis binnentreedt, en vormt in dit opzicht eene navolgingswaardige tegenstelling met de Engelsche natie, wier representanten met hoeden op ter wereld schijnen te komen. -</p>
<p>Hier op tafel staan nu verschillende kleine schotels met worst, koud vleesch, ansjovis, sardines, twee soorten van kaas, komkommers, zalm, boter en brood. Van dit brood nu, <hi rend="i">knäckebröd</hi> geheeten, dat van rogge gebakken wordt, zooals u ziet, in dunne ronde platen, die knappend zijn moeten, maar soms zoo ijzerhard zijn, dat alleen Zweedsche tanden er doorheen kunnen komen, van dit brood nu, zeg ik, breekt men een stuk af, en legt er op wat en zooveel als men wil?</p>
<p>Halt! mijnheer, dit stuk wordt nog niet tusschen de tanden gebracht! Het voornaamste komt nog. Ziehier drie karaffen gevuld met verschillende soorten van brandewijn. De namen zijn er op vastgehecht: Rhenad, Pommerans en Kummin, en binnen korten tijd zal u het onderscheid weten en eene eigene soort voor u uitgezocht hebben. Van dit onontbeerlijk vocht voor een' Zweed schenkt men zich nu een glaasje vol, klinkt met zijn kennissen of vrienden, zegt daarbij <hi rend="i">skål</hi> - een Zweedsch woord, dat hetzelfde beduidt als uw gezondheid - drinkt ad fundum, en verorbert nu aanstonds het gereedgemaakte brood. Na deze inleiding kan men zooveel eten en drinken als men goedvindt, alles tegen een en denzelfden prijs, want Zweden is een royaal land, mijnheer. Wij zijn niet gewend aan
<pb n="13"/>
een afgemeten, afgewogen, afgeknipt, uitgedroogd stuk biefstuk waarop men aan den Rijn of in den Harz onthaald wordt, dat zoo taai is en zooveel groschen kost, dat men ondanks alle aanmaningen van een hongerige maag, schroomvallig is zich nog eenmaal aan zulke onkosten te wagen. Nota bene, aan de spits der beschaving, geleerd dat men er van duizelt en door en door “gebildet,” maar niet eens een eetbare biefstuk! - Helaas! ook in Zweden is de nieuwe tijd reeds sterk doorgedrongen, in de groote, veel bezochte steden, maar reis op het land mijnheer, bezoek de kleine steden, en ik verzeker u nergens zal u voor weinig geld zoo ruim en goed bediend worden. Eten volop, kamers, waarin men een bal kan geven, bediening op uw wenken, mooie meisjes te kust en te keur en mannen, de goedhartigheid en hulpvaardigheid in persoon. Daarenboven zal u bijna altijd door gedienstige vrouwen bediend worden en niet door buigende cosmopolietische fooienstroopers, alias kellners.’</p>
<p>Natuurlijk hield de heer <hi rend="i">Holländare</hi> alles voor snoeverij, maar reeds hier voelt hij zich verplicht te erkennen, dat er ontzaglijk veel waarheid was in de woorden van den Zweed.</p>
<p>‘Wanneer men nu deze inleiding, <hi rend="i">smörgåsbord</hi> geheeten, genoten heet,’ zoo vervolgde hij ‘dan vangt het eigenlijke diner aan, dat niet zoo rijk is als in andere landen, want wij zijn een bescheiden volk, en waarbij wij ook niet met soep beginnen, want wij
<pb n="14"/>
zijn een verstandig volk en bederven onze magen niet voordat wij iets stevigs genuttigd hebben. Ten slotte moet ik u doen opmerken, dat wij na afloop van het middagmaal niet als de Duitschers nogmaals: “Mahlzeit” zeggen omdat wij niet, gelijk zij, behoeven te vreezen, dat de slechte kost u slecht bekomen zal.’</p>
<p>Of het de werking was van twee Zweedsche borrels na een' langen tijd van onthouding, of wel de gewone uiting van het Zweedsche naturel wist ik toen nog niet optehelderen, maar de Zweed kwam in eene bijzonder behagelijke stemming, streelde de <hi rend="i">flicka</hi><note n="1" place="foot">Dienstmeisje.</note> onder de kin, klopte den stuurman op den schouder, drukte den kapitein de hand, neuriede Zweedsche melodieën, en bestelde eindelijk Zweedsche punch om mij op het dek uitvoeriger over Sverige te onderhouden.</p>
<p>‘Zie mijnheer,’ zeide hij ‘wij Zweden zuipen maar niet toe, als paarden uit een' emmer, maar bij elk glas, dat wij omhoog heffen, en dat wij aanstooten tegen de overigen, zeggen wij <hi rend="i">skål</hi> en drinken op elkanders gezondheid. Dat is een goede gewoonte. Hei, kaptein, <hi rend="i">skål! skål, herr Holländare</hi>. Ja, ik had gaarne <hi rend="i">skål</hi> gedronken vandaag met alle manschappen aan boord, maar het is verboden hun sterken drank te schenken, en dat is ook alweer eene goede inrichting. Wat loopen die kerels daar rond, waarom komen zij niet bij ons zitten? Zij reizen immers ook naar Zweden, en moeten Zweedsche manieren leeren.’</p>
<pb n="15"/>
<p>Dit laatste was gemunt op de commis-voyageurs die onder 't heen en weerloopen druk en ernstig redeneerden. Door veeljarige ondervinding hadden deze heeren eene ontzettende kennis opgedaan van al wat met het reizen in verband stond. De machine, het kompas, de kijker van den kapitein, de raderkasten, alles hadden zij reeds in oogenschouw genomen, en diepzinnige opmerkingen over het al of niet practische van dit vaartuig ten beste gegeven. Zij hielden zich nu bezig met geographie en astronomie, wezen aan in welke richting men Berlijn moest zoeken, waar of New-York lag, hoe of deze of gene ster heette, waarom zich hier en daar een streep of vlek op den gladden waterspiegel vertoonde, hoe sterk of de Fransche vloot aan monitors was enz. enz. Over stalen en stoffen spraken zij niet, denkelijk omdat zij daarvan iets wisten. -</p>
<p>Juist waren zij van plan tot ‘culturhistorischvolks-wirthschaftliche skizzen’ overtegaan, toen de Zweed hen met een glas punch kwam uitnoodigen <hi rend="i">skål</hi> te komen drinken. Nu, een glas punch smaakt zoo kwaad niet, al is het dan ook geen Schloss Johannisberger kabinet en zelfs geen ‘schönes Pier.’ Zij lieten zich dus overhalen, maar niet zonder de vraag geuit te hebben, waarom mijnheer zoo verschrikkelijk tegen Duitschland had uitgevaren?</p>
<p>‘Dat is’ antwoordde de aangesprokene, ‘eenvoudig niets anders dan het terugspringen van een lang gerekte veer. Ik heb zoolang moeten hooren, dat Duitsch-<pb n="16"/>land op den rand der volmaking stond en zich slechts nu en dan met geweld door een' Kulmanschen aanslag van dit gevaarlijk standpunt der werkeloosheid moest verwijderen, dat het mij goed doet nu eens met een' Hollander over de voordeelen van mijn vaderland te kunnen spreken. Maar als gij mij het genoegen doet met ons punch te komen drinken zullen wij over iets anders praten. <hi rend="i">Skål</hi>, mijne heeren!’</p>
<p>‘“Neen mijnheer, laten wij nu juist de voordeelen van Duitschland behandelen, en u er die van Zweden tegenover stellen.”’</p>
<p>‘Mijnheer, is u in Zweden geweest?’</p>
<p>‘“Ik heb mijne honderd zeereizen achter den rug, waarvan er dertig tusschen Zweden en Pruissen lagen.”’</p>
<p>‘Welnu dan heeft u tijd gehad uwe vergelijkingen zelf te maken; de <hi rend="i">Holländare</hi> zal ze nog maken. <hi rend="i">Skål</hi> dus, laat ons niet twisten, zie liever hoe Neptunus zijn van liefde gloeiende bruid in zijne armen opneemt, de gelukkige! Kijk, <hi rend="i">Holländare</hi>, dit is nu de voortreffelijke werking van Carlshamn's punch; een oude man als ik, thans een karrepaard, maar eens een fiere draver, hij voelt den ouden gloed weer in zijne aderen, nieuwe jeugd bloeit in zijn ziel, zijn lippen stamelen weer verzen, zijn borst is weer beklemd door ongekende vreugde, tranen vlieten uit zijn oude oogen bij een' scheidenden zonnestraal! Nu is 't niet meer de liefde voor een aangebeden vrouw, die hem be-<pb n="17"/>zielt, maar nu is 't het vaderland, waaraan hij zijn laatste liederen, zijn laatste tranen wijdt!’</p>
<p>‘“U schijnt wel veel van dat <hi rend="i">knäckebröd</hi>-vaderland te houden!”’ merkte een der reizigers op medelijdenden toon aan.</p>
<p>‘Ja, mijnheer, dat doe ik, in mijn bijzijn zal 't niet bespot worden. Sveriges <hi rend="i">skål;</hi> straks zullen wij ook op Duitschland drinken, want er zijn overal schurken en overal brave menschen! Drink, mijnheer drink op Sverige! Hé, <hi rend="i">Mamsel</hi>, breng cognac, suiker en warm water. Dat noemen wij <hi rend="i">toddy, Holländare</hi>. Wees mij dankbaar, dat ik u inwijd in alle gewoonten der Zweden!’</p>
<p>‘“Nu, alle Zweden denken niet als u over hun land!”’ hernam dezelfde reiziger.</p>
<p>‘Donnerwetter, ik weet dat er kerels zijn, die zich niet schamen aanbiddend optezien tegen al wat vreemd is, en met behagen op hun vaderland te schimpen, maar ik weet ook, dat er een spreekwoord is dat zegt: het is een slechte vogel, die zijn eigen nest bevuilt! Als ik de wet moest stellen in Zweden, artikel 1 zou luiden: er uit gesmeten dat gespuis!</p>
<p>Hollands <hi rend="i">skål!</hi> Neem mij niet kwalijk, dat ik Duitschland wat achteraan zet, maar het heeft zich van daag eenigszins aan Zweden vergrepen.’</p>
<p>‘“Ach,”’ merkte een der commis-voyageurs op ‘“Duitschland en Holland, dat is al zoo ongeveer één.”’</p>
<p>In 't geheel niet, stoof de <hi rend="i">Holländare</hi> op, 't zal
<pb n="18"/>
nooit één worden voordat de laatste Hollander zijn hoofd voor altijd heeft neergelegd.</p>
<p>‘“Wees gerust, wij denken er niet aan Holland te nemen!”’</p>
<p>‘Hei!’ viel de Zweed in ‘zou Duitschland zich dat misschien als verdienste willen aanrekenen, hetgeen niet anders dan een staaltje van den plicht van ieder fatsoenlijk man is? Is 't misschien een mooie daad van een officier te paard, wanneer hij u in 't voorbijgaan niet den kop klooft, of van een' reus wanneer hij een' kleinen jongen niet in 't water smijt? Wees zoo goed mijnheer, studeer logica en leer dat er onderscheid is tusschen een' eerlijk man en een' schurk, die toevallig geen kwaad doet. Duitschlands <hi rend="i">skål</hi> dan!’</p>
<p>Juist toen de Zweed deze woorden met diepe verontwaardiging had geuit, verdween de zon onder den horizont, en hare laatste stralen kusten hem het voorhoofd bloedrood. Zij dankte hem, want zij had zich ook reeds zoo dikwijls geërgerd!</p>
<p>‘Vaarwel’ riep hij uit, vaarwel, <hi rend="i">solens</hi><note n="1" place="foot">Der zon.</note> <hi rend="i">skål!</hi> Als zij weer verrijst aan de kimmen is de vaderlandsche kust niet ver meer, en als zij hoog aan den hemel staat, zal ik haar op Svea's bodem zien schijnen!’</p>
<p>Het laatste glas <hi rend="i">toddy</hi> was geledigd en 't werd hoog tijd voor de commis-voyageurs, die bijzonder glanzende oogen begonnen te krijgen en de opmerking maakten
<pb n="19"/>
dat het schip heen en weer schommelde, zekerlijk omdat de wind was opgestoken. Wat beduidde dat evenwel voor iemand, die al honderd zeereizen achter den rug had?</p>
<p>'t Was moeilijk den slaap te vatten. Gedurig klonken die woorden mij weer in de ooren: er uit gesmeten. Helaas, als <hi rend="i">wij</hi> eens aan 't uitsmijten moesten gaan, wat zou de lijst lang worden!</p>
<p>Hoe velen zijn er niet, die in den vreemde zich schamen Hollanders te zijn... er uit gesmeten!</p>
<p>Hoe velen zijn er niet, die tegenover vreemden op hun vaderland schimpen... er uit gesmeten!</p>
<p>Hoe velen zijn er niet, die na een paar jaren buitenslands geweest te zijn veinzen hun taal vergeten te hebben... er uitgesmeten!</p>
<p>Voor hen heeft dat vaderland slechts ééne fout, n.l. dat 't hen heeft voortgebracht, en verder zij vergeving geschonken aan alle dwazen, die, onmachtig om het goede van eenige natie in zich optenemen, slechts de belachelijke zijde er getrouw van naäpen. Vreezende iets te zijn, worden zij niets. -</p>
<p>Malmö is een statige stad met hooge huizen, maar de reiziger houdt er zelden op. De vluchtige toerist ijlt natuurlijk naar Stockholm, en de anderen moeten zich in de maand Juli ook eenigszins haasten, aangezien de middernachtszon nog een lange reis vordert. Het blijve dus tot later bewaard; de uiterst bedaarde spoorwegbeambte reike ons kalm het gevraagde kaar-<pb n="20"/>tje naar Jönköping en wissele even zoo kalm een bankbriefje van honderd kronen, aangezien de vreemdeling nog geen klein geld heeft. De dikke Zweed ging de stad in om het stations-gebouw van de lijn Malmö-Ystad optezoeken. De handelsreizigers, door de frissche zeelucht wat bekomen van de congestie, die in den regel op een' <hi rend="i">toddy</hi>-avond volgt, moesten in Malmö eenige dagen voor zaken verblijven, en het gezelschap was dus gelijk alle reisgezelschappen spoedig zeer ver uiteengespat.</p>
</div>
<div type="chapter">
<pb n="21"/>
<head rend="h3">Jönköping.</head>
<p>Aan de zuidelijkste punt van het Wettermeer met vrij uitzicht over de lange en breede watervlakte ligt een stadje van bijna 12000 inwoners, dat met Stockholm en <name type="topo">Amsterdam</name> de eer deelt van het noordsch Venetië te heeten, en even als die twee grootere naamgenooten in 't minst niet op Venetië gelijkt. De straten zijn er breed, maar slecht geplaveid, aan weerszijden echter liggen twee reeksen van groote, platte steenen, waarop vier wandelaars te gelijkertijd zich naast elkander kunnen voortbewegen. Op meer heeft men terecht niet gerekend en zelfs het getal van vier wordt maar zelden bereikt. Een enkele wagen rolt ratelend over de kleine keien heen; als er twee tegelijk doortrekken klagen de dames over hoofdpijn; doch als er drie zijn loopt de burgerij te wapen, en schaart zich achter de kleine kanonnen, die op de markt staan, om de revolutie in haar kiem te smoren. Die markt is ook zeer breed en telt
<pb n="22"/>
onder hare hoofdgebouwen zelfs een' schouwburg, een luxe-artikel, dat ook in kleinere Zweedsche steden van een paar duizend inwoners niet ontbreekt. De vergelijking met Venetië is zeker uit de kleine grachten ontstaan, die aan de markt grenzen en waarover kleine bruggen zonder leuningen geslagen zijn, juist breed genoeg voor één' wagen. De paleizen aan deze grachten gelegen zijn noch in Gothischen, noch in Renaissance stijl, maar eenvoudige doozen van planken samengetimmerd, dikwijls alleen gelijkvloers, soms van eene eerste verdieping voorzien. Het meerendeel is hoog rood geverfd, zooals overal in Zweden; denkelijk ter wille van het schilderachtige heeft men er hier en daar een wit of geel huis onder gemengd, dat nu eenigszins voornaam boven zijne roode buren uitblinkt, vooral wanneer de zon er op schijnt. Voor den vreemdeling is er een groot steenen huis gebouwd, met breede steenen trappen en ruime, net gemeubelde kamers. Dit paleis voelt zich hier niet volkomen op zijn plaats en keert aan de eigenlijke stad met verachting den rug toe, terwijl het zijn negentien vensterig front naar het stationsgebouw wendt, van waar alle natiën zijn armen binnensnellen. Zelden komen zij voor plezier hier, meestal voor zaken, want de eenvoudige <hi rend="i">tändstickor</hi> hebben aan Jönköping grootere beroemdheid geschonken dan alle feiten der geschiedenis samen. Toch is die geschiedenis niet zoo onbeduidend geweest en komt Jönköpings naam bij
<pb n="23"/>
menige belangrijke gebeurtenis ter sprake. Een koninkrijk werd hier verdeeld, een opstand begonnen en een vrede geteekend. Bloed heeft er genoeg gestroomd gelijk in elke stad van zuidelijk Zweden. Eens zelfs werd de beul tegelijk met zijn slachtoffer gedood, omdat hij geweigerd had den jongen Ribbing te onthoofden, die hem verzocht zijn wit linnen niet vuil te maken.</p>
<p>Er zat edel ras in dat ventje, en schoonheidsgevoel, in dien beul.</p>
<p>Thans heerscht er rust in Jönköping, en leeft de stad van hare herinneringen evenals geheel Zweden. In de couranten vindt men haar' naam alleen boven luciferaankondigingen genoemd, even als men den naam van den Zweedschen koning alleen ontmoet, wanneer Z.M. om den hals van den Duitschen keizer hangt. Stad en koning zijn er niet slechter om, want hoe minder men van een land in de nieuwsbladen spreekt, hoe gelukkiger het meestal daarbinnen gesteld is.</p>
<p>De inwoners van Jönköping, die evenals alle Zweden Lundquist, Landquist, Palmquist, Sandquist, Sundquist, Longquist, Öquist en Wernerquist aan den eenen kant der straat, Andersson, Carlsson, Jacobsson, Nilsson, Petersson, Pettersson, Paulsson, en Christiansson aan den anderen kant heeten, waartusschen Lindström, Aström, Eström, Iström, Ostöm, Öström, Yström, en Sundsstrom benevens Sandberg, Lundberg, Landberg, Klintberg, Öberg, Mor-<pb n="24"/>berg, Sundberg en Eneberg eenige afwisseling brengen, wonen thans rustig in hunne houten huizen, schrijven toilet met <hi rend="i">oa</hi> en bureau als <hi rend="i">byrå</hi>, zenden hunne zonen naar de academie, waar het onderwijs niets kost, en drinken punch voor het geld dat zij op deze wijze uitsparen.</p>
<p>Een lang oponthoud is de stad voor den vreemdeling niet waard. Heeft men er één' rustigen zomervoormiddag gesleten, de stilte der straten genoten, de zachte kabbeling van het meer aan zijne voeten gehoord, de kalme trilling der eenzame kerkklok over het meer vernomen, dan is er weinig gelegenheid meer nieuwe indrukken hier optedoen, en in afwachting van een' sneltrein naar Göteborg zet men zich onder de boomen tegenover het hôtel neder en bewondert het geduld van de kleine jongens, die hengelen en niets vangen.</p>
<p>'t Is niet plezierig een twaalftal uren in eene stad te verkeeren, en nog geen woord te hebben gesproken buiten de bestellingen van eten en drinken. De Zweden, hoe aangenaam ook nadat men hun is voorgesteld, zijn zeer terughoudend vóór dat gewichtig oogenblik, en de vreemdeling, die eerst een paar dagen in Zweden reist en slechts een paar maanden de Zweedsche grammatica vluchtig heeft ingezien, voelt zich niet krachtig genoeg om eigenmachtig het ijs te breken. Op een bank in de wandeling zittende wil 't echter wel eens gebeuren, dat men door een ongegrond vermoe-<pb n="25"/>den van regen of onweer een gesprek kan aanknoopen, vooral wanneer de buurman alleen is. Zoo gebeurde 't nu ook dat een oude, magere gestalte in donkerblauwe uniform met koperen knoopen, een képi op 't hoofd, en een' blauwen bril op den neus zich schuchter naast mij nederzette, de magere knieën dicht aaneen sloot en een zorgvuldig toegebonden pakje er op nederlegde.</p>
<p>Hoewel ik hem aanvankelijk voor een' gepensioneerd krijgsman aanzag en dus Jönköping reeds als het Zweedsche Graz begon te beschouwen, kwam toch het vermoeden bij mij op, dat hij waarschijnlijk nog in actieven dienst was, bijv. een soort plattelandsveldwachter, die den galant speelt voor de jufvrouw van de herberg en zich laat gelden tegenover mijnheer haar' echtgenoot.</p>
<p>Voorzichtigheid noopte mij dus in 't algemeen te vragen welke uniform mijnheer droeg, en nu bleek het dat ik niet meer of minder dan een' verdediger des vaderlands naast mij had, een onderofficier van het zooveelste regiment infanterie.</p>
<p>Een Zweed heeft mij naderhand eens met eene zekere minachting gevraagd of ik plan had iets over Stockholm te schrijven. - Hij zag mij namelijk in de hoofdstad aanteekeningen maken. - Op mijn toestemmend antwoord volgde de aanmoediging dat dit hem eene groote dwaasheid scheen. Een reiziger, die eenige weken, ja eenige maanden in een land rond-<pb n="26"/>zwerft kan geen juiste beschrijving van dat land geven, maar schrijft zijn eigen avonturen op, die in den regel niets beteekenen, en deelt zijn eigen indrukken mede, die in den regel onjuist en oppervlakkig zijn. Zoo bijvoorbeeld zou een reiziger op dat oogenblik - het regende jammerlijk - Stockholm een onaangename, nare stad hebben genoemd, waar 't in den winter altijd sneeuwde en in den zomer regende.</p>
<p>Ik dacht toen aan mijn' blauw, gebrilden vaderlands-verdediger in wien ik reeds het vaststaande type van den Zweedschen soldaat had willen zien, dankte mijn metgezel voor de waarschuwing en besloot niets van de Zweedsche krijgslieden te vertellen voor dat ik er iets meer van had gezien.</p>
<p>Ik heb er na het Jönköping's avontuur meer van gezien. Van den kleinen trommelslager tot den langen vaandrig, van den broodmageren tweeden luitenant tot den dikkeren eersten luitenant, den gezetten kapitein, den zwaarlijvigen majoor en den vetten kolonel toe heb ik de verschillende graden aandachtig beschouwd en met hen geklonken op het welzijn van Sverige, dat zulke gezonde verdedigers heeft. Er zijn drie soorten van militairen in Zweden, 1<hi rend="sup">o</hi> de geworven troepen circa 6500 man, die door den staat bezoldigd worden, 2<hi rend="sup">o</hi> de <hi rend="i">indelta arméen</hi>, 3<hi rend="sup">o</hi> de <hi rend="i">beväring</hi> bestaande uit alle burgers van 20-25 jaar, die niet onder de twee eerste soorten vallen en een 85.000 man sterk. De eerste en laatste soort verschillen niet sterk
<pb n="27"/>
van andere troepen, de soldaten zijn niet zoo mechaniek als de Pruisische, die volstrekt niet onderdoen voor de kermispoppen, waarmede eertijds het beleg van Sebastopol zoo treffend werd voorgesteld, en de officieren naderen niet zoo, sterk tot het type der kapstokken, maar 't zijn voor 't meerendeel krachtige menschen, die even mooi als anderen in den pas loopen en met bewonderenswaardig geduld de wacht houden op plaatsen. waar niets te bewaken valt.</p>
<p>Zwedens eigenaardigheid zijn echter de <hi rend="i">indelte</hi> troepen, eene schepping van Karel XI. Deze koning, die eene zeer verwaarloosde opvoeding genoten had, en waarschijnlijk daardoor zeer veel gezond verstand had overgehouden, bracht zijn land in zulk een' bloeienden toestand, dat zijn zoon de middelen vond om het ongeveer te gronde te richten. Om een leger te vormen, dat grooter belang had bij de verdediging van het vaderland dan het ontvangen van een bepaald traktement, bepaalde Karel dat de grootste grondbezitters een bepaald aantal soldaten stellen moesten en ieder van hen - behalve het traktement - van een huis met een stukje grond voorzien, waardoor hij in staat werd gesteld voor zijn onderhoud te zorgen en te huwen. Deze troepen nu, ten getale van 30.000 man, oefenen zich elk jaar gedurende eenige weken van den morgen tot den avond, liggen dien tijd in een kamp en drinken zeer veel <hi rend="i">toddy</hi>.</p>
<p>Is hun diensttijd afgeloopen, dan gaat elk naar huis
<pb n="28"/>
terug, trekt zijne uniform weer uit, graaft in den grond, telegrafeert, verzendt brieven, handelt in hout of doet iets anders voor de kost.</p>
<p>Het gevolg van deze inrichting is vooreerst, dat er minder afscheiding bestaat tusschen burgers en militairen dan elders. Slechts eene weken is men soldaat, en de rest van 't jaar burger als ieder ander. De onderofficier, die heden een' soldaat voor al wat leelijk is uitscheldt, omdat hij zijne schoenen niet behoorlijk heeft gepoetst, buigt wellicht morgen als een knipmes voor denzelfden soldaat, wanneer hij achter de toonbank staande hem een nieuw paar schoenen verkoopt, en beweert dat dergelijk leder nimmer gepoetst behoeft te worden. De eerzame burger, die gisteren zijn' lichtzinnigen schoonzoon, den vaandrig duchtig de les heeft gelezen en zelfs geëindigd is met hem den toegang tot zijn huis te ontzeggen, heeft ontzaglijk veel kans heden, als hij de wacht betrekt, den vaandrig minstens eenmaal in de vijf minuten de verschuldigde militaire eer te mogen bewijzen. Aan den anderen kant wint het krijgshaftig voorkomen er niet bij, wanneer men een geheel jaar protocollen geschreven of grutten gewogen heeft. Iets ‘philisterachtigs’ is aan deze troepen niet te ontzeggen. Bovendien, daar deze manschappen dienen moeten, zoolang zij het geweer kunnen dragen, dikwijls dus tegelijk met hunne zonen en kleinkinderen aantreden, 's morgens en 's avonds ‘en corps’, op commando psal-<pb n="29"/>men zingen, ontstaat er iets patriarchaals in de militaire macht, dat niet meer strookt met de hedendaagsche begrippen van ‘kanonenfuttercultur.’</p>
<p>Dit alles vernam ik eerst later, want mijn gebrilde buurman uit Jönköping onthaalde mij wel op een uitgewerkt relaas, maar ik verstond er zoo weinig van, dat ik spoedig naar een geschikt middel uitzag om het gesprek aftebreken. Dit middel nu is in Zweden gemakkelijk te vinden. In alle moeielijke omstandigheden dat men niets geschikts weet te zeggen, hetzij door gebrek, hetzij door overvloed van argumenten, omdat men begrijpt of omdat men niet begrijpt, omdat men gelooft of twijfelt, omdat men beaamt of verwerpt, is het algemeen geldig antwoord <hi rend="i">Jasó</hi> met sterken klemtoon op de laatste lettergreep. Met een <hi rend="i">Jasó</hi> berust men als de laatste trein juist heengestoomd is, met een <hi rend="i">Jasó</hi> kondigt men ook zijn voornemen aan tegen een al te hooge rekening tot aan zijn' laatsten ademtocht te protesteeren. Ik zeide dus ook <hi rend="i">Jasó</hi>, wenschte goeden middag en wandelde naar het station om den trein naar Göteborg aftewachten.</p>
</div>
<div type="chapter">
<pb n="30"/>
<head rend="h3">Göteborg.</head>
<p>Niet op de uitgestrekte heidevlakte, waar het gegons der bijen het eenig geluid is, dat de plechtige stilte verbreekt, niet in de ondoordringbare wouden, waar de geheimzinnigheid fluistert en zucht, niet op de eindelooze watervlakte, waar een geheele wereld met haar lief en leed verzonken ligt, gevoelt men den vloek van het alleen zijn. Doch in een groote stad, omringd door louter onbekende aangezichten, waar duizende menschelijke banen door elkander loopen als de draden van een weefgetouw, die allen hun bestemming hebben in het groote geheel, daar doolt de eenzame reiziger rond als een meteoor door het zonnestelsel, aangegaapt en geëerbiedigd, zoolang zijn gouden glans aan het hemelgewelf der menschheid schitteren kan, vertrapt of misschien chemisch ontleed, zoodra hij op de gastvrije aarde is neergestort. Is alleen de gouden glans verdwenen, daar zet men hem als landlooper over de grenzen; is het leven er ook
<pb n="31"/>
bij ingeschoten, daar zal men zijn overblijfsel spoedig wegstoppen, opdat in allen gevalle de draden van het weefgetouw geenerlei stoornis ondervinden. Aan alle kanten omringd door hooge woningen volgepropt met menschen onder welken de portier van 't hôtel zijn eenige bekende is, verloren onder de menigte of als een wild dier aangestaard, wanneer hij 't waagt in de vreemde taal inlichtingen te vragen, is 't hem soms te moede als de doodverklaarde onder zijn makkers. Even als zij is hij mensch, maar toch bestaat hij voor niemand en niemand bestaat er voor hem. Alles roept hem toe: alleen! alleen! omdat hij meent de eenige te zijn, die alleen staat.</p>
<p>In dergelijke overpeinzingen verdiept, welke een sombere hemel te voorschijn roept, wandelt de reiziger van het groote hôtel Götakällare Göteborg binnen. De stad is geen Parijs, zelfs geen Stockholm, maar telt toch 59,330 inwoners waaronder een bisschop. Al voortschrijdend tusschen de hooge huizen, die breede straten insluiten leest hij, dat Göteborg naar het systeem der Hollandsche steden werd gebouwd met grachten en kaden. Bij zonneschijn moet de stad aangename gezichtspunten bezitten; doch als de zon voor eenige dagen afscheid heeft genomen, komen die groote, grauw gepleisterde huizen treurig tegen de grauwe wolken uit. Intusschen is het weefgetouw onophoudelijk in beweging. Uit alle straten en huizen komen menschen te voorschijn om in andere hui-<pb n="32"/>zen of straten wederom te verdwijnen, mannen van zaken loopen andere mannen van zaken, die even groote haast hebben, bijkans omver, geliefden slenteren arm in arm zacht fluisterend voorbij, bekenden groeten elkander, vrienden drukken elkander de hand, kooplieden rijden met volle wagens heen om met leeǵe terugtekomen, schippers en dragers zijn druk aan het werk om de ladingen der schepen in de magazijnen aan den waterkant overtebrengen. Ieder heeft een belang, een doel, ieder heeft bekenden, vrienden, bloedverwanten: ten minste den vreemdeling schijnt dit zoo toe. Hij alleen is de vreemde eend in de bijt, de doellooze, bandenlooze rondzwerver, en als hij behoefte gevoelt zijne opmerkingen over Molin's worstelaars of over Fogelberg's beeld van Gustaaf Adolf aan den man te brengen, vindt hij tot eenigen toehoorder een' kleinen straatjongen, die zich verbaast, waarom de Engelschman met het roode boek in de hand zoolang dat beeld aangaapt, en die op zijn kunstlievende opmerkingen in keurig Zweedsch uitgedrukt, antwoordt: ‘yes.’</p>
<p>Zou er een samenzwering tegen hem gesmeed zijn?</p>
<p>Aan de kade tracht hij zich te verdiepen in de waarschijnlijke toekomst der stad, die door hare uitmuntende ligging niet alleen Stockholm als handelsstad overschaduwen moet, maar ongetwijfeld ook voorbestemd schijnt een der eerste handelssteden van het noorden te worden. Deze schrandere opmerking wordt
<pb n="33"/>
insgelijks in hare geboorte gesmoord, daar een achttal matrozen, die kort te voren eerbiedig uitgeweken waren voor een Göteborgsche met goud omboorde pet, terwijl zij een zwaar anker torschten, den vreemdeling met groote onverschilligheid bijkans omverloopen, ofschoon zij thans niets te dragen hebben.</p>
<p>Er werd dien avond overal vroegtijdig licht opgestoken, en naar binnen ziende in de groote huizen kon men menig gezellig tooneel begluren. Voor den buitenstaande is er altijd iets bijzonders aangenaams en vriendelijks in die huiselijke familietafereelen. Misschien ligt de bekoring wel daarin, dat hij de kleine hatelijkheden en jaloerschheden daarbinnen niet kent en niet hoort, terwijl hij den demon der verveling, die als ongenoode gast zoo menig gezelschap met zijn tegenwoordigheid vereert, evenmin van buiten waarneemt. Voor hem, die vreemdeling is, en het gemis aan een' huiselijken kring meer dan ooit en meer dan iemand gevoelt, voor hem heeft zulk een rustig tafereel eene nog grootere bekoorlijkheid. Hij kan ook rusten, als hij lang heeft rondgeloopen, zelfs in groote zalen neerzitten en op zijn wenken bediend worden; maar elk oogenblik van rust moet betaald worden, en zulk rusten is vermoeiend.</p>
<p>Middelerwijl begint het zwerk met het menschdom samentespannen en gunt hem zelfs het recht niet van vrij nedertezitten op de publieke banken in de wandelplaats, het eenig blijk van gastvrijheid, dat de
<pb n="34"/>
stad hem tot nu toe gaf. Zware druppels tikken op zijn' hoed en als laatste toevluchtsoord blijft er niet veel anders over dan het kleine hôtelkamertje optezoeken, dat hij voor een paar nachten heeft afgehuurd, en waarin hij waarschijnlijk de nachtrust zal kunnen genieten, als zijne buren niet al te luidruchtig zijn. 't Is zeer klein dat hôtelkamertje en benauwd. 't Ruikt er zoo duf, alsof in een paar weken het venster niet ware open geweest. Onmogelijk is die onderstelling niet. Het huisraad is er ongezellig aangebracht. De tafel, het bed, de waschtafel, een kapstok en twee stoelen, alles even grauw en onoogelijk zijn met een al te schilderachtige losheid hier en daar neergesmakt. De <hi rend="i">flicka</hi> brengt licht en gaat zwijgend henen. Om wat frissche lucht te krijgen opent de reiziger het venster, en kijkt naar buiten in de nauwe straat. De regen valt kalm en gestadig neer, de goten tikken hoe langer hoe sneller, aan weerszijden der straat vliet reeds een snelle beek, en het aantal voorbijgangers vermindert ieder oogenblik.</p>
<p>Aan den overkant schijnt een restaurant te wezen, ten minste voor een paar vensters ziet men kleine tafels met viezige servetten bedekt, waarop mandjes met brood en glaasjes met tandenstokers staan. Het licht is nog niet opgestoken; 't is wellicht nuttig daar niet duidelijk te kunnen zien. Een kleine, magere man gaat aan een der tafeltjes zitten, spreidt een der vlekkerige servetjes over zijne knieën uit, en staart
<pb n="35"/>
peinzend op een gekreukt stuk papier, dat een spijskaart moet voorstellen. Eindelijk bestelt hij iets: zeker hetzelfde als gisteren, hetzelfde als eergisteren, hetzelfde als morgen, hetzelfde als overmorgen. Waarom zou hij iets anders bestellen? Die restaurant-schoteltjes gelijken allen op elkander: een beetje vettigheid met een' raadselachtigen ‘haut-gout.’ Wat kan 't den kleinen man ook schelen als men er maar van leven kan! - Niet altijd had hij zoo gedacht; dikwijls had hij van een heerlijk, glansrijk leven gedroomd! Zijn eerste, kinderlijk ideaal was geweest koetsier te zijn en twee prachtige Arabische schimmels door Göteborgs straten heentesturen tot verbazing van de geheele stad. Die droom had plaats gemaakt voor een' niet minder trotschen, doch meer liefelijken, toen hij zich voorstelde als moedig ridder de eene of andere betooverde of ongelukkige prinses te zullen bevrijden. Het duurde evenwel niet lang of het heroïsch element verdween geheel en al, en de moedige ridder ging op in den jongeling, die onder de lindeboomen bij het bleeke schijnsel der maan de uitverkorene aan zijn hart hoopte te drukken. Maar de maan kwam op en de maan ging onder zonder dat de uitverkorene verscheen. Toen kwam de laatste der droomen. De jongeling was man geworden, had geleefd, had gewerkt. Zijn verlangen was nu rust, was vriendschap, was huiselijk geluk. Eene lieve vrouw aan zijn zijde te zien, en lieve kinderen om zich heen, zie, dat zou hem nieuwe jeugd,
<pb n="36"/>
nieuwen levenslust geven. Hij had zijn inkomen eens nagerekend, en zoo zuinig mogelijk de kosten van een huishouden er tegenover gesteld, hij had het zekere opgeteld en het mogelijke begroot, gewikt en gewogen, maar toen de cijfers zwart op wit naast elkander stonden..... toen was de laatste droom van den kleinen, mageren man uitgedroomd.</p>
<p>Toch is hij nu een groot heer onder zijne kennissen omdat hij alle dagen in een restaurant kan eten, en omdat hij aan hunne kinderen op verjaardagen een klein geschenk kan geven. Zij benijden hem zijne vrijheid en benijden hem zijn geld; hij benijdt hun de zorgende hand, die elken dag het eten bereidt en nu en dan voor een lievelingskost zorgt, hij benijdt hun de beminde lippen, die elken ochtend om een' morgenkus vragen.</p>
<p>Dat alles vertelde de kleine, magere man toen hij naar het sombere zwerk keek en bij toeval ook den vreemdeling bemerkte. Wij groetten beide, ik geloof dat wij elkander begrepen, en toen de reiziger naar beneden ging in een' restaurant, waar het tafellaken een paar vlakken minder telde en de knecht een paar duim dieper neerboog dan aan den overkant, toen hij op een langer stuk papier staarde waarin geen kreukels waren, toen bestelde ook hij hetzelfde als gisteren en hetzelfde als eergisteren.</p>
</div>
<div type="chapter">
<pb n="37"/>
<head rend="h3">Trolhättan.</head>
<p>Toen Adam uit het paradijs was verjaagd, omdat hij uit verveling naar wat afleiding had omgezien, en zich niet meer vergenoegen kon met paardje te rijden op de leeuwen en nijlpaarden, welke in dien gezegenden tijd nog tot de huisdieren behoorden, toen kreeg hij wel een gezonder leven en een uitgestrekter terrein voor zijne morgenwandelingen, maar de machtige geest der aarde, die met het oppertoezicht over de geheele mechaniek was belast, ontving tevens bevel een menigte plekken op de wereld ontoegankelijk te maken voor des menschen voet.</p>
<p>Eene dergelijke voorzorgsmaatregel was inderdaad niet overbodig, daar de mensch anders spoedig het noodzakelijk respect zou verliezen voor de moeder uit wier stof hij zelf werd opgebouwd. De groote geest voorzag dus enkele deelen van eeuwigdurende, ontzagwekkende ijsvelden, anderen van breede, diepe wateren, nog anderen van uitgestrekte, dorre
<pb n="38"/>
zandmassa's en eenigen van loodrecht opstaande, hemelhooge rotswanden. Toen dit nu alles gereed was, keek hij zijn werk aan, en verbeeldde zich dat het volkomen goed was. Hij had echter buiten den waard gerekend, want ofschoon de groote aardgeest een machtige geest is, zoo zijn toch de kleine geesten der menschen allen te zamen genomen ook in 't geheel niet te verachten. Dit begrepen de kleine mieren, die zich weldra vermenigvuldigd hadden en thans over het aardrijk krioelden. Zij brachten dus hun aller wijsheid samen, belegden vergaderingen, redeneerden, schreven boeken, en zochten op allerlei wijzen - volgens menschelijke gewoonte - juist datgene te verkrijgen wat verboden was.</p>
<p>De zandvlakten werden spoedig op de ruggen van snelvoetige kameelen doorsneden, en ook over de wateren wisten zij op saamgevoegde boomstammen zich weldra een' weg te banen. Niet zoo gemakkelijk ging het echter met de steile rotswanden, noch met de eeuwige ijsvelden, en de groote geest wreef zich vergenoegd in de handen, meenende dat deze twee hinderpalen zijnen onderdanen onoverkomelijk zouden zijn. Nadat echter tweé bezwaren uit den weg geruimd waren, was het respect der aardbewoners reeds merkbaar verminderd, en had zelfs plaats gemaakt voor eene krachtige begeerte der natuur hare geheimen te ontwringen.</p>
<p>Waarom kan de mensch zich zelven niet naar bo-<pb n="39"/>ven bewegen? zoo luidde de eerste prijsvraag welke de menschen uitschreven.</p>
<p>Het antwoord was: omdat hij zwaarder is dan de lucht.</p>
<p>Hoe zal een mensch naar boven kunnen stijgen? zoo luidde de tweede prijsvraag en het antwoord was: door zich lichter te maken dan de lucht.</p>
<p>Die opgave nu was zoo bijzonder moeilijk niet, en weldra rezen een paar menschen inderdaad in een luchtballon omhoog, ja, hadden de engelen niet spoedig een luchtledig geschapen, de stoute reizigers zouden zonder slag of stoot den hemel zijn binnengerukt.</p>
<p>Ook lieten de menschen eenige rotsen door buskruid springen of doorboorden ze met diamanten, zoodat het den machtigen aardgeest inderdaad bang om het hart werd. In zijne rapporten aan den heelalbestuurder, die steeds eene groote verachting voor de aardmieren ademden, en er voortdurend op wezen dat de eeuwige ijsvelden, en de hooge rotsen onoverkomelijke hinderpalen waren voor de uitbreiding van handel en verkeer, bemerkte men echter van deze bezorgdheid nog niets. Om zijn' post te behouden veinsde hij volkomen gerustheid.</p>
<p>Ondertusschen ging de menschheid voort met alles wat onder haar bereik kwam nauwkeurig te onderzoeken, en zooveel mogelijk in bepaalde formules samentevatten. Zoo duidde men onder anderen den machtigen geest, die de wateren beheerscht, en die soms geweldig
<pb n="40"/>
donderend over de rotsen wandelt of op de stranden beukt, met de eenvoudige chemische formule HO aan, een naam, waarmede genoemde geest lang niet ingenomen was. Die HO vermaakte zich nu met in Trolhättan van rots tot rots te springen en een geweld te maken, dat de menschen aanvankelijk verschrikt heenvloden en met hunne houten schepen niet herwaarts durfden komen uit vrees, dat de geest die vernielen zou.</p>
<p>Evenwel, Trolhättan was gunstig gelegen, en het water aldaar vormde juist de verbinding van Stockholm met Göteborg of van de Oost- met de Noordzee. Wat nu te doen? De watergeest, die zich vleide, dat deze hinderpaal onoverkomelijk zou blijken, danste met grooter genoegen dan ooit te voren over de rotsblokken henen, en schuimde en raasde en lachte, dat de geheele omtrek er van weergalmde. Toch lieten de menschen zich niet ontmoedigen.</p>
<p>Eensklaps begonnen zij te timmeren en te zagen, te houwen en te metselen, dat het een lieve lust was. De geest lachte nog wel, maar eigenlijk begreep hij de zaak toch maar half. Hij vermoedde dat hem een kool gestoofd zou worden, doch wist geen middel te vinden om den aanslag te verijdelen. Niet weinig verbaasd was hij dus toen de deuren geopend werden en de menschen hem verzochten hun werk met een bezoek te vereeren. Nauwelijks was het laag gelegen kanaal geopend, of hij was gedwongen zijne
<pb n="41"/>
wateren daar binnen te doen stroomen, want hoe machtig geesten ook zijn, aan hunne eigene wetten blijven zij altijd gebonden. In woeste vaart rolden zijn golven naar binnen, als wilden zij met één' stoot alles vernielen, maar toen zij op een deur stieten, en de menschen vervolgens eene andere deur achter haar toesloten, waren zij gevangen. Nu rukten eene menigte golven dreigend aan om de gevangenen te ontzetten; doch hoe hooger het water buiten de sluis steeg hoe grooter de vreugde der menschen was. Onverschrokken dreven zij op hunne scheepjes het kanaal binnen tot voor de deuren, openden ze langzaam zoodat het water binnen en buiten op gelijke hoogte kwam te staan en sloten ze vervolgens weder achter zich toe. Daarna openden zij een paar volgende deuren, waarachter het water lager stond, lieten wederom de oppervlakte gelijk worden en dreven de sluis weer uit. Dit herhaalden zij van sluis tot sluis langzaam afdalend totdat de scheepjes geheel aan den voet des bergs waren gekomen, en lieten omgekeerd op dezelfde wijze andere vaartuigen van sluis tot sluis den steilen berg weer opklimmen.</p>
<p>De geest was woedend en donderde door de bergen heen, dat de kinderen er bang van werden, maar de groote menschen, die nu wisten dat een geest aan zijne eigene wetten gebonden is, waren onbezorgd, lieten hem ter zijde over de rotsen springen, en klouterden in hunne broze vaartuigen door het kanaal met
<pb n="42"/>
sluizen rusteloos den berg op en af. Tevens maakten zij boven op den berg een werf, want de geest slaagde er wel eens in hunne scheepjes te vernielen, eene laffe wraak, maar zoo zijn groote geesten, wanneer zij het onderspit delven. Van zijne woedende golven maakten zij bovendien gebruik om een' papiermolen te drijven, en lieten hem op die wijze zelf het papier vervaardigen, waarop geschreven zou staan hoe hij door kleine aardmieren was overwonnen en bedwongen. -</p>
<p>Als de reiziger uit verre landen thans op Trolhättan aankomt, vindt hij er eene menigte kleine
    jongens, die in gouden letters het woord: <hi rend="i">cicerone</hi> op hunne petten dragen. Die kleinen, de gevangenbewaarders van den grooten geest, vertellen voor eene kleinigheid hoe machtig hij eens was en hoe zwak nu. Ook wijzen zij alle plekken aan, vanwaar men het best zijne machtelooze razernij kan aanschouwen. Over een zijner woedendste stroomen is een kleine brug geslagen. Voor ongeveer 25 <hi rend="i">öre</hi><note n="1" place="foot">± 16 ½ cent.</note> kan men ongedeerd tot midden in zijne wateren voortwandelen, en het prachtig landschap genieten, waar tusschen het donkergroene dennenloover de flikkerende schuimmassa over scherpe rotskanten met duizelingwekkende vaart en oorverdoovend gebrul in de diepte neerstort en weer omhoog springt om in een wolk van schuim
<pb n="43"/>
uiteen te spatten. Duizende diamanten blijven aan de boompjes hangen, die over den afgrond heen-gebogen zich angstig in de rotsspleten vastklemmen om vroeg of laat door den storm ontworteld toch in de armen der woedende wateren hun graf te vinden. -</p>
<p>De bewoners van Trolhättan hebben gedaan, wat de Hollanders in 1572 deden met Philips en Alva, zij zijn den meester trouw gebleven terwijl zij zijne dienaars bestreden. Boven op den berg staat een kerkje, en op Zon- en Feestdagen begeven zich de gemeenteleden in hunne beste kleederen daarheen om bij orgelklank God te danken voor de overwinning op zijn' gevolmachtigden dienaar behaald. Toch zijn zij niet hoovaardig op den goeden uitslag van den strijd en evenmin huichelen zij wanneer zij in 't gewijde gebouw nederknielen, zij vinden alles dood eenvoudig en twijfelen er niet aan of zooals het is, zoo behoort het ook te zijn.</p>
<p>Nog blijven de eeuwige ijsvelden over ter onderzoeking en bestrijding. Mijn beste wenschen voor de overwinning!</p>
</div>
<div type="chapter">
<pb n="44"/>
<head rend="h3">Falköping.</head>
<p>Ware Zweden eertijds een trekschuiten-land geweest, gelijk ons vaderland, wij zouden de tegenwoordig-bestaande spoorwegen een stap terug kunnen noemen tot die aartsvaderlijke inrichting. Dat vervoermiddel echter, ten onrechte door landgenoot en vreemdeling veroordeeld en bespot - het was in alle gevallen vrij wat gezelliger en gemakkelijker dan de wijd en zijd bekenden post-diligencen - had in Zweden geen gezag te verliezen, toen de stoom zich van de alleenheerschappij meester maakte. De sprong, die de Zweden deden, was grooter dan die van het jagertje op den machinist; zij sprongen van den haveloozen <hi rend="i">skjutsbonde</hi>, die vaak geen schoenen aan de voeten heeft op den eleganten conducteur, die met goud of zilver is geboord. <hi rend="i">Skjutsbonde</hi> is de naam van den jongen, die de <hi rend="i">skjuts</hi> rijdt. Te begrijpen of liever te gevoelen wat <hi rend="i">skjuts</hi> is zal voor den modernen reiziger, die op stalen veeren zacht over de grind- of straatwegen
<pb n="45"/>
gewiegd wordt en bij grootere afstanden een coupé-lit op de spoorwegen huren kan, waarschijnlijk eenige moeilijkheden in hebben. Stel u voor een' vierkanten houten bak door middel van een paar buigzame stukken hout, die als veeren dienst doen, op twee hooge wielen rustend. Voor dien bak bevindt zich het paard, in den bak hooi, haver, brood, het handkoffertje van den reiziger en hij zelf, die naast den vuilen jongen plaats neemt op het bankje, dat òf niets òf een harde, houten leuning als steun voor rug en arm aanbiedt. Deze gemiddelde inrichting variëert tusschen de elegantere chais op stalen veeren in het zuiden en de ruwe boerenkar zonder eenig spoor van veeren in noordelijk Zweden, terwijl eveneens de wegen van goede, breede grindwegen in het zuiden langzamerhand tot ruwe rijslagen, over rotsen en door kuilen, in het noorden overgaan. Zelf te sturen is voor hem, die haast heeft in den regel noodzakelijk, want de <hi rend="i">skjutsbönder</hi>, die nu en dan den duivel in het lijf schijnen te hebben en als de wilde jager over alles heen jagen, zoodat men moeite heeft niet uit den bak geslingerd te worden, zijn meestal traag en vergenoegen zich met een sukkeldrafje, dat tot slapen zou uitnoodigen als de fatale leuning u niet zoo onbarmhartig in de ledenen stootte. De weinig aanlokkelijke veelkleurigheid der teugels evenwel, gevoegd bij de onhebbelijke gewoonten der meeste postpaarden, die rechts of links trekken, en bij gebrek aan
<pb n="46"/>
zweepen door allerlei vreemdsoortige middelen tot spoed moeten aangezet worden, brengt den reiziger er meestal toe het bestuur liever aan den jongen toetevertouwen, te meer omdat deze zich vaak de vrijheid veroorlooft na een oogenblik geeuwens zijn zeer verdachte lokken tegen uw schouders aanteleggen.</p>
<p>Zoo gaat het dan van station tot station en gedurende de eerste uren schijnt de gestadig knikkebollende jaja-beweging alleen maar vervelend te zijn, doch wee hem, die negen, tien of zooals de ondergeteekende eens, vierentwintig uren op deze manier wordt voortgehobbeld. Wel biedt elke pleisterplaats den reiziger gelegenheid: ‘to stretch his legs’ op de manier van Mr. Squeers in Nickleby en laat de <hi rend="i">gästgifvare</hi>, die recht heeft u twee uren te doen wachten, u bijna een half uur vrij om rond te loopen, maar wat baat dit, wanneer het lichaam op dezelfde plaatsen geschokt, gestooten, geprikt en geduwd, meer en meer beurzige plekken krijgt als een appel, waarmede een paar jongens geknikkerd hebben. Dankbaar, een oogenblik van de niet gemakkelijke, noch zachte zitplaats te zijn afgedaald, opent zich weldra een nieuw verschiet van duwen, prikken, stooten en stompen op dezelfde plekken, die reeds zoo noodlottig gevoelig zijn geworden. Spreken wordt eene onmogelijkheid, van genot is al geen quaestie meer; nu eens wordt het eene dan het andere been vooruit gestoken om door eene gewijzigde houding althans
<pb n="47"/>
een oogenblik verademing te scheppen, angstig staart men uit naar naderende steenen en diepten, die onvermijdelijke pijnigingen aanbrengen, en ten slotte is de reiziger, die notabene voor genoegen reist, zoo afgemarteld, dat hij met een' kreet van pijn zijn verstijfde leden in een bed ter nauwernood kan uitstrekken. Dante was een vernuftig uitdenker van pijnigingen. Men vraagt zich echter af of de man zijn' tijd en zijne verzen niet beter had kunnen besteden dan aan de uitvinding en beschrijving van kleingeestige mishandelingen en wraaknemingen, die ten slotte niemand baatten, niemand schaadden en in de kunst niets te beduiden hadden. De kwelling der <hi rend="i">Skjuts</hi> heeft hij niet bedacht, waarschijnlijk, omdat hij nooit in Zweden heeft gereisd, maar 't is moeilijk nategaan welk misdrijf hij zulk een wreede straf zou waardig gekeurd hebben.</p>
<p>Wie zich verbeeldt, dat dergelijke lichaamspijnen zielverbeterend werken, vergist zich ten zeerste; integendeel kiemt uit elke bons of stoot eene bittere of booze gedachte, en er is veel genot noodig om al dat onkruid naderhand weer uitteroeien. Gelukkig dat de <hi rend="i">skjutsbonde</hi> niet in het hart van zijn' buurman lezen kan; hij zou er moorddadige plannen vinden, zoo dikwijls de luie, onachtzame teugelvoerder recht door een' kuil is heengebolderd, die gemakkelijk vermeden had kunnen worden.</p>
<p>Van deze reismethode nu zijn de Zweden eensklaps op de spoorwegen overgesprongen; geen wonder dus
<pb n="48"/>
dat zij nog altijd verbouwereerd van dien geweldigen overgang, er niet toe kunnen komen al de voordeelen van het nieuwe systeem volkomen te doorgronden en toetepassen. Voorheen bezocht men al zijne vrienden op weg en informeerde onder een' borrel naar de gezondheid van vrouw en kinderen; zou men thans ‘mir nichts, dir nichts’ hunne woningen voorbij stoomen en hunne borrels versmaden? Dat ging niet; Zweden was een gastvrij land en de nationale deugd moest niet verstikt worden. Zoo geschiedde het dus dat de eenige conducteur van elken trein last kreeg bij elk station alle portieren te openen en den reizigers aan tekondigen, dat zij 10, 20 ja, soms 60 minuten oponthoud hebben. De reizigers leggen dan een' handschoen of een jas op de bezette plaatsen neder, verlaten allen hunne wagens en nemen overal zulk een krachtigen <hi rend="i">smörgås</hi> met toebehooren, dat zij den volgenden dag met nadorst denzelfden weg terugkeeren; doch ook daarvoor is in Zweden gezorgd, zoodat men geen wachtkamer, geen goederen-kantoor, geen telegraaf-bureau en geen inspectors-kamer aantreft, waar niet een steeds gevulde karaf water met eenige glazen in gereedheid staat. Een paar der grootste lijnen hebben zich geëmancipeerd, en laten sneltreinen loopen, die niet voor de Hollandsche, Duitsche, of Fransche behoeven ondertedoen, maar op de kleinere zijbanen is 't denkbeeld van spoed nog in 't geheel niet doorgedrongen. Om maar één voor-<pb n="49"/>beeld te noemen, moet de reiziger, die van Linköping naar Vadstena trekt, op een' afstand van drie uren per spoor, een uur wachten, tweemaal overstappen en driemaal een plaatskaartje nemen.</p>
<p>De tocht van Trolhättan naar Rånnum was mijn eerste reis met <hi rend="i">skjuts</hi> en na een half uur doorgeschud te zijn, was de eerste geur van deze reiswijze zoodanig vervlogen, dat ik er niet op tegen zou gehad hebben dezen proefrit tevens als den laatste van zijn soort te beschouwen. Toch is hij gebleken slechts een inleiding geweest te zijn. Aan natuurschoonheid leverde de weg tegen mijn verwachting niets op. Trolhättan is eenig, en zoodra men het bosch verlaat, waarin zich de geweldige watermassa over de rotsen neerstort, begint het eentonig heuvelachtig terrein weer, dat met kleine afwisselingen den bodem van geheel Zweden vormt, een met steenen dicht bezaaide oppervlakte, waar schrale weiden en laag dennenhout elkaar gezelschap houden, waar magere koeien en schapen tusschen de rotsblokken het voer moeten zoeken en waar de armoedige, houten huisjes zoo ver van elkander verwijderd liggen, dat de somberste lijder aan overbevolkings-wanhoop hier genezing, althans tijdelijke verademing moet vinden.</p>
<p>De wagen was laat voorgekomen, de jongen was koppig en beweerde dat mijn horloge voorliep; van spoed kwam dus niets in. Het gevolg was dan ook, dat de trein reeds floot toen wij nog op geruimen af-<pb n="50"/>stand van 't stationsgebouw waren. Slechts één trein per dag; ik had nog geen biljet, mijn koffer moest gewogen worden, 't scheen een verloren zaak en daar ik weinig scheldwoorden in voorraad had om op den jongen mijn woede te koelen, bleef mij niets over dan te berusten, een deugd, die men in een vreemde taal zich bijzonder gauw eigen maakt.</p>
<p>Toen wij echter uit den wagen stapten, was de trein nog niet vertrokken. Zou er nog hoop zijn dat...? Een paar stappen brachten mij voor het bureau der plaatskaartjes..... 't was al gesloten. Berusten dus maar weer en den trein zien wegrijden.</p>
<p>Evenwel, de trein reed niet weg, de eenige conducteur zat op een bank met een <hi rend="i">mamsel</hi> te praten, en de <hi rend="i">skjutsbonde</hi> kwam met een collega mijn' koffer aandragen.</p>
<p>Maar jongen, er is immers geen tijd meer; elk oogenblik kan de trein vertrekken, het bureau is al gesloten, 't is te laat.</p>
<p>‘Neen, mijnheer, 't is niet te laat’.</p>
<p>Ik zeg je 't is te laat, er is al geluid, al gefloten, de portieren zijn al gesloten....</p>
<p>‘“Wenscht mijnheer een biljet?”’</p>
<p>Deze vraag werd door een uiterst beleefden en kalmen heer tot mij gericht. Zijn pet met gouden en rooden rand deed hem als stations-chef kennen.</p>
<p>Zeer gaarne mijnheer, maar 't is ongetwijfeld al te laat. Ik heb nog een' koffer, die gewogen moet worden....</p>
<pb n="51"/>
<p>‘“O! dat is niets. Waarheen verlangt mijnheer een biljet?”’</p>
<p>Naar Falköping.</p>
<p>‘“Naar Falköping. Uitmuntend. Zie hier, mijnheer. Het kost....”’ (volgt de prijs). Nieuwsgierig hoeverre 's mans kalmte en het vertrek-uur van den trein gerekt zou kunnen worden, reikte ik hem het hoogste bankbriefje, dat mijn portefeuille bevatte.</p>
<p>‘“Vergunt u mij een oogenblik? Ik zal uw bankpapier gaan wisselen.”’</p>
<p>Het briefje werd gewisseld, de koffer werd gewogen en betaald, de wagen geopend en toen de trein reeds een half uur te laat, nog eenige minuten bovendien toefde, kwam de gedachte bij mij op of de ingeslapen machinist niet met een ‘klaar, koetsier’ gewekt moest worden.</p>
<p>Het midden van Zweden, waarin de groote Weneren Wetter-meeren liggen, behoort tot de vriendelijkste en schoonste deelen van dat land. Op een stillen zomermorgen over die breede watervlakken stoomend of langs de met dennen begroeide oevers rijdend, brengen de uitgestrekte landschappen den beschouwer in een onbeschrijfelijk weldadige, kalme stemming. Geen trotsche natuurtooneelen boeien en ontzetten hier tegelijkertijd, geen Hollandsch kleurenspel uit vocht en damp geboren, voert hier de bebouwde, overheerschte natuur in de armen der vrije kunst terug. Wat hier treft is de arcadische rust over meeren en bosschen
<pb n="52"/>
uitgespreid. De schaarsche bewoners verraden nauwelijks hun bestaan aan het vorschend oog en het luisterend oor. Lange wegen kan men doorrijden zonder één' mensch of één menschelijke woning te ontmoeten, om dan weer uitterusten in een vriendelijk dorp met roode houten huisjes, waar het leven zoo kalm voortkabbelt als ware de ‘struggle for life’ de wanstaltige hersenschim van een krankzinnig brein. Voor den kunstliefhebber levert bovendien deze streek menige belangwekkende kerk op, hetzij dan als schilderachtigen bouwval, zooals de liefelijke ruïne van het klooster Alvastra, tusschen het groen verborgen, het nieuwe leven, waarmee de natuur het wegstervende overwoekert, hetzij als trotsch gedenkteeken van vroegere grootheid als de trotsche kerk van Skara of het prachtgebouw van Varnhem, wier inscripties bewijzen hoe na elken brand het fiere gevaarte weer uit zijn asche herrees. Hoeveel ook reeds haar het Museum van Stockholm is overgebracht, nog altijd bevatten de genoemde kerken en die van Våmb, Husaby, Sköfde, Lidköping en Wadstena tal van oudheden waaronder zeer belangrijke. Wie een bewonderaar van moderne kunst is mag Nilsson's geboorteplaats Husaby met een bezoek vereeren, wie aan de overlevering van beter en heiliger tijden hecht mag in Wadstena de beenderen van St. Brigitta en het hoofd van St. Catharina eerbiediglijk in zijn handen nemen. Het meest bezocht door de Zweden zelve is de kleine
<pb n="53"/>
badplaats Sköfde, niet kwaad gelegen maar overigens een badplaats als een andere. Een groot badhuis waar de liefhebbers en behoeftigen ettelijke uren per dag uitgeweekt worden, een minder groote wandelplaats, waar men de overige uren uit verveling heen en weer slentert om te zien en gezien te worden; tweemaal daags slechte muziek, waarnaar niemand luistert, hoewel allen zich rond haar verzamelen en overigens een menigte bankjes om aan de zitkoorts te voldoen, die als een epidemie onder alle badgasten te heerschen. Gezellig is 't er zeker, men eet samen, men drinkt samen, men wandelt samen, men rijdt samen, men baadt samen, men zit samen en redeneert den geheelen dag met groote menschlievendheid over elkanders onaangenaamste kwalen.</p>
<p>Falköping is een dier plaatsen, waar een paar banen samenloopen, en waar men door onthouding tot de juiste waardeering eener goede aansluiting komt. Een tiental uren wachtens is aldaar niets vreemds; het doel van zulk een oponthoud te vatten is vrij wel onmogelijk. De reiziger wint er ongetwijfeld niet bij, evenmin als de spoorweg-onderneming, en de restaurant wordt van 's namiddags drie tot 's nachts half twaalf uur toch gesloten. Men troost zich door neertevallen op het achttal veldbedden, die in de wachtkamer zijn geplaatst, maar van 's middags twee uur tot 's nachts twaalf uur te kunnen slapen is niet aan iederen sterveling gegund.</p>
<pb n="54"/>
<p>Het stadje zelf, dat twintig minuten van de spoor verwijderd ligt, bezit een paar kromme straten meer dan de overige stadjes van midden-Zweden, die er in 't geheel geen bezitten, en een kerk, die een portaal heeft, dat belangwekkend is voor oudheidkundigen, omdat het precies hetzelfde is als een ander portaal van de kerk te Varnhem, en dus bewijst dat zulk een portaal voorheen in den smaak viel, en ook dat men zich toen onder Franschen invloed ontwikkelde, want de kerk van Varnhem werd naar Fransch model gebouwd. - Hiermede zijn Falköpings merkwaardigheden afgehandeld.</p>
<p>Wat zal men doen in een stad, waar men niets te doen heeft? - Eten en drinken.</p>
<p>Het hôtel zag er lang niet aanzienlijk uit, het kleine eetkamertje, waar de vliegen in dichte drommen een' onsmakelijken <hi rend="i">smörgås</hi> belegerden, verdiende zelfs den naam van vuil. Een kleine man met blonden knevel, wiens bronskleurig jasje iets bedekte dat wij maar een' hoogen rug zullen noemen, leverde juist een wanhopig gevecht met de vliegen om te beproeven het een en ander ten behoeve zijner eigen maag tegen hunne aanvallen te beveiligen. Een paar woorden overtuigden mij dat hij geen Zweed was, en overtuigden hem, helaas, dat ik er ook geen was.</p>
<p>De kleine man was Franschman, en wel artiest.</p>
<p>Lezer, ik weet niet of 't u gaat als mij, maar als iemand mij zegt: ik ben artiest’ - en dit gebeurt
<pb n="55"/>
op reis tamelijk dikwijls - dan dobber ik altijd tusschen huilen en lachen, en blijf vaak lang in 't onzeker welke van beide gemoedsaandoeningen de gepaste is.</p>
<p>‘Ik ben artiest!’</p>
<p>Is uw brein vervuld van ontzettende ideën, waardoor uw haren te berge rijzen, uw knevel in zenuwachtige trilling geraakt, en uw blikken menschenhatend van de sterren naar de straatsteenen en van de straatsteenen naar de sterren dwalen? - of:</p>
<p>Tracht gij door zoete gedichtjes, liefelijke tonen, treffende tafereeltjes het hart der menschheid te vermurwen, opdat uw vrouw en kinderen morgen en misschien overmorgen weer te eten zullen hebben?</p>
<p>‘Ik ben artiest!’</p>
<p>Dansen uwe vingers met ongeloofelijke vlugheid over een paar dunne snaren, en rollen de tonen uit uw' strijkstok alsof Satan zelf uw hand geleidde?...of;</p>
<p>Sukkelt gij elken avond in een kaal jasje naar de bekende lessenaar in de opera, neemt gij uw snuifje als Eleazars dochter in de kokende olie wordt gedompeld, en bemerkt gij met schrik een maneschijntje op uw knie; ‘quand il n' aura que toi pour seul bonheur.’</p>
<p>‘Ik ben artiest!’</p>
<p>Ontvangt gij in uw' netten salon de aanzienlijkste gasten en dartelt uw behendige hand met de schaar of het scherpe mes gewapend, in korte oogenblikken
<pb n="56"/>
veredelend en pijnstillend over hoofden en voeten heen?... of:</p>
<p>Ziet gij onbevredigd uw dagen voorbijsnellen zonder dat de grillige godin der glorie ooit een enkele offerande heeft aangenomen der velen, die gij op haar altaar met liefde en eerbied hebt nedergelegd?</p>
<p>‘Ik ben artiest!’</p>
<p>Met het diploma van een kunstenaarsfabriek in uw' zak?... of:</p>
<p>Door de toegevendheid van autoriteiten, die u zonder vrees van concurrentie de hand boven 't hoofd houden?</p>
<p>Mijnheer was artiest, en bovendien: ‘il était très connu en Suède.’ Zijn instrument was de viool, en dezen avond gaf hij een concert. Falköping was wel een kleine plaats, maar de menschen hadden hem zóó dringend uitgenoodigd, dat...</p>
<p>Zullen wij soep eten, mijnheer?</p>
<p>‘Soep?... 25 <hi rend="i">ore</hi><note n="1" place="foot">± 16 ½ cent.</note>... ach! soep voedt zoo weinig, ik weet niet wat u doet, maar ik ben gewoon koud vleesch te eten, dat is mijn lievelingsgerecht.’</p>
<p>Zullen wij wijn drinken?</p>
<p>‘Ach!... de wijn is zoo slecht hier; ik drink in Parijs altijd mijn halve St. Julien, maar hier ben ik genoodzaakt mij met water tevreden te stellen.’</p>
<p>Ik begon medelijden te krijgen met het bronskleurig jasje, het eenzame schoteltje koud vleesch met water,
<pb n="57"/>
en veel, heel veel brood; maar het kon toch zijn dat hij een bijzonder matig representant zijner matige natie was, dat hij een voorliefde voor bronskleurige jasjes met water en brood bezat, en dat men hem inderdaad te Falköping had uitgenoodigd zich te laten hooren.</p>
<p>Hij hielp mij zelf uit dien droom.</p>
<p>‘Het moet u verwonderen, mijnheer, dat een artiest eene onbeduidende stad als deze uitzoekt om zijn talent te doen hooren, maar u moet weten, dat mijn debuut een kunstreis door Zweden is geweest, en dat ik gedurende die reis op de handen gedragen ben. Ik heb toen moeten beloven eens in de twee jaren naar Zweden terugtekomen, en zulk een belofte moet men houden, al werpt de zaak geen geldelijke voordeelen af.’</p>
<p>Ongetwijfeld!.... Mag ik u een glas van <hi rend="i">mijn</hi>' wijn aanbieden?</p>
<p>De artiest schuift zijn glas terstond aan, ofschoon de wijn in Zweden zoo bitter slecht is.</p>
<p>‘Dank u, dat is uitstekende wijn, geloof mij: “je suis connaisseur.” In mijn vaderland speel ik voor niet minder dan 5 à 10 francs de plaats, hier wil ik echter het volk de gelegenheid openen een' ouden vriend te komen hooren, en daarom heb ik den prijs op 1,43 francs bepaalt, een Zweedsche kroon.</p>
<p>Toch is mijn publiek altijd zeer gedistingueerd, een honderdtal der aanzienlijkste ingezetenen zullen heden avond bijeenkomen (zijn tweede glas wijn ledigend). De wijn is uitstekend, als ik het geweten had zou
<pb n="58"/>
ik ook een flesch besteld hebben. Ik reis altijd alleen en houd er niet van mij bij een' Strakosch of Ullmann aantesluiten. Een artiest moet vrij zijn; als ik van daag hoofdpijn heb, dan zeg ik: ik heb geen lust in spelen.’</p>
<p>Of zijn maag dan ook zou zeggen: ik heb geen lust in eten?</p>
<p>‘Een ander zou op die manier niet kunnen reizen, vooral niet in Zweden. Hij zou geen' enkelen toehoorder krijgen, “car, il faut être trés connu en Suède.”’</p>
<p>De flesch was leeg, de avond lang; ik vroeg den artiest om een kaartje. Grooter flater had ik moeilijk kunnen begaan. Zou hij monsieur de la R,... een <hi rend="i">stor artist</hi><note n="1" place="foot">Groot artiest.</note> zooals de <hi rend="i">flicka</hi> zeide, de geringe som van 1 kroon van mij aannemen!</p>
<p>‘Ik zal mijn' secretaris zenden’ antwoordde het bronskleurig jasje en stapte met kalme waardigheid ter deure uit.</p>
<p>De secretaris bleek mij later ook zeer bedreven in het schoenenpoetsen te zijn. Mijn medelijden was merkbaar ingekrompen.</p>
<p>De aanvang was ten half acht ure. De programma's vermeldden wel acht ure, maar deze documenten bleken het overschot van een' voorraad te zijn, die in Helsingborg dienst had gedaan. Waarschijnlijk was de programma-drukkunst nog niet in Falköping doorgedrongen.</p>
<p>De zaal kon, behalve den virtuoos en de ledige
<pb n="59"/>
ruimte om hem henen, een honderdtal personen bevatten; er kwam echter een veertigtal, en men scheen slechts op een twintigtal gerekend te hebben, te oordeelen naar de banken en stoelen van allerlei formaat, die later werden aangebracht, toen het aanwezig aantal ontoereikend bleek. De artiest had een honderdtal toehoorders aangekondigd; er scheen een epidemie onder zijn aanbidders te heerschen.</p>
<p>De zaal was stemmig van toon; een donkerrood behangsel met gouden bloemen, twee lichter roode tafelkleeden op ronde tafeltjes uitgebreid, waaromheen nog lichter roode fauteuils geplaatst waren, streelden het oog door eene aangename gamma van kleuren, die in één enkel accoord samenvloeide, toen de reeds vermelde secretaris-schoenenpoetser - nu als lampiest optredend - tegen het eind van het concert de kaarsen der kroon opstak. Dat hij daarbij eenige kristallen prisma's afwierp, die goddank door een' chignon werden opgevangen, en dat hij eenige heeren met kaarsvet bedruppelde, lag in den aard der zaak: secretaris, schoenenpoetser en lichtopsteker zijn zeer uiteenloopende waardigheden.</p>
<p>Het publiek verschilde in niets van elk concert-publiek.</p>
<p>Er waren toiletten, die den toon gaven, en er waren ook eenvoudigen van hart, die niet meededen; er waren zwarte rokken met witte vesten en grijze ‘jopen’ met groen afgezet, waaronder een roode borst-<pb n="60"/>rok te voorschijn kwam. Ieder die binnenkwam, voelde dat aller oogen op hem gevestigd waren, en dat hij dus een goed figuur maken moest. Die taak evenwel is zwaar, en gaat vaak de krachten der arme aangegaapten verre te boven. Handschoenen, hoeden, programma's en neusdoeken worden dan te vergeefs aangewend om eene positie te redden, die reeds verloren was toen de patient aan een redding begon te denken. De een stapt ernstig en langzaam naar binnen, een ander tracht los en bevallig de zaal doortezweven, een derde begint juist in de deur een allerbelangwekkendst gesprek met zijn' buurman, een vierde verschuilt zich achter zijn zuster, die immers vooruit moet gaan, een vijfde zakt op de eerste de beste stoel neder, een zesde blijft verkennend aan den ingang staan, maar leg een steentje, waarover zij struikelen kunnen in den weg en met de grootste waardigheid, de interessantste houding en de bevalligste lendebuiging is 't eensklaps gedaan.</p>
<p>De klok sloeg half acht. In de verte klonk een pizzigato-accoord. dat even als de geesten-muziek der heeren Davenport, langzaam naderzweefde. Eensklaps stond de kleine man buigend voor het publiek, dat zijn lieveling tamelijk koel ontving. Het bronskleurige jasje had plaats gemaakt voor een' zwarten rok, die van naderbij bezien de sporen van den tijd moeilijk verbergen kon, maar geadeld werd door een wit lintje.
<pb n="61"/>
Tot welken hofleverancier hem dit sieraad stempelde was moeilijk uit de verte nategaan.</p>
<p>Het geheele programma te vermelden is onnoodig, vooral daar de virtuoos - zeker ten gevolge eener eigenaardige opvatting - over alles dezelfde melancholische kleur legde, die zijn eigen Adagio Mélancholique ongetwijfeld gekenmerkt zou hebben, indien hij 't niet om geheimzinnige, onvermelde redenen door de Aeolusharp had vervangen, waarin al de diepe smart der klagende en ronddwalende geesten door de snaren henenruischte.</p>
<p>Lamentabile, lamentabilissime, er was honger in die tonen. Zelfs het thema der Kreuzer-sonate - waarop de Bériot variaties heeft geschreven, alsof Beethoven het verzuimd had - klonk zoo bitter treurig, dat men moest weenen en zelf niet wist waarom.</p>
<p>Maar de artiest was humorist en stemde tot slot het Carnaval de Vénise aan. Nu was 't gedaan met alle smart. De zotheid was de kamer onzichtbaar binnengezweefd en had voor den zieners blik des kunstenaars haar schril licht over de wereld heengeworpen, die hij nog zooeven onder het vale schijnsel der melancholie had beschouwd. Met zijn' hoogen rug was de kleine kwakzalver een volmaakte priester in haar' dienst, een echte hofnar op de viool. In de dolste sprongen spartelde de strijkstok over de snaren heen, tien vingers speelden haasje over pizzigato, nachtegalen, leeuwerikken, merels en duiven zongen en kirden door
<pb n="62"/>
elkander, koeien vervulden de bas, en hanen de sopraanpartij, kikvorschen kwaakten en pauwen gilden, stormen loeiden en zéfirs suisden,... neen het zou onmogelijk zijn optenoemen wat in dit stuk al niet voorviel. De geheele schepping met hare harmonieën en dissonanten danste door de zaal heen, de koeien op straat begonnen medetebulken, de honden te blaffen en de hanen te kraaien; een metselaar, die de herberg pleisterde, sloeg klik, klak in de maat zijn kalk tegen de muur aan, het publiek zong mede, en toen de artiest in het zweet zijns aanschijns deze herhaling der schepping uit het niet - die op 't programma ontbrak - ten beste had gegeven, ja, wat meer is haar weer tot het niet terug liet keeren, toen deed een storm van bijvalsbetuigingen hem uitgeleide want.... ‘il était très connu en Suède!’</p>
</div>
<div type="chapter">
<pb n="63"/>
<head rend="h3">Op de Norrbotten.</head>
<p>‘Nous voulons dire le mont Galtesbouot, Arvidsjaur et Arjeploug en Laponie. La nature là est unique dans son genre, elle est grandiose et imposante, et offre des charmes qu'on cherchera peut-être en vain dans le reste de l'Europe. Le soleil, qu'on voit à Avasaxa durant trois jours, on le voit ici du mont Galtesbouot, durant trois semaines, c'est-à-dire une dixaine de jours avant et autant après la Saint Jean; la chance à cet égard est donc bien plus grande ici, qu'elle ne l'est à Avasaxa. Au surplus on a l'avantage de voir de plus près et d'étudier la vie nomade des Lapons.’</p>
<p>De uitnoodiging was aanlokkelijk, de Norrbotten had haar vertrek tegen morgen aangekondigd, en, hoewel er tal van reizigers medegingen, was er nog een bed eerste klasse te verkrijgen.</p>
<p>‘Lappmarken, dazu mochte ich nich rathen’ merkte een spraakzame reiziger aan, die nooit noordelijker dan Stockholm gekomen was, maar zijne raadgevingen
<pb n="64"/>
zóóver uitstrekte, dat hij zonder gevaar voor een commis-voyageur kon gehouden worden, te meer daar drievierde der reizigers in Zweden tot deze komische soort behooren.</p>
<p>Met ijzingwekkende verven schilderde de man het Laplandsch bestaan als eene Egyptische plaag van rauwe visch met muskieten, waarbij nu en dan nog ander ongedierte kwam, maar de Hollander was koppig als een Zeeuw, en nam een biljet eerste klasse naar Piteå.</p>
<p>Hoe lang duurt de reis?</p>
<p>‘Acht-en-veertig uren.’</p>
<p>'t Was nog zeer vroeg in den morgen, en het schaarsche straatpubliek was nog van zeer weinig gehalte, toen de Norrbotten hare eerste rookwolkjes in den zwaren, nevelachtigen dampkring verspreidde. De goederen lagen hoog opgestapeld op de kade, want de bewoners van het barre Noorden, die een lange winter bijna geheel van de medemenschheid afsnijdt, moeten zich in de korte zomermaanden haasten een' genoegzamen voorraad optedoen om niet van honger omtekomen, wanneer de natuur voor een achttal maanden ter ruste gaat. Zware ijzeren kettingen werden om de kisten heengeslagen, de ratelende machine trok ze krakend in de hoogte, de stuurman schreeuwde, de matrozen vloekten, de kapitein kommandeerde, en woest rammelend daalden de kettingen met hun' zwaren last in het breede ruim neder. Onder deze regelmatige, oorverscheurende kettingmuziek deed de reiziger over een
<pb n="65"/>
glibberige plank van 80° helling zijn intrede in zijne tweedaagsche gevangenis, struikelde bijna over een nat touw, caramboleerde met den vettig zwarten machinist en de keukenmeid, die met een douche van saus dreigde, sprong nog juist bijtijds over den gapenden afgrond van een geopende steenkolen-bewaarplaatsheen, stootte zijn hoofd bij het nederdalen in de kajuit, viel een dikke dame in de armen, die omhoog wilde stijgen en schreeuwde zich ten slotte heesch om boven de rammelende machine verstaan te worden, toen hij nederig verzocht om de plek te mogen weten waar hij zijne leden kon uitstrekken, zoodra de nacht of andere omstandigheden rust zouden gebieden. De <hi rend="i">Mamsel</hi>, die ‘weder fräulein, weder schön’ was, wees hem een... <hi rend="i">cel?</hi> Den hemel zij dank, 't was niet cellulair, maar....</p>
<p>Neen, men moet er niet aan denken, welk een menschenhaat de reiziger op kan doen, die de ruimte van een flink kippenhok met een' zijner evenmenschen moet deelen, die zich éen waschkom, éen waterkaraf, éen venster, éen kaars, en een oneven aantal spijkers om kleederen optehangen, als onverdeelbaar bezit met een' onbekende ziet toegewezen.</p>
<p>Van gelijktijdig aan- of uitkleeden kon geen sprake zijn, wie zou de eerste 's avonds, wie de laatste 's morgens zijn, wie zou de drie, wie zou de vier spijkers nemen, zou het raampje volgens <hi rend="i">zijn</hi> lust dicht- of volgens <hi rend="i">mijn</hi> liefhebberij openblijven, zou hij rustig
<pb n="66"/>
slapen of woelen, zou hij hardop droomen, zou hij..?</p>
<p>Mijn contubernaal was een professor in de geologie, kon het erger? Een man, die den geheelen dag geleerdheid zoog, evenals de bijen honig, en wiens kunstig georganiseerd brein 's nachts het verzamelde tot een onwrikbaar vast <hi rend="i">systeem</hi> verwerkte.</p>
<p>Deze operatie is 't, die het eigenaardig hinderlijke geluid voortbrengt, dat zooveel overeenkomst heeft met het snorken van meer alledaagsche menschen. Het vernuft verricht dan een' moeilijken arbeid, die het best vergeleken kan worden met het liefhebberijwerk der monniken, die in een' ivoren kogel nog een' kogel uitholden, in dien tweede een' derde, in den derde een' vierde, enz. Als een muis knaagt het vernuft langzaam voort en maakt de buitenste schaal van de kern los, dringt vervolgens dieper door, knaagt een tweede, een derde, een vierde schaal los, en bevindt zich eindelijk in het hart van de opgezamelde stof. Doch zie, als het vernuft - of liever de muis - zich dan in een onneembare vesting waant, waarvan niemand den eenigen toegang zal kunnen vinden, als het hoe langer hoe verder van het heldere daglicht verwijderd, met zijn eigen licht meent te kunnen volstaan, en zich in het hart der wereld gelooft, omdat het in het hart van een ronde klomp ideën zit, op dat gewichtig oogenblik draait de muis - dat is te zeggen het vernuft - zich om, en geeft met zijn' staart een' stoot aan de losliggende ballen. De ballen raken in beweging,
<pb n="67"/>
de openingen waardoor het vernuft - ik bedoel de muis - naar binnen is gekropen, sluiten niet langer op elkander, en het arm, gevangen vernuft - ik meen altijd de muis - kan den terugweg niet meer vinden. Zoo geschiedt het dan, dat menigeen in zijn eigen systeem gevangen, van honger en dorst in de duisternis moet omkomen, omdat hij er niet meer uit kan, en dat niemand hem hulp aanbrengen, omdat niemand er in kan. -</p>
<p>'t Was een drukkend warme morgen, de zon bleef den geheelen dag lodderig door de nevelen heenkijken, die geen koeltje verjagen kwam. De bruine kolendamp steeg recht omhoog, en viel in zwarte roetregen op de lichte zomertoiletten der schoone sekse neder, die sterk vertegenwoordigd was aan boord. De vette machinelucht, de twijfelachtige keukengeuren, de benauwende kolendampen en de eigenaardige scheepsstank vereenigden zich tot een alleronaangenaamst ‘bouquet’ dat als vastgekleefd scheen aan de glibberige planken van het dek. Daarbij hield het geraas der machine, die van tijd tot tijd het geheele schip in een dikke stoomwolk hulde, met wanhopige regelmatigheid aan. De kisten kraakten, de planken piepten, de scheepslui schreeuwden, en het dek werd steeds dichter met goederen en menschen-massa's overdekt. Vrienden en bloedverwanten kwamen afscheid nemen, bedienden brachten koffers, doozen, mantels en schermen aan, zaakwaarnemers haalden allerlaatste instructiën, expe-<pb n="68"/>diteurs kwamen de inscheping hunner waren bijwonen, leveranciers brachten bier, sodawater, vleesch en manden met kippen aan. Onder al die drukte, dat geraas, dat geschreeuw, dat gedraaf, dat gepraat, bleef de reiziger alléén kalm en onontroerd, als een god op den Olympus. Boven alle menschelijke belangen en aandoeningen troonde hij in ongenaakbare majesteit met een' glimlach van medelijdende verachting om zijne lippen. Geen aandoening doortrilde zijne borst, geen traan bevochtigde zijn oog, geen zorgen rimpelden zijn voorhoofd. Geen broeder of geliefde drukte hem de hand, geen vriend riep hem een welgemeend ‘tot weerziens’ toe, geene belanghebbende smeekte hem in de verre landen zijner te gedenken. Als een der waardigste volgelingen van Diogenes had hij zich van alle aardsche banden losgemaakt, en alle geluk verachtend, de hoogste zaligheid in smarteloosheid stellend, zweefde hij hoog boven het menschelijk drijven en werken uit, zag op het gewirwar aan zijne voeten met ijskoude onverschilligheid neder...glimlachte... en zweeg.</p>
<p>Wat een tranen, wat een omarmingen, wat een handdrukken in die woelende menigte. Ging de reis zóóver weg? Integendeel, niet eens naar het buitenland. Zou de afwezigheid zoolang duren? Volstrekt niet, voor de meesten een paar maanden slechts; maar er is genot in een afscheid, wanneer wij ons zeker wanen van een spoedig weerzien, er is wellust in de
<pb n="69"/>
smart, als het geneesmiddel bij de hand is. Wij liegen ons zelven voor, dat er geen weerzien, geen genezing denkbaar is, en wij gelooven het gaarne, omdat wij weten dat het een leugen is. Zoo genieten wij van den honger als wij eten kunnen krijgen, en van den dorst als wij drinken verwachten, maar als wij geen eten of geen drinken vinden, dan worden honger en dorst tot ontzettende folteringen, waaronder de een spoediger en de ander later, maar allen zeker bezwijken. ‘Un vilain mort’ zegt Lord Cokbourg in Fra Diavolo.</p>
<p>Het oogenblik van vertrekken was daar; de laatste, allerlaatste handdrukken werden gewisseld, de groeten aan alle achtergeblevenen medegegeven, de planken onder den laatst afscheidnemende weggetrokken, en de schrille fluit trilde door de lucht. 't Scheen dat de boot onwillig was naar het sombere noorden te vertrekken, waar soms in Juni nog de ijsblokken in zee rondzwerven en waar de zon in de wintermaanden ter nauwernood boven den horizont uitkijkt. Ver zijn de menschen reeds van het paradijs afgedwaald, maar in Lapland te gaan leven, dat werd zelfs te veel voor een stoomboot. Zij wendde en draaide en stoomde en schuimde, maar alles te vergeefs; de kapitein kommandeerde, de machinist stookte, de stuurman stuurde, en statig zweefde de Norrbotten; met het blauwe Zweedsche kruis op geel veld in top, tusschen de talrijke eilanden naar de Oostzee henen, nadat nog lang
<pb n="70"/>
een witte wolk van zakdoeken haar een gelukkige reis had toegewuifd.</p>
<p>De Zweedsche stoombooten zijn over het algemeen goed ingericht. Dat men naast elkander ligt in de kooien, heeft veel tegen voor sommigen, die, wars van alle gelijkheid, gaarne weten welk standpunt zij kunnen innemen, en zich altijd hetzij boven, hetzij beneden iemand voelen om in het eerste geval hunne meerderheid te laten merken, en in het tweede hunne minderheid onbescheidelijk optedringen, maar voor anderen is er iets aangenaams in gelegen, dat men bij het inbedstappen nooit gevaar loopt van te trappen of getrapt te worden. Het voedsel is meestal goed, en een hongerige reiziger, die uit het zuiden komt en zich op de Italiaansche stoombooten met twee maaltijden per dag heeft moeten vergenoegen, plus een beschuitje bij de koffie, kan niet beter doen dan aanstonds naar Zweden doortetrekken, waar hij driemaal per dag warm vleesch en zooveel harde eieren en zooveel hard <hi rend="i">knäckebröd</hi> krijgt, dat hij ter uitrusting van zijn gebit wellicht spoedig weer naar Italië koers zal zetten. De bediening is vriendelijk en zoo voorkomend, dat de <hi rend="i">flicka</hi> al lang een half fleschje bier bij u heeft neergezet, voor gij 't met u zelven eens zijt, wat uw maag te drinken begeert. Wilt gij liever <hi rend="i">svagdricka</hi><note n="1" place="foot">Zwak drinken, iets dat smaakt als bier met water.</note>, dan brengt zij u met een' goe-<pb n="71"/>digen glimlach <hi rend="i">sockerdricka</hi><note n="1" place="foot">Suiker drinken, een drank, die op spuitwater met suiker gelijkt.</note> en verlangt gij het laatste, dan is er veel kans, dat zij u met haar vriendelijke, trouwhartige kijkers een oogenblik wezenloos aanstaart, en dan iets brengt, dat gij evenmin gevraagd hebt.</p>
<p>Evenwel, de Norrbotten maakt een uitzondering op de goede Zweedsche stoombooten. Daar slapen en zitten de reizigers naast de heete stoomketel, daar kan de nauwe salon niet de helft der passagiers bevatten, daar wordt het dek vol geladen met goederen, zoodat men bijkans geen' voet voor den anderen zetten kan, daar veroorlooft de kapitein zich de vrijheid om tegen alle afspraken in een drietal havens onderweg binnenteloopen en het getal reisdagen met de helft te vermeerderen, daar eindelijk wordt - volgens de uitdrukking der <hi rend="i">flicka</hi>, die gaarne haar Duitsch lucht - <hi rend="i">die machine</hi> onderweg <hi rend="i">krank</hi>, zoodat de gevangenschap met nog éen' dag wordt verlengd. Toch kon een Engelschman, de eenige niet-Zweed aan boord behalve de ondergeteekende, zeggen: ‘I enjoy myself very much.’ De man had reeds eenmaal de reis heen en weer direct naar Umeå gedaan - zonder het schip een oogenblik te verlaten - om de Zweedsche kust te leeren kennen, en was nu aan zijn' tweeden ontdekkingstocht bezig. Den geheelen dag door liep hij op het dek heen en weer, sprak Engelsen met den kapitein, die er weinig en met den stuurman, die er
<pb n="72"/>
niets van kende, terwijl zijne geheele Zweedsche taalkennis zich beperkte tot: <hi rend="i">en half</hi><hi rend="sc">t</hi> <hi rend="i">öl</hi><note n="1" place="foot">Een halve (flesch) bier. Er behoort moed toe om het Zweedsche <hi rend="i">öl</hi> bij zijne intrede in Zweden uittespreken; men vreest altijd een flesch olie te krijgen.</note>, waarin de bijgevoegde <hi rend="sc">t</hi> altijd bijzonder den lachlust der Zweden gaande maakte. De rest van het gezelschap bestond - behalve uit de onmisbare handels-kiewieten - uit bloedverwanten en vrienden van bewoners der Lappmarken, die eenmaal 's jaars mondeling hunne aangelegenheden gingen behandelen, en voor het overige over sneeuw en ijs door middel van post en telegraaf de betrekking onderhielden. Ook een paar nijverheidsvertegenwoordigers waren er bij ‘self-made men’ - van niets opgekomen - vader was portier - gunstige gelegenheid - juiste blik - slag geslagen - tot overmaat van geluk rijke vrouw getrouwd, en nu een paar maal millionair. Des winters woonden zij in Stockholm, waar zij, ondanks de strengste winterkoude, met vrouw en kroost in het zweet huns aanschijns werkten om zich telkens een sportje hooger de maatschappelijke ladder optewringen, en 's zomers trokken zij ver weg naar het geheimzinnig noorden, waar diep in de aarde verborgen de scharen van werklieden, waarover zij bevel voerden, in nachtelijk duister de metalen uitgroeven, waarmede den volgenden winter de suikerbakkers-rekeningen betaald moesten worden.
<pb n="73"/>
De uitnoodigende glimlach, die den geheelen winter om hunne lippen had gespeeld, kreeg thans voor eenige maanden rust. Kalm en majestueus lagen zij op plaids uitgestrekt naar het zeildoek te staren, dat de reizigers tegen de zonnestralen beschermde en verheugden zich bij voorbaat in de hulde hunner zwarte onderdanen, die maanden lang in nacht en sneeuw hadden voortgewerkt, om met de eerste zomer-zonnestralen ook hunne meesters als Lios-Alfar<note n="1" place="foot">Lichte Elven</note> uit Alfheim te zien overkomen. Dan zullen zij met Mephistophelische waardigheid in de ingewanden der aarde nederdalen, en met donderende stem aan de Mörk-Alfar<note n="2" place="foot">Zwarte Elven.</note> bevelen het volgend jaar nog meer metaal te leveren, omdat de suikerbakkers elk jaar duurder worden, en bovendien de oudste dochter in de groote wereld moet gaan. Daarna zullen zij zich nog eenigen tijd in de lange dagen van het noorden verlustigen, en als zij vertrokken zijn om de suikerbakkers-rekeningen tot een ongehoord bedrag optevoeren, en om de oudste dochter als eene Walkure in de - ware het mogelijk koninklijke - salons te doen schitteren, als de koude het watervlak heeft versteend en het zware lijkkleed over de eenzame vlakten uitgespreid, dan zullen de trawanten van den somberen vorst hard brood met rauwe visch eten, weer in de diepte nederdalen, en zwoegen
<pb n="74"/>
en slaven, en hameren en smeden, dat mijlen ver de omtrek dreunt en de Mörk-Alfar verstikkende zwaveldampen over de wereld uitblazen.</p>
<lg type="poem">
<l>Zwart zonk de nacht over 't bloedige veld,</l>
<l rend="; 1tab">'t Loeien der stormen bedaarde,</l>
<l>Badend in bloed zonk er menige held,</l>
<l rend="; 1tab">Strijdend voor Odin ter aarde.</l>
<l>&nbsp;</l>
<l>Borst tegen borst hadden Gothen gekampt,</l>
<l rend="; 1tab">'t Zwaard had op 't zwaard zich gebroken,</l>
<l>Worstelend harnas aan harnas geklampt,</l>
<l rend="; 1tab">De adem kwam d' adem bestoken. -</l>
<l>&nbsp;</l>
<l>Honderden liggen met doodsbleek gelaat,</l>
<l rend="; 1tab">Wachtend tot Odin, de koning</l>
<l>Vader des levens zijn' blik op hen slaat,</l>
<l rend="; 1tab">Hoog uit Walhalla zijn woning.</l>
<l>&nbsp;</l>
<l>Amar alleen staat geleund op zijn zwaard</l>
<l rend="; 1tab">Zonder een enkele wonde,</l>
<l>‘Odin, is Amar uw mede niet waard,</l>
<l rend="; 1tab">Sterft hij als slaaf<note n="1" place="foot">Zij, die op hun bed stierven, kwamen even als de slaven niet bij Odin in 't Walhalla, maar bij Thor in zijn paleis Bilskirnir.</note> op zijn sponde?</l>
<l>&nbsp;</l>
<l>Waar is de speer, die mijn pantser doorboort,</l>
<l rend="; 1tab">'t Zwaard, dat mijn zwaard kan verbreken?</l>
<l>Wie wijst uw' strijder den weg naar de poort</l>
<l rend="; 1tab">Door uwen arend bestreken?’</l>
<pb n="75"/>
<l>Zoo klaagt de held, en door 't wolkengordijn</l>
<l rend="; 1tab">Breken er lichtstralen henen,</l>
<l>Hoog aan den hemel in 't diep kristallijn</l>
<l rend="; 1tab">Is hem een Walkuur verschenen.</l>
<l>&nbsp;</l>
<l>Snel als de vliegende starren door 't blauw,</l>
<l rend="; 1tab">Over onzichtbare banen,</l>
<l>Spoort zij den klepper wien paarlende dauw</l>
<l rend="; 1tab">Drupt uit de golvende manen.</l>
<l>&nbsp;</l>
<l>Goud is haar pantser en goud is haar schild,</l>
<l rend="; 1tab">Vlammend de lans in haar handen,</l>
<l>Zwart is het ros, dat haar bliksemend wild</l>
<l rend="; 1tab">Draagt over zeeën en landen.</l>
<l>&nbsp;</l>
<l>‘“Amar, mijn Amar herkent gij mij niet,</l>
<l rend="; 1tab">“Die in den strijd voor u waakte,</l>
<l>“Die u het pantser gelijk aan 't graniet</l>
<l rend="; 1tab">“Doodend uw zwaardslagen maakte?</l>
<l>&nbsp;</l>
<l>“Mij schonk de vader der goden tot buit</l>
<l rend="; 1tab">“Amar, den held onder helden,</l>
<l>“Sterf door mijn speer en de Walkure als bruid</l>
<l rend="; 1tab">“Voert u naar Odinstuns<note n="1" place="foot">Odinstun is de vlakte, waar de helden uit Walhalla zich in den krijg oefenden.</note> velden.”’ -</l>
<l>&nbsp;</l>
<l>Zoo spreekt de god'lijke en Amor zijgt nêer,</l>
<l rend="; 1tab">Dood'lijk getroffen in 't harte,</l>
<l>Maar van zijn' mond kust de Walkure têer</l>
<l rend="; 1tab">'t Stervende blauwen der smarte.</l>
<pb n="76"/>
<l>Sluimert de Walkure, god'lijke maagd,</l>
<l rend="; 1tab">Zacht in de omarming der dooden,</l>
<l>Straks als de morgen in Asgard<note n="1" place="foot">Asgard is de geheele hemel, waarin het Walhalla een paleis is voor gevallen helden bestemd.</note> weer daagt,</l>
<l rend="; 1tab">Wekt zij den held in 't Walhalla der goden.</l>
</lg>
<p>Zoo was 't eens, maar heden ten dage zijn ook de Walkuren zoo beschaafd geworden, dat de meesten niet eens meer te paard kunnen zitten, en slechts nu en dan op een' muilezel door het Harzgebergte rondtoeren. Met de helden hebben zij zulk een medelijden gekregen, dat zij het nooit meer wagen hun de speer in het hart te duwen, maar integendeel ijverig pluksel maken, opdat de held Amar, neen, ik vergis mij, de soldaat X van de 4<hi rend="sup">e</hi> compagnie, van het 3<hi rend="sup">e</hi> bataljon, van het 45<hi rend="sup">e</hi> regiment zoo spoedig mogelijk vergete, dat hij tegen wil en dank met een proppenschieter in de hand tegenover eenige onzichtbare kanonnen is geplaats, die hem met de meest mogelijke kalmte een been hebben afgenomen. Ook houden de Walkuren bazars en vertoonen zich daar in den vollen glans der schoonheid, opdat de afgevallen, verweekte helden, nog eenmaal zouden gevoelen hoe heerlijk een Walhalla moet geweest zijn, waar zij uit gouden bekers de mede schonken.</p>
<p>Neen, 't is niet waar, lezer, er zijn geen Walkuren meer, en geen Nornen en geen Fylgiën. Wij zijn te
<pb n="77"/>
ver gevorderd, te critisch ontwikkeld, te fijn beschaafd, te grondig onderricht om langer aan Odin met zijn raven en Thor met zijn bokken te gelooven. Hebben wij onze nieuwe mythologie met onzen heiligen Januarius, onze Louise Lateau en andere gestigmatiseerde vrouwen niet? En, indien die bloederigheid u walgt, bezitten wij geen allerliefst gezelschap van huisgeesten, die zelden voor een uitnoodiging bedanken en evenmin eigenmachtig digestie-bezoeken afleggen? Gelukkige wezens, die, niet aan ruimte of tijd gebonden, volkomen op de hoogte zijn van het ‘Ding an sich’, dat den philosofen zoo ontzettend veel hoofdbreken kost. Het wordt inderdaad tijd, dat wij voor goed met Thor, Freya c.s. breken, onze heidensche benamingen der dagen afschaffen en voortaan spreken van:</p>
<list>
<item>Zakendag,</item>
<item>Gelddag,</item>
<item>Geestendag,</item>
<item>Politieke dag,</item>
<item>Bijgeloofsdag,</item>
<item>Ongeloofsdag,</item>
<item>Geloofsdag,</item>
</list>
<p>de laatste te verdeelen in praatdag vóor, en pretdag na 12 ure.</p>
<p>Maar eens zal komen de dag; dat oorlog, slachting en bloedvergieten over de gansche wereld woeden. De zon verbergt zich. Ouders strijden tegen hunne kin-<pb n="78"/>deren en kinderen tegen hunne ouders, broeders tegen broeders, man tegen vrouw; de schilden kletteren, de zwaarden flikkeren en niemand is er, die erbarming kent. Dan stormen de reuzen aan, door Hrymur geleid, en de goden trekken hun te gemoet, gevolgd door de helden ten getale van vijfhonderd veertig maal achthonderd. Alle reuzen, alle goden vallen en bij gansche scharen gaan de menschen de paden des doods. Asgard met zijn paleis ligt verwoest. Dan barst de hemel open, en de Alvader slingert vuur over de wereld en verbrandt ze. De zon wordt zwart, de sterren vallen neder, de tijd is ten einde.</p>
<p>Doch, als het scherm opgaat, zitten de oude goden weer kalm, ongedeerd in den hemel en liggen de menschen weer aanbiddend neder in de weinige oogenblikken, die zij van hun' arbeidstijd kunnen afzonderen.</p>
<p>Er is zooveel ware geheimzinnigheid en geheimzinnige waarheid in dit slot - dat weder een begin is - dat ik besloot mijn contubernaal, eens om een commentaar op deze godenschemering te vragen.</p>
<p>Ontzettend tafereel als hemel en aarde sidderen, omdat de schrikkelijkste der strijden een' aanvang neemt, als 't bijltijd en zwaardtijd, stormtijd en petroleumtijd is, als alle ketenen en banden worden verbroken, de vuurroode, de goudgele en de roetkleurige hanen te gelijk beginnen te kraaien, als de Fenrirswolf zich losrukt en de Midgardslang gift spuwt, dat lucht en
<pb n="79"/>
water verpest, als de schitterende hemelsbrug aan stukken breekt, als de goden van alle volken en tijden met de menschen van alle standen strijden tot den vierden, vijfden en zesden toe, die opgeschoten zullen zijn even als de paddestoelen op den vochtigen bodem onder de trotsche, honderdjarige beuken opschieten, als alles in rook en vuur opgaat, maar ten slotte de zon en de maan weer als te voren aan den hemel wandelen, de aarde weer als te voren groent, de oude goden weer als te voren in ongenaakbare majesteit tronen en het menschdom weer als te voren hen bewierrookt, bezingt en aanbidt.</p>
<p>Daar lag eensklaps een hand op mijn schouder en de professor sprak:</p>
<p>‘Ziet u ginds die flauwe, blauwe lijn? - Het is de kust van Zweden. Die kust rijst voortdurend, terwijl die van Noorwegen zakt. Met proefnemingen en opmetingen hebben de geleerden dit feit geconstateerd, de leeken hebben het vernomen en men weet het thans vrij algemeen. Wat den meesten ook bekend werd is, dat zich thans onder onze voeten in de Oostzee en in alle mogelijke zeeën der wereld een bezinksel vormt van de schalen der zeedieren, dat eenmaal een nieuwe laag van de vaste aardkorst zal vormen, wanneer het tegenwoordige vast-land zee zal geworden zijn, de visschen door onze steden rondzwemmen en in de laatste Pruissische <hi rend="i">pickelhaube</hi> zich een polyp gevestigd heeft, die al wat hij met zijne vangarmen
<pb n="80"/>
kan bereiken, grijpt en verslindt. Wat evenwel nagenoeg onbekend blijft, is, dat voor miljoenen jaren het quantum materie, dat wij nu wereld noemen zich geheel in gasvormigen toestand bevond, en eerst door langzame afkoeling zoo is geworden als wij het nu kennen, of als velen meenen het te kennen. Met die afkoeling ging inkrimping gepaard, gelijk dat bij elke afkoeling op eene kleine uitzondering na, die van het water, is waartenemen. Een dwaling nu - en een dwaling waarin helaas, zoovelen verkeeren - is de meening, dat heden ten dage die inkrimping zou opgehouden hebben. Integendeel, gelijdelijk gaat zij voort met noodlottige zekerheid, en men moet blind zijn om in de natuur dien voortgang niet optemerken. Dwaasheid is 't eene afstootende en eene aantrekkende kracht aantenemen. Samentrekking is het wezen der dingen, de Essens, de “Weltseele”, het Ding an sich’. Vergun mij dat ik u met een paar voorbeelden dit - mijn systeem - bevestig.’</p>
<p>Ik waagde de opmerking, dat er van een godenschemering dus wel niets zou komen.</p>
<p>‘De schemering ontstaat, wanneer’....</p>
<p>O, neen, waarde professor, laten wij liever uw systeem eerst afhandelen, en opdat het ons niet schemere, de schemer-theorie voor morgen bewaren.</p>
<p>‘De wereld is dus van den gasvormigen toestan tot den gloeienden overgegaan... inkrimping.</p>
<p>Van den gloeienden tot den bekoelden... inkrimping.</p>
<pb n="81"/>
<p>Thans slijpen ijs en water de bergen af, totdat zij met de algemeene aardoppervlakte gelijk geworden zullen zijn.... inkrimping.</p>
<p>Het huwelijk, het één worden van twee individuen; de dood, het zich vereenigen met het stof, wat is dit anders dan... inkrimping.</p>
<p>Aanschouw het menschelijk geslacht, dat voortdurend kleiner wordt, de drinkbekers, die steeds minder inhouden, de schilderijen onzer moderne meesters, in tegenoverstelling van de doeken der ouden, de samentrekking der ruimte door onze stoombooten en spoorwegen, en overtuig u dat inkrimping het wachtwoord van het verleden, van het heden, van de toekomst, <hi rend="i">het zijn κατ' εξοχην</hi> is. Zijt ge eenmaal zoover in de wijsbegeerte gevorderd, dan zal het u gemakkelijk vallen intezien, dat volgens dit - mijn systeem, - dat dagelijks door nieuwe bewijzen wordt versterkt, de wereld eenmaal moet samenkrimpen tot één mathematisch punt.’</p>
<p>Maar wij dan, professor, het groote Duitsche en het nog grooter Hemelsche rijk, de miljoenen van Rotschild, de 119<hi rend="sup">e</hi> psalm, de kunstige zinnen der Duitsche geleerden, de entr' actes van de opera en de alwetendheid van Multatuli?</p>
<p>‘Alles, jeugdige reiziger, <hi rend="i">moet</hi> eenmaal samenkrimpen tot één mathematisch punt, maar let wel, op dat oogenblik zal de eeuwigheid het bewijs leveren, dat zij eeuwig is. Want zoodra de afstand, die ons van de zon scheidt, eveneens is samengekrompen tot
<pb n="82"/>
één mathematisch punt, hetgeen volgens mijne berekeningen op datzelfde oogenblik zal plaatsgrijpen, dan zal deze aarde op de zon stooten, met een' geweldigen knal zal alles uiteenspatten, en door de ontwikkelde warmte opnieuw in gasvorm een bestaan van miljoenen jaren aanvangen. Ik meen met dit - mijn systeem - het wezen van 't heelal volkomen doorgrond te hebben en het eenige, wat mij in mijne verdere levensdagen nog te doen overblijft, is bewijzen te verzamelen om het schoone gebouw, dat kunstig op slechts één steentje rust - even als de Faam op het graf van Prins Willem op één' teen - door middel van ophoogen links en ophoogen rechts tot zulk een hoogte optebouwen, dat niemand aan de deugdelijkheid van dat ééne steentje meer twijfelen durft.’</p>
<p>Maar professor, als nu iemand het in zijn hoofd krijgt dat ééne steentje wegtenemen, zal dan...</p>
<p>De professor was weg en liet mij - zooals professoren dikwerf doen - met een perspectief en een retrospectief van gassen in een bange onzekerheid achter. Ik staarde in den blauwen hemel, waarin geen eind te ontdekken was, in het diepe water, dat bodemloos scheen, in den horizont, waar het land was verdwenen. Onzekerheid voor, onzekerheid achter, onzekerheid boven, onzekerheid onder, onzekerheid rechts, onzekerheid links.</p>
<p>‘Sir, be so kind to drink a bottle of Champagne with me.’</p>
<pb n="83"/>
<p>De Engelschman had de ware snaar getroffen. Als het weten toch niets dan gas is, laat het dan ten minste als Champagne smaken.</p>
<p>&nbsp;</p>
<p>Lezer, 't is verkeerd te veel Champagne te drinken, vooral wanneer hij slecht is, zooals in Zweden dikwerf geschiedt. Men voelt zich den volgenden morgen bijzonder onaangenaam. De beenen worden zwaar, het hoofd licht en de <hi rend="i">flicka</hi>, die u ten vier ure wekt, als de stoomboot Piteå bereikt, loopt gevaar een' vloed van verwenschingen naar het hoofd te krijgen.</p>
<p>'t Is niet waar, dat al ons weten maar gas is. Wanneer wij s'morgens een' duren eed zweren nooit weer Champagne te zullen drinken, dan weten wij maar al te goed, dat wij er ons den vorigen avond te diep in hebben ondergedompeld. Wij weten dat boontje altijd om zijn loontje komt, en dat wij dus de kennis met boontje moeten afbreken, wanneer wij geen lust hebben om naderhand het loontje uittebetalen. Wij weten dat, wie zijn...die oude Hollanders waren wel krachtig, maar niet fijn in hunne uitdrukkingen, wij negentiende-eeuwers zouden zeggen, dat wie zich in de vingers snijdt, er een vleeschkleurig Engelsch pleistertje op moet plakken. Wij weten dus juist genoeg om optepassen, dat wij morgen geen berouw hebben over heden, en om met dat beginsel voor oogen te zorgen, dat wij het zoo goed en zoo aangenaam mogelijk op dit ondermaansche hebben.</p>
<pb n="84"/>
<p>Deze laatste woorden waren tegen den professor gericht, die al voortdroomende en snorkende iets prevelde, dat op egoisme leek. Ik trachtte hem wakker te schudden, maar er hielp niets aan. Ten einde raad snoerde ik de riemen van mijn handkoffertje vast, nam mijn jas over den arm, en schreeuwde hem voor mijn vertrek nog in de ooren:</p>
<p>Waarde professor, indien gij ooit weer een systeem maakt, zet er dan boven: ‘Loontje komt om zijn boontje’, zet er onder: ‘Wat gij niet wilt, dat u geschiedt, doe dat ook aan een ander niet.’ Voeg er als gij wilt nog bij: ‘die goed doet goed ontmoet.’ Neem er vervolgens uw systeem maar weer uit, en voor de practijk zal er nog een schat van wijsheid overblijven. Goede reis!</p>
<p>Een hevige schok wierp mij tegen den slapende aan, die half versuft den lastigen vreemdeling tot afscheid de hut uitbonsde,...wij waren aan land.</p>
</div>
<div type="chapter">
<pb n="85"/>
<head rend="h3">Lappmarken.</head>
    <lg type="poem">
<l>In Lappland sind schmutzige Leute</l>
        <l>Plattköpfig, breitmaulig und klein,</l>
        <l>Sie kauern ums Feuer, und backen</l>
        <l>Sich Fische und quäken und schrein.</l>
        <l>&nbsp;</l>
        <l rend="; 1tab"><hi rend="sc">Heinrich Heine</hi>.</l>
</lg>
<p>Grootsch is de aanblik niet dien Piteå den reiziger schenkt, wanneer hij op het dek der stoomboot staande, de stad aan zijne voeten ziet liggen. Vooraan een zandig pleintje, en daarachter een hoopje roode, houten huisjes tegen eene hoogte aangeleund, die zich rechts en links liefelijk begroeid tot een kom-rand uitstrekt, waar binnen de schepen nog gerust het anker laten vallen. Wanneer eenmaal de rijzing der kust het binnenloopen zal verbieden, zullen de inwoners genoodzaakt zijn hunne woningen wat verder op te plaatsen om niet een landstad te worden, hetgeen minder aangenaam zou wezen zoolang de gewenschte spoorweglijn van Stockholm naar Haparanda nog
<pb n="86"/>
uitblijft. Hooger dan onze dijken is die heuvelrug hier niet, en nergens aan de Zweedsche kust verheft hij zich tot een' berg.</p>
<p>Hoewel de Norrbotten, - die met verachting neerziet op de menigte zeilscheepjes, welke haar omringen en op het eenig lokaalstoombootje, dat juist de haven binnenzucht - door een schelle fluit hare aankomst heeft aangekondigd, en nu een zware rookkolom ten hemel zendt om den inwoners te verkondigen, dat zij als gewoonlijk audientie geeft, is er nog niemand van de beau-monde komen opdagen. - 't Is te vroeg. - Eenige straatjongens en zee-invalieden zijn wel aanwezig om de zware touwen vasttemaken aan de ijzeren ringen, maar de petten met gouden en gekleurde randen, die in Zweden de belastingschatters, politie-commissarissen, jagermeesters, houtvesters, telegrafisten en de rest van het heirleger der ambtenaren karakterizeeren, hangen nog rustig aan de kapstokken, terwijl hare meesters zich voor de komende vermoeienissen nog immer rustig voorbereiden. Wanneer echter de kapitein geduld heeft, en daaraan ontbreekt het een' Zweedschen kapitein, ja zelfs een' stations-chef nooit, dan zullen zij allen tegen twee ure hunne opwachting aan boord komen maken, en zich de hooggewaardeerde afwisseling van een middagmaal op de stoomboot veroorloven.</p>
<p>De reiziger is intusschen aan wal gestapt en staat met zijn handkoffer in de eene, en zijn' regenmantel
<pb n="87"/>
in de andere hand te midden van een bende gapende jongens, die in 't geheel geen moeite doen iets aan hem te verdienen, maar zich waarschijnlijk verbeelden, dat Zijn Majesteit een specimen van een nieuwe diersoort uit Stockholm op bezichtiging heeft gezonden. In het brein van den aangegaapte doet zich ondertusschen de moeielijke quaestie voor, hoe men in 't Zweedsch zegt: ‘Wijs mij asjeblieft’ of ‘wollen Sie mir gefalligst’ den weg naar het logement, de herberg, de kroeg of hoe 't ding heeten mag, wijzen? Aangezien de Zweedsche taal zich de weelde niet veroorlooft van er een asjeblieft en een voornaamwoord <hi rend="i">u, gij</hi> of <hi rend="i">Sie</hi> op natehouden, behoort deze quaestie tot de onoplosbare zoolang men niet weet, dat de Zweden zich in dergelijke gevallen geheel anders uitdrukken en zeggen: ‘Wil de heer of de vrouw of de jufvrouw zoo goed zijn mij’ enz. Het Zweedsche volk, dat zich met geweld tegen de weder-invoering van het oude voornaamwoord <hi rend="i">Ni</hi> verzet, is zoo uitermate beleefd, dat het ook tegen een' straatveger zich niet anders uitlaat dan in den deftigen vorm: ‘Wil de heer zoo goed zijn mij niet te veel drek tegen mijn glimmende laarzen aantevegen?’ Ja zelfs, wanneer een vuile bedelaar op smeekenden toon om een aalmoes vraagt voor een zieke vrouw en een dozijn kinderen, die hij beter gedaan had bij hunne geboorte oogenblikkelijk te smoren, dan antwoordt de aange-<pb n="88"/>sprokene altijd zeer beleefd: ‘Wil de heer zoo goed zijn naar den duivel te loopen’.</p>
<p>Deze wijze van aanspreken vereischt eene groote mate van menschenkennis, want de ongelukkige, die niet in staat is aanstonds eene oude vrijster van een kinderlooze echtgenoote te onderscheiden, loopt gevaar zeer deftige dames grievend te beleedigen. Komt men nader in kennis, dan is ook het woord ‘heer’ niet meer voldoende, en wordt men gedwongen een titelhierarchie van buiten te leeren, die voor de Duitsche in 't geheel niet onderdoet. Gelukkig zijn de Zweden verstandige menschen en als de nood aan den man komt, drinken zij in een vlaag van groote vriendschappelijkheid <hi rend="i">brorskål</hi>, een dronk, die voor de rest van het leven alle titulatuur op zij zet, en het voornaamwoord <hi rend="i">du</hi> in het gesprek even verplichtend maakt als het woord <hi rend="i">broder</hi> boven aan een' brief. -</p>
<p>Denk u een lange, rechte straat op den dijk en een twintigtal loodrecht daarop staande, naar weerszijden afdalende zijsteegjes, bevloer ze met grint in plaats van steenen en vorm in het middenpunt, waar de grootste dwarssteeg de hoofdlijn snijdt, een klein plein, dan hebt ge het plan van Piteå in gedachten ontworpen.</p>
<p>De huizen der straten en stegen, allen van één verdieping, zijn hoog rood geverfd, enkele met zwarte, opstaande balken en witte vensterkozijnen, een kleuren geheel, dat ongetwijfeld den schilder minder be-<pb n="89"/>koort dan het bruin van Unterseen, Brienz of andere Zwitsersche stadjes, maar dat goed verlicht op den duur iets gemoedelijks en vriendelijks krijgt, waaraan men eindigt met innig gehecht te worden. Het groote plein, waarop het telegraafbureau en het stadhuis zich bevinden is deftiger in het wit gedost, maar toch zijn ook daar alle huizen van hout, omdat steen hier een te duur materiaal is. Eén huis slechts heeft een lichtgele tint gekregen, te weten de <hi rend="i">gästgifvaregården</hi>, die boven alles uitsteekt, waarschijnlijk om den naderenden reiziger reeds in de verte aantekondigen, dat er aldaar een bed, eten, drinken en vriendelijke bediening te vinden is.</p>
<p>De deur staat open, ten minste voor hem, die haar gevonden heeft, want zij is eenigszins verstopt achter het huis. Links is een kleine kamer, maar geen mensch, aan den overkant een gesloten deur, die ondanks alle bijbelverklaringen voor den kloppende niet opengaat, en recht vooruit een ruime gelagkamer met toonbank, borrelkast en verder toebehooren, maar eveneens zonder menschen. Levende wezens schijnt het huis niet te bevatten, want alle hoesten, stompen en stampen blijft onbeantwoord, zoowel als het roepen. Er is nog wel een deur achter de toonbank, maar indien daarachter nu eens...</p>
<p>‘Shocking indeed!’ Drie vrouwen in bed! En toch, de deur stond open, wie kon 't helpen. Honderdduizend maal verschooning, <hi rend="i">mamsel</hi> dat ik 't waagde...
<pb n="90"/>
een vreemdeling is niet bekend met de gewoonten van het land... en, ziet u... de deur stond open... u begrijpt...</p>
<p>De <hi rend="i">mamsel</hi>, die in een allerluchtigst négligé zich terstond aan Morpheus omarmingen heeft ontrukt, haar kleine voeten zonder kousen in een paar muilen heeft gestoken en met natuurlijke vrijmoedigheid zulk een' schat van bekoorlijkheden ter bezichtiging aanbiedt, dat men St. Antonius in den hemel kan hooren zuchten, begrijpt er echter niets van wat die plichtplegingen in half verstaanbaar Zweedsch moeten beduiden.</p>
<p>‘<hi rend="i">Caffe? strax</hi>’ zegt zij, en wil weer heengaan.</p>
<p>Neen, allerbekoorlijkste, een paard moet ik hebben.</p>
<p>‘Een paard?... en waarheen?’</p>
<p>Naar Roknäs.</p>
<p>‘Roknäs?...<note n="1" place="foot"><hi rend="i">Gästgifvaregården</hi> is de naam van de Zweedsche herbergen. Op de groote wegen zijn de herbergiers (<hi rend="i">gästgifvare</hi>) verplicht den reiziger tegen een' vasten prijs een wagen met paard tot aan een volgende station te geven. Dit heet reizen met <hi rend="i">Skjuts</hi> en men vraagt alsdan nooit naar een' wagen, maar naar een paard.</note> Wat is dat?’</p>
<p>Roknäs is Roknäs, <hi rend="i">mamsel</hi>, een plaats, een dorp, een post-station, een stad als je wilt.</p>
<p>‘Ik ken het niet.’</p>
<p>Wanhopig oogenblik: vijf uur in den morgen, geen mensch op de been behalve eenige straatjongens en een jufvrouw, die de geographie van het land niet kent of die den vreemdeling niet verstaan wil.</p>
<pb n="91"/>
<p>Kan u lezen?</p>
<p>‘Ja wel.’</p>
<p>Wat staat dan hier in mijn' reisgids?</p>
<p>‘R-o-k-n-ä-s - Roknäs! O! Roknäs; ja wel Roknäs!</p>
<p>Maar alleronbegrijpelijkste, dat heb ik nu al zeker tienmaal gezegd met een der beste uitspraken, die men door den drang der omstandigheden kan machtig worden! Span nu maar in, terstond!</p>
<p>‘<hi rend="i">Strax</hi>,’</p>
<p><hi rend="i">Strax</hi> beteekent terstond, ten minste volgens alle bestaande woordenboeken, maar 't is een feit, hetwelk allen vreemdelingen moet opvallen, dat het woord <hi rend="i">Strax</hi> met terstond eigenlijk niets te maken heeft. In de meeste gevallen beteekent het over een half uur, bij uitzondering wordt het wel eens voor over een kwartier gebruikt en als het door over een uur vertaald wordt, dan heeft de reiziger (volgens verklaring van het gouvernement in de verplichtingen des <hi rend="i">gästgifvare</hi>) zich over niets te beklagen.</p>
<p>De <hi rend="i">mamsel</hi> was allerliefst. Zij gaf mij een' stoel, terwijl ik niet zitten wilde, zette koffie, die ik niet gevraagd had, zond jongens met geheimzinnige boodschappen naar alle hoeken van Piteå uit, wekte behoedzaam een' stalknecht uit zijn' slaap des gerechten, liefkoosde den hond, gaf de kat melk, keek naar het weer en maakte een allerverleidelijkst coquet toilet voor een' gebroken spiegel, maar van een' paard was
<pb n="92"/>
in het eerste uur niets te bespeuren. Toch was het dier, de wagen, het tuig, de <hi rend="i">Skjutsbonde</hi>, alles aanwezig, doch even als bij volgende gelegenheden - wanneer minder bekoorlijke <hi rend="i">mamsel's</hi> reeds lang gereed waren met haar toilet - bleef het mij ook nu een raadsel waarom ik tot wachten werd gedoemd. Toen eindelijk het paard was ingespannen, de vuile jongen naast mij in den bak zat en de <hi rend="i">mamsel</hi> ‘ajeui, ajeui’ had geroepen, begon de rit van vier-en-twintig uren, waarvan de folteringen reeds met een enkel woord in een der vorige schetsen werden geschilderd.</p>
<p>Mooi is het land niet. Als voorbij de tweede <hi rend="i">Skjutsstation</hi><note n="1" place="foot">De Zweden spreken alle uitgangen <hi rend="i">tion</hi> met een afschuwelijken vollenmondklank uit, dien men verkrijgt door de lippen niet terugtetrekken gelijk de Duitschers doen, maar ze integendeel zoo ver mogelijk vooruit te steken.</note> de bosschen aanvangen, die de helft van het Zweedsche grondgebied bedekken en de wegen wanhopig recht beginnen te loopen, ontmoet het oog rechts en links niets dan onafgebroken, ondoorzichtige gelederen van dennen- en berkenstammen, terwijl vooruit en achteruit de weg nu eens recht een' heuvel opklimt, dan weder even recht in de diepte nederdaalt. Van menschelijke woningen is niets meer te bespeuren, daar zelfs de eenzame <hi rend="i">Skjutsstation</hi> meestal achter boomen verstopt ligt, en een levend wezen, 't zij mensch of dier, behoort hier evenzeer tot de
<pb n="93"/>
zeldzaamheden. Uren lang gaat het zoo in gelijkmatigen draf voort, terwijl de zwijgende jongen, die bijna onbewegelijk voor zich uit staart, met zijn eentonig ‘pam, pam’, een lippengeluid, waarmede alle Zweden gewoon zijn de paarden optejagen, zich zelven en den reiziger bezwaarlijk uit den slaap zou houden, indien de onbarmhartige steenen en kuilen op den weg hem hierin niet behulpzaam waren. Een enkele maal verspert een breede, snelvlietende rivier den doortocht; dan wordt het paard uitgespannen, en zoo hard mogelijk om een boot geschreeuwd. Slaagt men er in den veerman of, wat meer voorkomt, de veervrouw uit hare dommeling te wekken, dan nadert er binnen een kwartier-uurs een langwerpig vierkante schuit, waarop een tweetal wagens met paarden en reizigers gemakkelijk plaats vinden. De vrouw zegt ‘goe dag,’ de jongen zegt insgelijks ‘goe dag,’ de reiziger bauwt hun als echo een derde ‘goe dag’ na en het gezelschap roeit zwijgend naar de overzijde. Daarop wordt het paard weer ingespannen, en 10 <hi rend="i">öre</hi> voor den overtocht betaald. De vrouw zegt: ‘<hi rend="i">tack</hi>,’ de reiziger antwoordt ‘<hi rend="i">tack</hi>,’ waarop de vrouw wederom ‘<hi rend="i">tack</hi>,’ ‘<hi rend="i">tack</hi>’ de reiziger dito dito, ‘<hi rend="i">tack</hi>’ ‘<hi rend="i">tack</hi>’ zegt, en zonder verdere gedachtenwisseling wordt de tocht op dezelfde wijze, door gelijke boomengelederen, over wegen voortgezet, die een geometrisch bewijs van gelijk en gelijkvormigheid zouden toelaten.</p>
<pb n="94"/>
<p>'t Was ongeveer tien ure in den avond, toen de maag opmerkte, dat zij sedert 's morgens 5 ure in 't geheel geene ondersteuning had genoten. Het stationshuisje zag er zindelijk, en de <hi rend="i">gästgifvare</hi> vriendelijk uit. 't Was te wagen.</p>
<p>‘Wel, ik zal 't eens aan mijn vrouw vragen,’ antwoordde de aangesprokene, terwijl hij een' jongen uitzond om het paard te zoeken, dat op avontuur uit was.</p>
<p>‘Nou,’ zeide de vrouw, ‘veel is 't niet, maar als mijnheer zich met weinig tevreden wil stellen, dan zal ik hem wel iets opdisschen.’</p>
<p>Natuurlijk was mijnheer ook met weinig uitermate tevreden, daar hem anders niets dan hongerlijden overbleef. Hij was dus vergenoegd in het vooruitzicht niet van honger om te zullen komen, of zooals anderen dat noemen: hij berustte in zijn lot. Ondertusschen trad hij de woning binnen en inspecteerde al het belangwekkende, dat zich daar bevond, ten einde een oog in het zeiltje te kunnen houden, en des noods met raad en daad de welwillende gastvrouw te kunnen bijstaan.</p>
<p>'t Was een ruim vertrek met een' wand van half doorgezaagde boomstammen, waartusschen de openingen met wat mos waren dichtgestopt. In een wieg lag een klein kind, dat door twee iets grootere zusjes niet geschommeld, maar heen en weer geschoven werd, eene beweging die naar 't gegil der kleine te oordeelen, in 't geheel niet doeltreffend bleek te zijn.</p>
<pb n="95"/>
<p>‘En wat wenscht mijnheer te gebruiken?’</p>
<p>Wat u heeft, juffrouw, als 't maar eetbaar is. Bijvoorbeeld vleesch...</p>
<p>‘Vleesch hebben wij in 't geheel niet’.</p>
<p>Dan iets anders, eieren met...</p>
<p>‘De kippen hebben wij van 't jaar weggedaan’.</p>
<p>Nu laten wij dan aardappelen zeggen, en wat...</p>
<p>‘De aardappelen van verleden jaar zijn al lang op’.</p>
<p>Maar, juffrouw, wat blijft er in 's hemels naam dan over?</p>
<p>‘Mijnheer kan brood krijgen...’</p>
<p>Met boter?</p>
<p>‘Boter niet, maar wij hebben - volgt een onverstaanbaar woord - dat net even goed is, en wij hebben visch’.</p>
<p>Uitmuntend, kook me een' zalm of zoo iets, geef er een halfje bier bij en...</p>
<p>‘Bier kunnen wij hier niet laten komen’.</p>
<p>Kook dan in Godsnaam den visch maar, en geef mij er water bij te drinken.</p>
<p>‘Zoover is 't waarlijk nog niet, mijnheer. U kan immers melk met water krijgen. Evenwel, gekookte visch eten wij hier nooit, 't is altijd gedroogde’.</p>
<p>Mijn honger was sterk aan 't afnemen.</p>
<p>Daar het heerlijk maal nog niet gereed was, ging ik met de kamer-inspectie voort, nieuwsgierig hoe die gedroogde visch zou worden toebereid. Terwijl de jufvrouw op de groote steenen plaat onder den
<pb n="96"/>
schoorsteen - een vuurtoestel, die circa een vijfde deel van het vertrek innam - een' houtstapel opbouwde, dubbel zoo groot als de sprokkeling, waarop wijlen vader Abraham zijn' lieveling wilde slachten, vond ik aan den wand eenige eigenaardige versieringen aangebracht, die ik met kleine wijzigingen in alle dergelijke woningen van Zweden regelmatig heb wedergevonden. Vooreerst een verbazend aantal klokken en horloges in alle mogelijke gedaanten en grootten, soms wel zes op een rij, die zich allen op verschillende wijzen beijverden den tijd aantewijzen, die 't volstrekt niet wezen kon. Dan, een of meer portretten van lang gestorven Zweedsche koningen met rose vlakken om 't gelaat aanteduiden, die meestal half in de pluimen van den steek waren te land gekomen, waardoor het gelaat een akelig bleeke kleur zou gekregen hebben, indien de blauwe rok er geen tintje overheen had gelegd. Ook koninginnen waren er bij, dikwijls drie afdrukken naast elkander van dezelfde plaat, zeer gedecolleteerde dames, die 't hoofd half ter zijde wendden en met de zwart omrande oogen zoo schaamteloos uitdagend den toeschouwer aankeken, dat men ijst bij het denkbeeld, dat er waarheid in zulk een voorstelling zou kunnen zijn. Op de koninginnen volgden buksen en kruithorens, benevens touwen, messen en simmen, terwijl onmiddellijk daaraan een groote kast sloot met allerlei houten troggen en ander gereedschap, waarvan het gebruik mij nog raadselachtig was.</p>
<pb n="97"/>
<p>Het hout stond in vollen vlam, maar van visschen was er nog niets te bespeuren.</p>
<p>Geen beter land dan Zwedenland... ten minste om geduld te leeren. Daar vond ik juist nog een aangenaam tijdverdrijf in de beschouwing eener plaat, die een weinig verstopt hing achter de kast met houten troggen. Zij stelde voor een' goeden en een' slechten weg, naar mijn bescheiden meening een volkomen onbegrijpelijk iets voor een' Laplander, die altijd maar één' weg te begaan heeft, en dus zeer verstandig nooit over een liberum arbitrium redetwist. De goede weg liep eerst steil naar boven en was dus aamborstigen en zwaarlijvigen niet aanteraden. De teekenaar had dit gevoeld, en maar aan een klein getal zeer magere personen het voorrecht vergund van ‘hooger op’ te mogen streven. Een priester met een Romeinsch graflampje in de hand, dat slechts een weifelend licht verspreidde, werd er voorafgegaan door een hoekige schoone, die schalks het hoofd naar het lampje omwendde, welks drager met ernstig saamgetrokken wenkbrauwen de plooien van haar oranje sleepjapon scheen te bewonderen. Het doel hunner wandeling was een vrij klein paleis in Renaissance stijl, waarvoor twee reusachtige oranjeboomen groeiden, denkelijk omdat de god van Nederland er juist logeerde. Gelukkig stond er 't woord: hemel boven en stak Christus in een luchtig zomernégligé boven het koepeldak uit, want de wandelaar met eenigszins leven-<pb n="98"/>dige verbeeldingskracht begaafd, had anders lichtelijk dit bescheiden gebouw voor de woning van den portier Petrus kunnen aanzien.</p>
<p>Op den slechten weg, die beter aangelegd was, en niet zoo onbarmhartig steil opliep, was veel meer vertier. Daar wandelden officiers met Turksche sabels op zij, dames in 't bessenrood met blauwe pluimen op den chignon, paljassen stonden er op 't hoofd, geleerden met portefeuilles onder den arm, en anderen met flesschen in de hand, juristen of theologen, dit was niet duidelijk aangegeven, liepen haastig achter de gepluimde dames aan, en zelfs de alom bekende bellenman zag ik tot mijn' spijt ook op den slechten weg verdwaald. Ik zeg tot mijn' spijt; want het einde van alle deze geneugten des levens was bitter treurig. Op een' afzichtelijken, groenen draak, waarvan de beschrijving zelfs een' Victor Hugo moeite zou kosten, en waarvoor de lezer dus verzocht wordt zich het leelijkste te denken, dat zijne fantasie scheppen kan, danste een grijnzende dood, die klaarblijkelijk niet wel bij 't hoofd was en dus van zijn zeis niet met zooveel oordeel des onderscheids gebruik kon maken als bij zulk een scherp wapen vereischt wordt. Van de dolzinnigheid, waarmede hij om zich henen maaide, profiteerde dan wederom een rood duiveltje, dat als (een tweelingbroer op Punch geleek, en met zijn collega's ijverig losprikte op de ongelukkige zielen, die 't erg benauwd in de vlammen schenen te hebben
<pb n="99"/>
en allerhande leelijke gezichten tegen elkander trokken. Wat deden zij ook op dien slechten weg? Waarom liepen zij ook die gepluimde, bessenroode dames na, terwijl er toch op den anderen weg zulke aardige oranje dames waren? Que voulez-vous? C'est une affaire de femmes. De vrouwen...</p>
<p>‘Het eten is gereed, als mijnheer wil’...</p>
<p>Met onbegrijpelijke snelheid was de visch toebereid, ik had er niets van bemerkt. Zindelijk zag het sober maal er uit, maar aptijtelijk is toch nog iets anders. Een groote trog stond op tafel met een blauwachtig vocht gevuld waarin groote vellen als eilanden ronddreven, wijders een bord opgestapeld met <hi rend="i">knäckebröd</hi>, een kleinere schaal met een hard klompje wit vet gevuld, dat als boter dienst deed, en ten slotte de hoofdschotel van groote mooten geschubde visch, die, zooals ik later vernam, slechts een oogenblik in de vlammen werden gehouden om vervolgens als ‘pièce de résistance’ dienst te doen. Nu, aan ‘résistance’ was dan ook geen gebrek. Er werd veel van het menschelijk gebit gevergd, en als het tuinmes, dat ook als zaag scheen gebezigd te worden, er niet in slaagde door de witte, taaie vezels heentedringen, moesten handen en tanden samenwerken om de prooi vaneen te scheuren. Het was zwaar en onaangenaam werk, maar wat doet een menschenkind al niet om het zorgvuldig gekoesterd teer bemind eigen-ik zoolang mogelijk in stand te houden. Zelfs als hij in Laplands
<pb n="100"/>
sombere bosschen geboren is, acht maanden eenzaam in duisternis rondwaart, onder de sneeuw bedolven, slechts nu en dan van een' haastig voorbijtrekkenden reiziger verneemt, dat er wel meer op de wereld te zien is dan berkenboomen en water, zelfs dan kauwt hij op een stuk gedroogde visch, drinkt water en melk om toch zoo lang mogelijk die sneeuw, die duisternis, die eenzaamheid te lijden, en als hij een drietal kinderen om zich heen ziet springen, verwijt hij zich nooit dat de eenige erfenis, die hij hun kan nalaten wederom een perspectief van sneeuw, duisternis, eenzaamheid en rauwe visch is. Toch hadden die kleinen wellicht neen gezegd, als 't hun maar gevraagd ware of zij leven wilden.</p>
<p>En hoeveel moet ik nu betalen voor dat middagmaal?</p>
<p>‘Niets mijnheer.’</p>
<p>Ik gaf aan de kinderen een kroon en een koor van dankende stemmen deed mij uitgeleide.</p>
<p>'t Was half twaalf uur, toen de tocht werd voortgezet. De blauwe hemel was achter een grauw wolkengordijn verdwenen, en de grootste duisternis van den noordschen zomernacht, die evenwel reeds hier het lezen niet onmogelijk maakte, was ingevallen. De <hi rend="i">Skjutsbonde</hi>, ditmaal een man van minstens veertig jaren, nam naast mij plaats, het paard zette zich in gelijkmatigen draf en de hobbelbeweging had weer voor eenige uren een' aanvang genomen.</p>
<pb n="101"/>
<p>Geruimen tijd schommelden wij zwijgend voort nog immer over dezelfde rechte wegen en door dezelfde eentonige wouden. 't Was er nu beangstigend stil. Geen vogel zong en geen windje trilde door de grashalmen henen. Spookachtig staken de uitgebleekte wortels der omgevallen boomstammen tegen het ernstige groen der dennen af, nu eens een' menschelijken vorm aannemend, dan weer op een slank hert of op een witte beer gelijkend. Hier en daar spraken zwarte, kale plekken van groote vuren door reizigers of arbeiders aangelegd, die gemakshalve een deel van het bosch zelf hadden aangestoken. De half afgebrande stammen waren verkoold blijven staan, omdat niemand er voordeel in had gezien hen wegtevoeren. Die de storm had neergeworpen waren blijven liggen waar zij gestaan hadden, sommigen alleen, anderen de takken ineengestrengeld, getrouw tot in den dood; de bladeren waren gestorven, verdroogd, door de winden afgerukt en uiteengejaagd. Waar vorige geslachten lagen te verbleeken en te vermolmen, daar groeide en bloeide de eeuwig frissche, eeuwig jeugdige natuur op de graven der vaderen, daar verrees een nieuw geslacht en hief zijn' top ten hemel, als wilde 't door het blauwe gewelf heenboren om te zien wat daarachter verscholen ligt. Maar het kwam niet eens half weg, geen schrede verder dan het vorig geslacht, en als de storm het in zijn knellende, ijskoude armen sluit, dan buigt het de fiere kroon ont-<pb n="102"/>moedigd ter aarde, zucht diep - en valt. De bleeke gezel van het noorden, de huiverende berkenboom peinsde, maar doorgrondde 't niet, waarom hij telken jare met zooveel liefde door de zonnestralen werd wakker gekust. Nauwelijks was de korte lentevreugd genoten of de rijpende zomergloed legde een doffer tint over zijn helder groen, en amper had hij zich gewend aan deze stemmigere kleuren of de pijnigende najaarsstormen bogen zijn kruin ter aarde, beroofden hem van zijn schoonste takken, scheurden stuk voor stuk de verschrompelde bladeren weer af. En als de korte lust en de bittere pijn genoten en geleden waren, hulde de slaap hem weer in 't witte kleed, opdat na een achttal maanden een nieuwe lente hem zou wakker kussen en een nieuwe herfst hem dooden zou. De rijzige denneboom zag ook peinzend ten hemel en vroeg 't ook vergeefs, waarom hij nog steeds in volle pracht van vormen gespaard bleef, terwijl elk jaar een menigte lang geliefde broeders met onweerstaanbaar geweld werden neergeworpen. Hem loeide geen najaarsstorm in slaap, zijn groen trotseerde den langen winternacht, maar 't was ook een somber groen, dat treurig langs den stam nederhing, en als de zoele lenteadem allerwegen nieuwe, frissche kleuren te voorschijn riep, dan was 't moeilijk aan den ernstigen denneboom de kleine lichtgroene puntjes te ontdekken, die getuigden, dat ook hij medeleven moest, al was 't dan tegen wil en dank. Ook het vogelen-<pb n="103"/>koor zweeg mijmerend, want de lente was voorbij, het genot was genoten en het gezang verstomd, maar in het nest piepte een nieuw geslacht, dat naar een nieuwe lente en nieuw genot hunkerde, dat zingen zou zooals de ouden hadden gezongen van liefde en lust, en verstommen zou zooals de ouden waren verstomd, teleurgesteld, snakkend naar rust.</p>
    <p>De lente heerschte nog, maar de natuur, die in den winterslaap ook de herinnering achterlaat zou weldra zich met de rijkere en diepere zomertinten tooien om haar' tweeden bruidegom, den dood in de armen te snellen. Tot voor weinige dagen waren er sporen van het afgelegde, witte kleed in de schaduw der boomen tusschen de grashalmen te zien geweest.</p>
<lg type="poem">
<l>Aan 't zwerk in winternacht geboren,</l>
<l rend="; 1tab">Lag in 't dorre gras verloren,</l>
<l>Een kleine sneeuwvlok blank en fijn</l>
<l rend="; 1tab">Smachtend naar wat zonneschijn.</l>
<l>&nbsp;</l>
<l>Daar blonk door 't grauwe wolkgewemel</l>
<l rend="; 1tab">Helder blauw de morgenhemel,</l>
<l>En op de sneeuwvlok bleek en teer</l>
<l rend="; 1tab">Daalde een gouden lichtstraal neer.</l>
<l>&nbsp;</l>
<l>Verbroken waren 's winters boeien,</l>
<l rend="; 1tab">Hooger steeg het zonnegloeien,</l>
<l>Maar de arme sneeuwvlok blank en fijn,</l>
<l rend="; 1tab">Smelt door warmen zonneschijn.</l>
</lg>
<pb n="104"/>
<p>Toen steeg zij op naar den blauwen hemelboog, zweefde er lang in helder licht en koesterenden gloed, blonk er met duizende kleuren, maar toen de aangebeden zon haar los liet en zij op de aarde terugviel, sloot het vuile slijk haar in zijn armen en heette het ongedierte haar juichend welkom.</p>
<p>Zoo is 't geschied en niet alleen in Lappmarken.</p>
<p>Of mijn buurman zich ook met zulke treurige beelden bezig hield weet ik niet, maar wel zong hij lage, langzame, loodzware tonen:</p>
<lg type="poem">
<l>.....................................</l>
<l>den Sinn der Rede konnt' ich nicht verstehn.</l>
<l>Es klang so nach als hiess es Noth,</l>
<l>Ein dustr'es Reimwort folgte Tod!</l>
<l>Es tönte hohl, gespensterhaft gedämpft.<note n="1" place="foot">Men vergelijke Schumann's tonen op deze woorden.</note></l>
<l>&nbsp;</l>
<l rend="; 1tab"><hi rend="sc">Goethe's Faust</hi>.</l>
</lg>
<p>Het was een psalmmelodie alleszins passend bij de indrukwekkende stilte en de grootsche eenzaamheid dezer eindelooze bosschen. Op eens hield het gezang op, en wendde de zanger het hoofd naar mij om. Ik had hem nog niet ‘en face’ gezien. Zijn gelaat was goedig, maar gelijk bij de meeste bewoners dezer streken, lag er een strenge, sombere uitdrukking in zijn diepe trekken. Misschien was dat de laatste fami-<pb n="105"/>lietrek van die forsche, krachtige Vikings, welke op hunne kleine vaartuigen de wereld rondzwierven, om nu en dan als leeuwen met één' geweldigen slag hunner klauwen een lap te scheuren uit de oude wereld hunner dagen, het trotsche lichaam, dat onder een parasietisch ambtenaars-heir lag te verrotten en te vergaan. Ach! hadden zij 't geweten, dat hunne nakomelingen de zangen der Edda zouden vergeten om de liederen van een' Hebreeuwschen koning in de Scandinavische wouden te galmen! Zij zouden de hemelbrug terstond in stukken geslagen en alle familiezwak uit hunne strijdlustige harten verbannen hebben. Maar zij konden zoo iets niet gissen en gingen henen in het volle vertrouwen met hunne klein- en achterkleinkinderen de mede in 't Walhalla der goden te drinken. Zij wachten er nog, want de kleinkinderen, die op ongeloofelijke afstanden kleine kogels in een kleine, zwarte vlek van een witte schijf jagen, hebben den draak gestoken met hunne ongepolijste voorvaderen, en voor het lidmaatschap van 't Walhalla bedankt, omdat de dienst hun aldaar op den duur te vermoeiend zou worden. Voor Odin's mede hebben zij zich schadeloos gesteld door een' opwekkenden drank, die er inderdaad in slaagt somwijlen het oude heldenhart nog eens wakker te schudden en dan tot allervermakelijkste kloppartijen aanleiding geeft. Vooral de Zweedsche schoorsteenvegers schijnen voor dergelijke reactionaire opwellingen vatbaar te zijn en in het zuidelijk
<pb n="106"/>
deel van Stockholm, dat door zijn standjes berucht is, wordt zelden een behoorlijke vechtpartij zonder medewerking van schoorsteenvegers afgespeeld. Evenwel ergert dit de minder opgewondenen zoodanig, dat zij krachtige wetten met tal van artikelen hebben uitgevaardigd om dergelijke demonstratiën ten gunste van den afgezworen Odin, dergelijke reacties tegen de algemeene rustliefhebberij voor goed te onderdrukken. Daarom is bijvoorbeeld de brandewijn in Lappmarken verboden, en als de nieuwsgierige reiziger mede wil drinken, moet hij een bedevaart doen naar Gamla Upsala om in een armoedig huisje nabij het graf van Odin tegen eene kleine vergoeding eenige droppels van dezen drank meester te worden.</p>
<p>‘Waar komt mijnheer van daan’, vroeg mijn begeleider, nadat hij mij eenige oogenblikken zwijgend had aangestaard’.</p>
<p>Van Holland.</p>
<p>‘Hoooolland, zoo.... en heeft u in dat Hoooolland, even als wij hier, een aarde en een hemel en een Zaligmaker’?</p>
<p>‘De vraag was, wat het laatste punt betreft, niet gemakkelijk te beantwoorden, ik trachtte er dus met een ontwijkende wedervraag aftekomen, en merkte op dat dit alles in Zweden zeker uitmuntend ingericht was. 't Hielp echter niet.</p>
<p>Ja, in Zweden is 't goed, maar hoe is 't nu in Hoooolland’?</p>
<pb n="107"/>
<p>Precies als in Zweden, mijn vriend.</p>
<p>‘Hé, precies als in Zweden... precies als in Zweden. Nu dan zal 't in Hoooolland ook wel goed zijn. Ik heb gehoord, dat er landen zijn, waar iedereen wat anders gelooft. Dat zijn slechte landen, maar in Zweden is 't gelukkig beter’.</p>
<p>Ja, ook in Holland heerscht de allerweldadigste overeenstemming van meeningen, en als er een opstaat, die er wat verscheidenheid in wil brengen, dan praten de overigen hem zoo spoedig na, dat zij 't ten slotte toch weer eens zijn. Zoo is 't bijvoorbeeld geschiedt, dat iemand de opmerking maakte, dat de regeering niets voor de kunst deed, en oogenblikkelijk hebben alle omroepers het uitgegalmd, en alle nieuwsbladen en tijdschriften het schandaal opgeteekend, dat de regeering niets voor de kunst deed. De kunstenaars riepen het aan het publiek toe, het publiek schreeuwde het terug aan de kunstenaars, het geheele volk verweet het aan de regeering, de regeering verweet het aan zich zelve, kroop in een' zak, strooide asch op het achtbaar hoofd, deed boete en maakte ten slotte zulke heerlijke bepalingen in 't belang der kunst, dat heden ten dage zelfs de gewapende macht geen oude patroontasch verkoopen mag voordat de rijksadviseurs hebben uitgemaakt of het prul niet bewaard moet blijven, opdat de naneef zich overtuige van de kunst-vaardigheid zijner voorvaderen.</p>
<p>Ik durf niet beweren, dat de <hi rend="i">Skjutsbonde</hi> mijn be-<pb n="108"/>toog tot den einde toe heeft aangehoord, nog minder dat ik het in duidelijk Zweedsch heb uitgedrukt en het allerminst dat hij den diepen zin er van volkomen heeft doorgrond. De man was zoo verdiept in zijn eigen bespiegelingen, dat hij weldra met een nieuwe vraag voor den dag kwam, namelijk: of wij in Hoooolland ook een' God hadden.</p>
<p>Dit ging inderdaad, te ver en ik veinsde dus zijn woord <hi rend="i">Gud</hi> niet te verstaan.</p>
<p>‘Wel’, zeide hij, ‘<hi rend="i">Gud</hi> is Hij, die de aarde, de boomen, de paarden, de menschen gemaakt heeft en hier boven een groot paleis heeft, waarin mijn vader nu al zeven jaren woont, en waar ik zelf ook eens heenga. Is mijnheer al in Stockholm geweest’?</p>
<p>Ja.</p>
<p>‘Ik ben nooit in Stockholm geweest, maar ik weet toch wel wat er alzoo in Stockholm is. Heeft mijnheer ook den koning gezien’?</p>
<p>Ja.</p>
<p>‘En hoe zag die koning er wel uit’?</p>
<p>Hij had een' mooien rok met veel goud aan en droeg pluimen op het hoofd. In zijn rijtuig, op den bok en in het achterbakje zaten nog andere mooie rokken, die ook allen met pluimen versierd waren.</p>
<p>‘Welnu, wanneer ik in dat paleis kom, waar mijn vader nu al is, dan krijg ik ook een' mooien rok aan, en draag pluimen op 't hoofd, net als de koning in
<pb n="109"/>
Stockholm. Den geheelen dag behoef ik dan niets uittevoeren. Weten zij dat in Hoooolland ook’?</p>
<p>Ik verzekerde hem plechtig, dat zij in Hoooolland nagenoeg hetzelfde dachten en er zich vooral op verheugden in dat groote paleis niet gedwongen meer te zullen zijn iets uittevoeren, ja, dat er velen ernstig bezig waren zich reeds in dit aardsch bestaan voor de toekomstige luilekkerij voortebereiden. Deze anticipatie ging blijkbaar boven 's mans begrip en het verheugde mij dus bijzonder, dat de aankomst aan het volgend station hem de gelegenheid ontnam mij nadere ophelderingen te vragen. De waarheid moet men zeggen, maar 't is dikwerf pijnlijk de geheele waarheid te moeten openbaren. De maatschappelijke mensch is in dergelijke gevallen reeds voldaan, wanneer men hem die volledige waarheid laat raden, maar zoo'n eenzame boschbewoner houdt niet op, voordat hij alles weet en zelfs de liverij kent, die hij in 't nieuwe Walhalla zal dragen.</p>
<p>Ik betaalde den wagen dus, nam mijn koffertje er uit en zag den toekomstigen pluimdrager, die op zijn karretje huiswaarts hobbelde, langzaam tusschen de boomen verdwijnen. Hij dacht zekerlijk aan het groote paleis, waarin hij zijn' vader zou weerzien, waar hij eens zijn kinderen zou ontvangen, waar hij niets te werken zou hebben, waar geen lange winternacht zou zijn, en als de schommelende kar zijn gewillig hoofd op al die mooie vooruitzichten goedkeurend jaja liet
<pb n="110"/>
knikken, dan vroeg hij naar geen verdere bewijzen, maar zong ijverig de psalmen van den Hebreeuwschen koning en at nog ijveriger eene geduchte hoeveelheid <hi rend="i">knäckebröd</hi> op, in de hoop dat zijn vader den mooien rok en de pluimen nog wel eenigen tijd voor zijn' lieveling zou willen bewaren.</p>
<p>'t Was ongeveer twee ure, en de diepste stilte in en om het huis bewees, dat de bewoners rustig sliepen en den reiziger niet had opgemerkt. Wel snakte het geschokte en gekneusde lichaam van den laatste eveneens naar eene goede nachtrust, maar de St. Jansdag naderde met rassche schreden, en de vastgestelde pleisterplaats was nog lang niet bereikt. Ik moest dus een paard en wagen hebben, maar hoe er aan te komen? Het huis binnentegaan was gemakkelijk genoeg, want alle deuren stonden open, maar levende wezens te vinden scheen lastiger te zijn. Op de ruime sofa's, die tot bedden konden uitgeschoven worden, rustten alleen talrijke vliegen en muggen. Het gebouw was groot en in drie kamers verdeeld, die allen open stonden, maar nergens was eenig mensch of dier te bespeuren. Ten einde raad wilde ik mij reeds op een der sofa's nedervleien, daar het onmogelijk scheen dien nacht verdertekomen, toen mijn oog op een groote kast viel, waarvan de deur - die tot aan de zoldering reikte - half open stond. Ik opende ze geheel en... vond in drie boven elkaar geplaatste bedden de geheele familie allergezelligst en vooral allerwarmst
<pb n="111"/>
opeengestapeld. Veel plichtplegingen werden door geen der partijen gemaakt. Een blonde deern stapte met loshangende haren en op bloote voeten naar den stal; eene geeuwerige jongen veegde zijn oogen een paar malen uit, en een kwartier later hobbelde ik met den laatste weer verder naar Arvidsjaur over dezelfde rechtlijnige wegen en tusschen dezelfde eentonige bosschen, maar pijnlijk in alle ledematen, soezerig zonder te mogen slapen en tot overmaat van ramp langzaam doch wanhopig zeker door een' plasregen doorweekt, die met ijzingwekkende kalmte door mijn schoenen heensijpelde en in verbinding met de verdere genietingen van dezen tocht den patient dwong zich van een enorme dosis martelaarsberusting te voorzien, die zijn oogen voor de spoken van het woud, zijn ooren voor de vragen van den <hi rend="i">Skjutsbonde</hi> sloot, die zijn ergernis in slaap susde... zijn hersenkast op het nachtslot deed... de wereld met haar lief en leed in rook voor hem oploste... en...</p>
</div>
<div type="chapter">
<pb n="112"/>
<head rend="h3">Arvidsjaur.</head>
<p>‘<hi rend="i">Caffé!... Var så god</hi>’<note n="1" place="foot">Wees zoo goed, plaatsvervangende uitdrukking van ons asjeblieft.</note>.</p>
<p>Ik nam de vrijheid eerst mijne oogen eens uitte-wrijven en mij te vergewissen of ik werkelijk in Napels was, of een trouwe hand, die ik in langen tijd niet gedrukt had, inderdaad weer in de mijne rustte, of een vroolijke stem mij weer toesprak...</p>
<lg type="poem">
<l>Man glaubt es kaum, wie gut es klang!</l>
<l>Das Wort: ‘ich liebe dich’! -</l>
<l>Es war ein Traum!....</l>
<l>&nbsp;</l>
<l rend="; 1tab"><hi rend="sc">Heinrich Heine</hi>.</l>
</lg>
<p>'t Was maar een slip van het beddelaken, die mijn vingers omklemden, 't was een oude, tanige vrouw, die met koffie en gebak voor mijn bed stond, 't was een kil en ledig Laplandsch kamertje, waar ik afgemat was ingesluimerd om verstijfd te ontwaken, en in
<pb n="113"/>
plaats van een' rookenden Vesuvius tegen een' helderblauwen hemel keken er treurige dennen op een grauw motregenluchtje door het kleine gordijnlooze venster naar binnen.</p>
<p>Wat komt ge mij zoo vroeg wekken? Heb ik niet gezegd, dat ik wilde uitslapen?</p>
<p>‘Ja maar, mijnheer wilde naar Arjeploug en hier in huis zijn nog twee heeren, die ook naar Arjeploug gaan. Nu hadden wij gedacht, dat de heeren allen samen zouden reizen.’</p>
<p>Ik ben er in den regel volstrekt niet op gesteld, dat anderen voor mij denken, maar begrijpende dat de waard-postmeester wel eens kon beweren, dat hij na het vertrek dier twee heeren geen paard of wagen meer beschikbaar had, en het verblijf in eene Laplandsche stad niet langer willende rekken dan strikt noodzakelijk was om er een voorstelling van te krijgen, besloot ik mij naar den wil des <hi rend="i">gästgivare</hi> te voegen, en slikte de koffie, die lang niet slecht was. Nauwelijks was dit afgeloopen of de oude deelde mij de verdere besluiten van haar' meester mede, te weten, dat ik terstond zou opstaan, met de vermelde heeren zou eten en afreizen. Ongehoorzaamheid tegen deze dagorder zou gestraft worden met gevangenis op water en brood, want eenmaal per dag kon hij slechts warm eten verschaffen, en brandewijn mocht hij niet verkoopen. Gelukkig behoefde ik wat het laatste betreft niet geheel van vreemden aftehangen, daar de
<pb n="114"/>
voorzichtigheid mij had geraden zelf een tamelijk groote veldflesch met cognac gevuld omtehangen. Tegenstribbelen scheen echter niet raadzaam, maar 't gehoorzamen was ook niet vrij van moeilijkheden, daar mijn kamertje als doorloop gebruikt werd door mannelijke en vrouwelijke inwoners, zoodat het opstaan met omzichtige snelheid moest worden uitgevoerd.</p>
<p>In het aangrenzend vertrek werd ondertusschen druk gepraat met eentonig dreunende begeleiding van zware heenenweergaande voetstappen. Ik vond er een <hi rend="i">smörgås</hi> op tafel en behalve den waard twee heeren, die, naar Zweedsche wijze snijdende, kauwende, pratende, drinkende en wandelende, zich tot den maaltijd voorbereidden. Ik schonk mij een flink glas Kummin in - want het was frisch dien morgen - dronk een <hi rend="i">skål</hi> met de drie dischgenooten en knoopte onderhandelingen aan tot gesamenlijk voortzetten der reis. De onvermijdelijke inleiding van vraagpunten moest ook nu weer doorgeworsteld worden: Tot welke natie behoort, mijnheer? Met welk doel reist mijnheer? en hoe lang is mijnheer al in Zweden?</p>
<p>Het antwoord op de eerste vraag gaf als gewoonlijk stof tot nadenken, daar de aardrijkskundige kennis der vreemdelingen ten opzichte van ons land meestal bijzonder oppervlakkig is. Evenwel werd met de algemeene aanduiding van een stukje land tusschen de zee of Engeland en Duitschland, zooals dat meestal gebeurde, ook nu genoegen genomen. Meer moeite
<pb n="115"/>
kostte het, den heeren - de een was inspecteur der domeinen, de ander belastingschatter - aan het verstand te brengen, dat men de wereld doortrekken kan zonder handel in linnens of andere artikelen te drijven. De inspecteur was de eerste, die begreep, dat men <hi rend="i">bara för nöje</hi><note n="1" place="foot">Alleen voor genoegen.</note> kon reizen, maar zijn commentaar op mijne gebrekkige volzinnen belette niet, dat de twee anderen telkens steelsgewijs verwonderde blikken wierpen op het eerste, levende exemplaar, dat zij van het geslacht der plezierreizigers te zien kregen. Ik heb het denkbeeld nooit geheel op zij kunnen zetten, dat zij aan mijne verklaring slechts half geloof sloegen en eenig geheimzinnig doel, misschien wel een politieke zending van het Russische gouvernement - dat Finland al heeft ingepakt en de Oostzee-havens aan den overkant er wel bij zou lusten - aan mijn' tocht verbonden. Daaraan schreef ik dan ook de scherpe ondervraging toe, die mij gedurende de geheele reis omtrent Hollandsche toestanden en Hollandsche namen werd gedaan. Er kon geen vogel over den weg vliegen of 't was, hoe heet dat in 't Hollandsch? en bij elk gerecht (gelukkig waren er weinig) werd de quaestie opgeworpen of men het in Holland ook kende. Er bestond kennelijk een sterke twijfel aan mijn Hollanderschap.</p>
<p>Het middagmaal was eenvoudig, maar goed. De
<pb n="116"/>
<hi rend="i">smörgås</hi>, dien men staande en loopende nuttigde, maakte het voorspel uit, het schapenvleesch en de gekookte zalm met aardappelen, die men zittend gebruikte, vormden het stuk zelf en het naspel ontbrak; ten minste wat het eetbare aangaat, met het drinkbare was het anders gesteld zooals wij aanstonds zullen bemerken. Wat de reden is dat koud eten altijd staande, warme spijs daarentegen zittende ingeslikt moet worden, is mij een raadsel gebleven. De Zweden, die ik naar de oorzaak van dit verschijnsel vroeg, keken uiterst verbaasd, dat men naar zoo iets natuurlijks vragen kon, maar wisten geene betere oplossing te vinden, dan dat het nu eenmaal zoo het gebruik was. De ouders, die hunne kinderen dwingen altijd het fatsoenlijke rechterhandje te geven, weten in den regel voor het onfatsoenlijke van het linkerhandje geen betere reden te geven. Indien zij nadachten zouden zij tot de overtuiging kunnen komen, dat het linkerhandje veel fatsoenlijker is dan het rechterhandje, omdat het de eereplaats bij het hart inneemt. Evenwel, dàt is nu eenmaal geen mode en <hi rend="i">dus</hi> onfatsoenlijk.</p>
<p>Hoewel het kleine Duitsch-Zweedsche zakwoordenboek - dat volledigheid voor onvereenigbaar met beknoptheid schijnt te houden - van hand tot hand moest wandelen, vlotte de conversatie uitstekend. Misschien was het grootendeels aan het herhaalde <hi rend="i">skål</hi> toeteschrijven, dat wij na korten tijd Nederlands en Zwedens staatsregelingen, zeden, gebruiken, kerkelijke
<pb n="117"/>
en sociale toestanden, scholen, legerorganisatie's, enz, volkomen hadden afgehandeld. Wanneer de lezer hier lust gevoelt mij onder het oog te brengen, dat ik van een verbod van brandewijn-verkoop in Lappmarken gewaagde, dan moet ik hem antwoorden dat dit verbod inderdaad bestaat, maar niet belet dat de reiziger een vaatje met zich voert, in drie afdeelingen gesplitst, die met cognac, punch en brandewijn zijn gevuld. Aldus hadden mijne nieuwe kennissen beide gedaan, en ik heb mij bij hunne voorzorgen wel bevonden... ten minste nooit erg onwel.</p>
<p>Eensklaps riep de waard, die mede gegeten had: <hi rend="i">Lappana! Lappana</hi>, en ijlde naar buiten om eenige oogenblikken later met twee wonderlijk toegetakelde wezens terugtekomen, de eerste Lappen, die ik te zien kreeg.</p>
<p>Het waren vierkante, geelachtige mannetjes, zonder een spoor van knevel of baard, met breede monden, wipneuzen, uitstekende jukbeenderen en visschige, blauwe oogen. Het gewaad, in kleur verschillend bij verschillende stammen, bestaat des zomers uit een' verlengden kiel of verkorte jurk van wol, door een gordel om het middel samengebonden. Op de borst is dit kleedingstuk open en laat dan het weeldeartikel van den Lap, den borstrok doorschijnen, die halvecirkelgewijs tegen den hals aan met verschillend gekleurde randen is bewerkt en dikwerf opgelegd met kralen. De beenen zijn bedekt door een nauwsluitende,
<pb n="118"/>
wollen broek, die om de enkels door een lang band wordt toegewonden en aldaar aan de schoenen aansluit, lompe, lederen zakken zonder hakken welke aan de toonen, als Friesche schaatsen, spits toeloopen en slechts bovenop een' naad hebben. Met hooi aangestopt kunnen zij in een vochtig land goede diensten doen. Op 't grauwe, borstelige hoofd dragen zij vuurroode mutsen, terwijl overigens bruingrijs hun hoofdkleur is en roode randen de rokjes omzoomen. Aan den gordel hangen hunne wapenen te weten: drie messen, een om rendieren te slachten, een om te eten en een om hout te snijden, voorts een tabakszak en een pijp, terwijl om den hals vaak amuletten bengelen, die zekerlijk tegen allerlei gevaren behoeden, maar het langzaam uitsterven van dit armoedig volk niet kunnen verhinderen. Met de voeten sterk buitenwaarts gekeerd en het bovenlijf achterover gebogen is de gang van een' Lap een uitstekende parodie der deftigheid, waartoe de kleine gestalte en de soezerige ernst der onbollige gezichten niet weinig bijdraagt.</p>
<p>Een borrel - een waar, die het gouvernement hier genoodzaakt is geweest zoo streng te verbieden, omdat de Lappen den nuchteren toestand tot uitzondering maakten en ondanks hunne groote goedigheid al te strijdlustig werden - smaakte hun uitstekend en met kinderachtige opgewondenheid toonden zij nu de gemaakte vischjes, die zij zooeven hadden gekocht, en lieten zich zoo goedwillig bekijken en half ontkleeden ter wille
<pb n="119"/>
van het fraaie borstrokje, alsof zij begrepen dat Onze Lieve Heer den armen Lap in een oogenblik van overmoedigen spotlust tot een speelbal voor de rest van het menschdom heeft geschapen. Eenigszins in de war gebracht door de zonderlinge vereeniging der ouwelijke tronie's en lange rokken, vroeg ik fluisterend aan den belastingschatter tot welke sekse deze exemplaren behoorden. Die vraag scheen dermate grappig, dat er weldra een luid gelach ten mijnen koste werd aangeheven, waarin de Lappen niet de minsten waren.</p>
<p>Indien ik nog geen Lapsche vrouw gezien had, mocht ik nu de gelegenheid niet verzuimen om een der sieraden der natie te leeren kennen, maar ‘eerst een glas punch’, zei de inspecteur en haalde zijn vaatje nogmaals voor den dag, ‘bedenk dat het frisch weer is.’</p>
<p>Arvidsjaur is een stad. Ik geloof niet, dat het getal inwoners er aan denkt zich ooit met vier cijfers te laten schrijven. Toch is er een vrij groote kerk op een hoogte midden in de hoofdstraat gebouwd, die al de houten huisjes deemoedig aan hare voeten ziet liggen. Eens waren zij vroolijk rood, die nederige stulpjes met hunne bevensterde schietgaten als eenige lichttoegangen, doch thans heeft een lange, smartelijke ondervinding die tint in een treurig grauw veranderd. Wanneer men langzaam door de eenzame straat voortwandelt, die zoo rijkelijk met gras begroeid is alsof er nooit een voetstap wordt gezet, dan is 't mogelijk
<pb n="120"/>
hier en daar voor de vensters een flauw spoor van nering te ontdekken, in den vorm van een paar klosjes garen en een lapje doek. De gelukkige eigenaar van deze voorwerpen is een groot personage en levert op elk gebied al wat er te leveren valt. De dassen, smeerkaarsen, brooden, schoenen, jurken, messen en zeepen leven bij hem zoo eendrachtelijk mogelijk onder één dak, en de kooplustige behoeft nooit bezorgd te wezen dat een ander goedkooper of deugdelijker waar heeft. Hier is <hi rend="i">de</hi> winkel en de eigenaar is <hi rend="i">de</hi> winkelier.</p>
<p>De Lappen wonen gescheiden van de Zweedsche bevoldoor middel van een rasterwerk, dat hunne hutten als een Ghetto afgesloten houdt. De vorm dezer eenvoudige woningen heeft ook niets met dien der overige huizen te maken en indien het waar is, - hetgeen ik niet geloof - dat de bouwkunde bij haren oorsprong zich gericht heeft naar de eerste woningen der menschen (die in grotten huisden), dan is uit de verblijven der Lappen ongetwijfeld regelrecht de Gothische stijl ontstaan. Ten minste in beiden is het diep ernstig streven naar boven onmiskenbaar. Denk u een vierkant lapje grond en begrens dit door vier boomstammen, bevestig op elk dier stammen loodrecht naar boven, doch in horizontale, ligging, nogmaals een viertal stammen, en begin nu - altijd door toevoeging van boomstammen, die steeds korter worden - schuin naar boven te werken, totdat de vier schuine vlakken, elkander in één punt ontmoeten. Sla den top van deze piramide af om een
<pb n="121"/>
opening te verkrijgen, waardoor het licht naar binnen en de rook naar buiten dringt. Snijd in een der schuin oploopende zijden een deur uit, die als een kelderluik achter of liever op den binnentredende toevalt, en het huis is gereed.<note n="1" place="foot">De nomadische Lappen wonen in tenten van rendierenhuiden gemaakt. Hoewel zij 's winters wel tot dicht bij de steden naderen, trekken zij 's zomers verder het gebergte in.</note> Aan den nieuwsgierigen reiziger, die met veel moeite door de hooge deur naar binnen geduikeld was, eene vrijpostigheid, die de Lappen nooit kwalijk nemen, deed zich, zoodra hij eenigermate aan de duisternis en rook gewend was, het volgend tooneel voor. In het midden der hut brandde een vuur, waarboven een ketel hing en rond dat vuur lagen met de voetzolen er heen gericht, een viertal personen. Een paar anderen zaten op de wijze der Turken met de beenen kruiselings onder het lichaam saamgevouwen, en allen te zamen staarden zwijgend en suffend met toegeknepen oogen in de vlammen, volkomen gelijk aan gelukzalige pinellen behoudens de gezellige spinmuziek dezer laatste diersoort. Tot welke klasse meester Pennewip deze armen zonder meid, zonder mensch, zonder naaister, zonder Haarlemmer en zonder kraamschut brengen zou, is moeilijk uittemaken. Misschien zou hij hen in 't geheel geen klasse waardig gekeurd hebben. Toch komt ook hun een plaats toe tusschen de Gorilla's en den Godgelijkenden mensch.</p>
<pb n="122"/>
<p>Twee ronde, bruine, gelijk- en gelijkvormige pakjes, waarvan het een op den grond, in het bladerentapijt lag en het ander aan een touw was opgehangen, bleken bij nadere kennismaking kinderen te bevatten, die in rendierenvellen waren ingepopt. In hoeverre deze lieve kleinen gemeenschappelijk eigendom van het gezin waren, of gedeeltelijk aan vreemden toebehoorden was wederom lastig te beslissen. De heer Regnard (Voyage en Laponie) is in zijne anecdoten niet onvoorwaardelijk te vertrouwen. Wanneer 't echter waar is wat hij zegt, dat een Laplander grooten prijs stelt op een meisje (?), dat reeds bewijzen van liefde van een' vreemdeling ontvangen heeft, dan kan zijn gevolgtrekking juist zijn dat een dergelijke smaak, in Frankrijk ingevoerd, uiterst gelukkige resultaten voor de volkswelvaart zou hebben.</p>
<p>Toen de inspecteur en de schatter achter mij aan naar binnen geduikeld waren, was de hut zoo vol, dat elke beweging in de nabijheid van het knetterende en spattende vuur levensgevaarlijk werd. De aangekondigde schoonheid zat ook in den kring en was onder het rooken van een pijpje met koffiemalen bezig. Zij dampte als een dragonder.</p>
<p>Op dat oogenblik kwam mij haar gelaat zeer leelijk voor, doch later, bij ruimere gelegenheid tot vergelijken, heb ik hare bekoorlijkheden op hoogen prijs leeren stellen, want hoewel hare tanden al even zwart waren als die der overigen en haar mond even
<pb n="123"/>
groot, had zij iets minder uitstekende jukbeenderen en bij groote, uitpuilende, donkerblauwe oogen, schoone wenkbrauwen en gitzwart, glanzig haar.</p>
<p>De vrouwelijke kleeding verschilt weinig van de mannelijke. De hoofdkenmerken zijn de iets langere rokken en het ontbreken der messen aan den gordel. Dat zij een kleine plooi in het stijve mutsje knijpen kan misschien als zekerst kenmerk dienen, ten minste voor den vreemdeling; de Lappen kennen er anderen.</p>
<p>Ondanks hunne berustende slaperigheid waren zelfs deze mannetjes nieuwsgierig waarvandaan ik kwam, en ontstelden zij niet weinig, toen mijn Zweedsche metgezel aan ieder in 't geheim meedeelde, dat ik de koning van Engeland was, voor wien zij knielen moesten. Met de geestdrift van een kat, die een muis ruikt, sprongen zij uit hunne dommeligheid op, omklemden mijne knieën, en vroegen om des konings zegen. Bereidwillig en majestueus stortte hij dien over hunne hoofden uit, maar welke uitwerking die zegen gehad heeft is hem tot heden nog niet ter oore gekomen.</p>
<p>Ten slotte drukte mij ieder tot afscheid de hand, en in dit hartroerend oogenblik moest ik de treurige waarneming doen, dat de Zweden veel minder hartelijk zijn dan de stroeve Nederlanders. Wanneer in een Hollandsch gezelschap een klein kind voorkomt, beijveren zich allen, om afschuwelijke gezichten tegen de lieve kleine te trekken, opdat zij of hij vroegtijdig leere dat het menschdom in 't ge-<pb n="124"/>heel zoo mooi niet is als de romanschrijvers zullen vertellen, en is het wurm genoegzaam bang gemaakt, dan drukt ieder zijn lippen op de frissche wangen en behoorlijk bedauwd wordt de engel naar bed gebracht.</p>
<p>Geen wonder, dat kinderen, die veel ‘binnen’ komen, als mama ‘menschen’ heeft, spoedig een groezelige tint van die lief-vinderijen bekomen, en zich gewennen om bij elken kus met een mouw gereed te staan, die de sporen der onwelkome lippen terstond uitwischt.</p>
<p>De Zweden daarentegen hielden zich volkomen, alsof zij de rolletjes niet bemerkt hadden, en hoewel deze onverschilligheid voor de kinderen zeker alleraangenaamst was, mij stuitte zij toch.</p>
<p>__________</p>
    <p>&nbsp;</p>
<p>‘Nu nog eens de tonnetjes aangesproken en dan op weg’ zei de inspecteur, maar hij had buiten den waard gerekend, want deze gastvrije man, die zag, dat de plezierreiziger zulk een goed onthaal bij de twee andere heeren vond, had het noodig geoordeeld van zijn' kant iets tot de algemeene vroolijkheid bij te brengen, en wachtte ons dus op met twee groote karaffen vol donker bruinen cognac.</p>
<p>Lezer, het spijt mij, dat er in de beschrijving eener
<pb n="125"/>
Zweedsche reis zoo vaak van sterken drank sprake moet zijn. Deze bron van alle kwaad, deze maatschappelijke ziekte, deze kanker van het menschdom... enfin, gij weet hoe 't verder gaat. In Zweden wordt ontzaglijk veel gedronken en hoe Noordelijker men komt, hoe sterker de <hi rend="i">toddy</hi> is, die u met de meest mogelijke gulheid van 's morgens vroeg tot 's avonds laat wordt aangeboden. De schrijver, die eenigszins aan ‘couleur locale’ hecht, is dus wel genoodzaakt het geestrijk vocht in zijn verhaal niet te sparen. In deze schets is 't mij om bijzondere redenen, die aanstonds duidelijk zullen worden, onmogelijk u de treurige bekentenis te onthouden, dat het viertal, eenige dagen voor St. Jan in Arvidsjaur vereenigd, bijzonder diep in die flesch met bruinen cognac keek, waarmede de waard ons opwachtte. Verkoopen mocht hij dien drank niet, maar schenken is iets anders.</p>
<p>‘<hi rend="i">Skål</hi>’ mijne heeren.</p>
<p>‘<hi rend="i">Skål</hi>’</p>
<p>‘<hi rend="i">Skål</hi>’</p>
<p>‘<hi rend="i">Skål</hi>’</p>
<p>‘Nu is 't inderdaad hoog tijd, dat wij vertrekken’, riep de inspecteur uit, en zette zijn pet op, die met een rand van gouden eikenbladeren was versierd om 's mans waardigheid aanteduiden. Het was een groote, breedgeschouderde gedaante, een van die zware, gezonde typen, waaraan ook het Zweedsche leger geen gebrek heeft. De stille schatter met zijn mager, ka-<pb n="126"/>merkleurig gezichtje vormde in alle opzichten een sterke tegenstelling met zijn' blozenden, vroolijken reiskameraad.</p>
<p>Wij maakten ons reisvaardig, dat wil zeggen, wij begonnen een' grooten voorraad brood, boter, kaas, gerookt vleesch, kreeften in bussen enz., in twee manden te pakken, hetgeen niet zonder eenige verdachte, wankelende bewegingen geschiedde, en trokken toen onze jassen aan. Mijn regenmanteljas was spoedig omgeslagen.</p>
<p>‘Waar is mijn jas,’ schreeuwde de inspecteur, ‘heer Sundquist, waar is mijn jas?’</p>
<p>‘“Lucifers om mijn pijp aan te steken”’ riep de schatter, wiens oogen ten slotte ook begonnen te flikkeren. ‘“Ik ga niet weg voordat mijne pijp is aangestoken.”’</p>
<p>‘Mijn jas! Zoek dan toch! Wij hebben geen' tijd meer te verliezen! Zoo waar, ik heb mijn jas al aan en zoek er naar. De aardigheid is te mooi om er niet nog eens op te drinken. <hi rend="i">Skål</hi> mijne heeren.’</p>
<p>‘“Ja, <hi rend="i">Skål</hi> meteen. Is er dan niemand, die mij eens helpt zoeken. Ik weet voor den drommel niet, waar al mijn goed gebleven is, en ik ga niet weg voordat ik alles aangetrokken heb, want ik dank je om kou te vatten op die vervloekte karren! Waar is mijn jas?”’</p>
<p>Gelukkig kwam de oude <hi rend="i">mamsel</hi> met een groot pak
<pb n="127"/>
kleederen aantorschen, waaronder wel het een of ander stuk van den schatter zou verdwaald zijn.</p>
<p>‘“Help mij dan toch.”’</p>
<p>‘Terstond! Mijnheer de Hollander, help ook eens een handje om onzen vriend intepakken. Je zult zien, dat het geen kleinigheid is. Een, twee, drie, hopsa!’</p>
<p>De stijve ledematen van den schatter waren gelukkig zijn eerste overjas binnengeschoten, maar door den schok was zijn lange pijp hem weer uit den mond gevallen, en een heirleger Zweedsche vloeken reeds aan zijn lippen ontsnapt, voordat de heer Sundquist hem tot stilling zijner woede een' krachtigen borrel had ingeschonken, terwijl de <hi rend="i">mamsel</hi> voor de gevallen pijp zorgde.</p>
<p>‘“Niet die jas, duizend duivels”’ raasde de gebelgde, toen men hem in een tweede omhulsel wilde binnenhijschen. ‘“Eerst mijn chamber-cloak”’!</p>
<p>Volgt over de overjas een vettig grijze chamber-cloak met rood koord om het middel samengebonden, en door rood uitrafelend band omzoomd.</p>
<p>‘“<hi rend="i">Utmärkt</hi><note n="1" place="foot">Uitstekend.</note>,”’ zei de man tegen mij, toen ik het poetelig kleedingstuk waarschijnlijk wat al te nauwkeurig beschouwde. ‘“Zijn jelui al weer aan het zuipen? Wil dan niemand mij een oogenblik helpen? Ik kan die jas niet alleen aantrekken!”’</p>
<p>Volgt een tweede overjas en over dat alles nog
<pb n="128"/>
een lederen omhulsel, met lederen dompervormige kap op het hoofd, die over den hoed tot aan de wenkbrauwen werd heengetrokken. Toen onze vriend aldus was uitgedost en merkbaar aangedikt, nam hij zijn lange, neerhangende pijp in de linkerhand, en in den linker mondhoek, blies dikke rookwolken uit den rechter mondhoek, nam nog een' laatsten borrel ‘ad fundum’ om van zijne vermoeienis te bekomen, en reisvaardig stapten (?) wij ter deure uit.</p>
<p>Drie wagentjes stonden klaar en juist hadden wij met veel inspanning den rookenden schatter op zijn bankje geheschen, toen de vroolijke inspecteur een' inval kreeg.</p>
<p>‘Niet aldus, mijne heeren, niet op drie wagens moeten wij vertrekken. De weg van hier naar Afvaviken is tamelijk breed, ik zie daar een oud rijtuig voor vier personen in den stal staan; dat moeten wij hebben!’</p>
<p>‘Maar er zijn geen zwengelhouten aan’ merkte de waard op.</p>
<p>‘Doet er niet toe, haal de kast er uit, geef mij een paar boomstammen, ik zal je zwengelhouten snijden, en jij rijdt zelf mede?’</p>
<p>De schatter vloekte als een bezetene, dat hij weer van zijn bankje moest afdalen, maar er hielp niets aan. De paarden werden afgespannen, de cognac tot opbeuring onder den arbeid nogmaals aangesproken, en binnen weinige oogenblikken stond de inspecteur in hemdsmouwen aan een paar zware boomen te kerven.</p>
<pb n="129"/>
<p>Hoewel het houtsnijden niet precies een vereischte kundigheid is voor iemand van de domeinen, scheen onze inspecteur daarin toch zeer bedreven. Ook later had ik meermalen gelegenheid optemerken hoe handig de man in de meest uiteenloopende vakken was. Toen hij daar zoo ijverig aan het snijden was, terwijl de ingebakerde schatter en mijn persoon zich bij het toekijken bepaalden, verwonderde het mij uit zijn' mond niet te vernemen: ‘Ben ik dan de eenige artist in ons<note n="1" place="foot"><name type="person">Multatuli</name>. Idee 1171.</note>’ ...Lappmarken?</p>
<p>Er zou in dat land reden voor zulk een pedanterie geweest zijn.</p>
<p>De zwengelhouten waren gereed; doch een levendig debat werd geopend over de quaestie of zij los of stijf moesten aangebonden worden. De inspecteur en mijn persoon waren voor het eerste, de waard en de schatter voor het laatste, zoodat de stemmen staakten, en het resultaat was, dat het eene los, het andere stijf met dik touw werd vastgemaakt. De paarden werden wederom ingespannen, de manden met proviand achterop gebonden, en het gezelschap steeg in. Op den bok zaten nu de waard, die de teugels hield, en de inspecteur, die de zweep hanteerde; de schatter zat reeds achter in een' hoek gedoken, en nauwelijks had ik het portier achter mij dichtgeslagen, of de zweep kwam fluitend op de ruggen der paarden
<pb n="130"/>
neer. In vollen ren vlogen wij over de week bevloerde straten van Arvidsjaur heen, de kerk voorbij, de Lappen voorbij, die terstond op de knieën vielen, en een laatste zegening ontvingen, om eindelijk in vollen galop het bosch weer binnentesnellen. In een' oogwenk lag het stadje ver achter ons, bolderde de wagen over den slecht gebaanden weg heen, als zat een zwerm Indianen ons op de hielen en zwaaide hij van rechts naar links en van links naar rechts, alsof al de cognac, die wij te zamen gedronken hadden, in de oude scharnieren van het wrakke voertuig was neergezakt. In duizelingwekkende vaart suisden de berken en dennen voorbij, slijk en steenen spatten omhoog en nog altijd zwierde de zweep van den inspecteur in breede kringen over zijn hoofd, en klonk zijn stem hoog boven al het geratel en gestommel uit: hu, hu, hu!</p>
<p>In galop, in galop, in galop!</p>
<p>__________</p>
<lg type="poem">
<l>Wat glanst er daar ver over 't donker geboomte?</l>
<l>Een reus van gebergt', die zijn blinkende spits</l>
<l>Hoog boven zijn broeders ten hemel durft heffen,</l>
<l>In de eenzame wouden de zekerste gids.</l>
<l>Daar snelt hij vooruit door de neev'len gedragen,</l>
<l>En biedt mij zijn zilveren kroon - -</l>
<l>Houd op!</l>
<l>Naar de bergen! Omhoog wil ik stijgen</l>
<pb n="131"/>
<l>En bouwen me een' glanzenden troon!</l>
<l rend="; 1tab">Voorbij, voorbij jaagt de knarrende wagen,</l>
<l rend="; 1tab">Over steenen, door kuilen, langs weiden en hagen,</l>
<l rend="; 1tab">Voorbij, voorbij, langs den blinkenden top,</l>
<l rend="; 1tab">In galop, in galop, in galop!</l>
<l>__________</l>
</lg>
<lg type="poem">
<l>Wat wiegelt daar ginds in de sombere toppen,</l>
<l>En scherpt er de machtige klauwen ten strijd?</l>
<l>Een adelaar is het met krommenden snavel,</l>
<l>De koning van 't noorden, gevierd en benijd.</l>
<l>Daar wendt hij den gloeienden blik naar ons henen,</l>
<l>En heeft tot den kamp ons getart - -</l>
<l>Houd op!</l>
<l>Dat een zekere kogel hem treffe,</l>
<l>Doorbore zijn koninklijk hart!</l>
<l rend="; 1tab">Voorbij, voorbij jaagt de knarrende wagen,</l>
<l rend="; 1tab">Over steenen, door kuilen, langs weiden en hagen</l>
<l rend="; 1tab">Voorbij, voorbij langs den wiegenden top</l>
<l rend="; 1tab">In galop, in galop, in galop!</l>
<l>__________</l>
</lg>
<lg type="poem">
<l>Wat ritselt er dof in de zwijgende bosschen,</l>
<l>Als dansten de schitterende Elven er rond?</l>
<l>Wat murmelt er luider en luider mij tegen,</l>
<l>En klatert nu wild langs den steenigen grond?</l>
<l>Een waterval heeft voor zijn bruisende baren</l>
<pb n="132"/>
<l>Zich dond'rend een' doortocht gekloofd - -</l>
<l>Houd op!</l>
<l>Dat de heldere, spattende golven</l>
<l>Mij koelen het brandende hoofd!</l>
<l rend="; 1tab">Voorbij, voorbij jaagt de knarrende wagen,</l>
<l rend="; 1tab">Over steenen, door kuilen, langs weiden en hagen,</l>
<l rend="; 1tab">Voorbij, voorbij, langs het schuimende sop,</l>
<l rend="; 1tab">In galop, in galop, in galop!</l>
<l>&nbsp;</l>
<l>Bons!!!.......................................</l>
</lg>
<p>Lezer, indien gij ooit met onweerstaanbare kracht achter uit een rijtuig zijt omhooggebonsd, over het hoofd van den voerman heengeslingerd, en ter zijde van den weg in een greppel neergeworpen, dan zult ge weten, dat deze operatie zoo bliksemsnel geschiedt, dat zij geheel aan het waarnemingsvermogen van den patient ontsnapt. Eene beschrijving er van te geven is dus ten eenemale onmogelijk, en dat ik inderdaad dezen tocht door het luchtruim volbracht, werd mij ten slotte eerst uit de berichten mijner reisgenooten duidelijk. De toestand, waarin ik tot bezinning kwam, was die van een' vlinder in een net, wanneer men zich ten minste den regenmantel als een kapellen-net wil denken, dat mij in allerlei plooien en bochten over het hoofd was geslagen. Na eenige oogenblikken in het slijk van de doorweekte greppel te hebben rondgewroet, die gelukkig nog niet zijn functie van sloot waarnam, aanschouwde ik met ontzaglijk veel
<pb n="133"/>
genoegen het daglicht weer, en vond op de plaats des onheils de vereischte gegevens nog bijeen om een juist denkbeeld van de toedracht der zaak te verkrijgen.</p>
<p>Volgens menschelijke gewoonte den blik het eerst naar het verst verwijderde richtende, zag ik de paarden op geruimen afstand rustig aan de berkenboomen knabbelen, en den inspecteur zonder pet bezig het gebroken en verwarde tuig te ontwarren en te lappen. Eenige schreden teruggaande ontwaarde ik de goud-omrande pet midden op den weg, nog iets vroeger den <hi rend="i">gästgivare</hi>, die melancholiek naar den grond staarde en met de rechterhand ijverig over het voorhoofd wreef, alsof hij zich duidelijk wilde maken, hoe hij daar midden op den weg was beland, en wat hij er doen moest. Iets verder terug lag de zweep en, op gelijke hoogte als ik nu stond, een lederen jas met groote kap, waaronder, naar ik meende, het stoffelijk overschot van den schatter rustte, ten minste kap en jas lagen roerloos half in, half buiten de greppel aan den overkant van den weg. Een paar schreden achter ons beiden stond het rijtuig tegen een mijlpaal aangeleund, beroofd zoowel van het stijf- als van het losjes aangebonden zwengelhout.</p>
<p>Het koetsiersambt bleek onvereenigbaar te zijn met het inspectoraat der domeinen, vooral wanneer de cognac als ‘Dritter im Bunde’ er bij komt; de zweep en de teugels hadden niet harmonisch samengewerkt,
<pb n="134"/>
en na een' langen, bovenmenschelijk snellen aanloop hadden de schatter en de Hollander, zonder voorafgaande oefening, de een links, de ander rechts een salto mortale gemaakt, waarvoor de heer James in zijne onnavolgbare exercitiën of de beroemde Italiaan Tarlantini, het twaalfde of dertiende wonder - ten minste de elf zijn wij zeker al lang voorbij - zich in 't geheel niet zouden geschaamd hebben.</p>
<p>Wat den ondergeteekende aangaat, met een geschaafd been, een totaal beslikt toilet, en een aanvankelijk verloren hoed, die later uit een' kleinen dennenboom weer voor den dag kwam, meende deze ‘gezien, gehoord, gelezen’ hetgeen er had kunnen gebeuren, nog wel af te zijn.</p>
<p>Die arme schatter! Moest de gastvrij onthaalde vreemdeling hem nu terstond ten grave dragen? Neen, het was niet mogelijk, dat een ziel door de dikke jassenlaag ontsnapte, waarin de man lag ingebakerd, en ik besloot dus in vereeniging met den ontwakenden <hi rend="i">gästgivare</hi> een poging te wagen om den ongelukkige te redden.</p>
<p>Het was een zwaren last om optetillen, maar hij gaf goddank teekenen van leven. De lederen, dompervormige kap had den man gered. <hi rend="i">Onze</hi> ziel - dat is <hi rend="i">wij</hi> zelve - ziet altijd naar eene gunstige gelegenheid uit om aan <hi rend="i">ons</hi> - dat is dus aan <hi rend="i">zich</hi> zelve - te ontsnappen, maar in dit geval was de schatter <hi rend="i">zijn</hi> ziel - dat is wederom <hi rend="i">zich</hi> zelven - te slim af
<pb n="135"/>
geweest en had <hi rend="i">zich</hi> zelven - namelijk <hi rend="i">zijn</hi> ontsnappende ziel een domper opgezet, waaruit geen ontvluchting mogelijk was.</p>
<p>Recept: Hij, die zielen te bewaren heeft, zette ze dikke dompers op om het ontsnappen te beletten.</p>
<p>De doelmatigheid van dit recept is in de practijk reeds ten volle erkend, en in theorie zoo vaak verkondigd... ‘nur mit ein bisschen andern Worten.’</p>
<p>‘“O! mijn hand, mijn hand,”’ zuchtte de herlevende.</p>
<p>De waard zette een benauwd gezicht, en te recht. Breken was even gemakkelijk in dit land als elders, maar verder dan lijmen en krammen ging de landelijke heelkunst niet, en de chirurg woonden dagreizen ver.</p>
<p>‘“Mijn hand, mijn hand”’ klaagde de lijder nog steeds, toen wij hem langzaam en voorzichtig omrolden en overeind brachten.</p>
<p>‘Is er iets gebroken?’</p>
<p>‘“Ja, alles is gebroken, ik ben heelemaal gebroken. 't is een vervloekt land hier, 't zijn vervloekte paarden, 't is een vervloekte wagen, 't is een vervloekte weg!”’</p>
<p>Een straal van hoop brak door. Vloekende menschen zijn in den regel gezond.</p>
<p>‘“Waar is mijn pijp?”’</p>
<p>De straal werd tot een halve zonneschijf. Na lang zoekens werd de pijp, waarop mijnheer was neergevallen, uit het slijk der greppel opgedolven.</p>
<pb n="136"/>
<p>‘“Mijn hand is dik en doet mij pijn, maar ik kan mijn pijp toch wel aanhouden.”’</p>
<p>De zon der hoop was geheel doorgebroken.</p>
<p>Ondertusschen keerde de inspecteur terug met de vurige rossen, die nog niet recht begrepen waarom zij op hol waren gegaan, en met goedige blikken beloofden, dat zij het nooit meer zouden doen. Ik geloof dat zij die belofte stipt gehouden hebben.</p>
<p>Het was een treurig tafereel toen Engelands koning, beslikt en verwond en zwaarhoofdig met drie beslikte en verwonde en zwaarhoofdige Zweden op een' mistigen dag in een Laplandsch bosch, waar de regendroppels bij elk koeltje, dat door de takken huiverde, ritselend van blad tot blad neervielen en waar het grauwe zwerk met dikke nevelen tot in de dennetoppen neerhing, zijn gebroken galarijtuig zoo goed en zoo kwaad mogelijk herstelde. Het was een ontnuchterend ontwaken na den zegenvierenden uittocht uit Arvidsjaur, toen het volk op de knieën den voorbijsnellenden monarch om zijn zegen had gebeden. ‘Tempora mutantur, nos et mutamur in illis!’</p>
<p>Maar de besneeuwde bergtop, de adelaar, de waterval?</p>
<p>O! die cognac!!</p>
</div>
<div type="chapter">
<pb n="137"/>
<head rend="h3">Arjeploug.</head>
<p>Op dezelfde wijze als men te land van station tot station rijdt, vaart men over Lappmarkens uitgestrekte watervlakten van de eene visschershut naar de andere. De roeibooten, waarin dit geschiedt, behooren niet tot de aangenaamste vervoermiddelen, al is men aanvankelijk blij van het schokken en stooten verlost te zijn en over een zachter element voortteglijden. De twee passagiers, die in de driehoekige verdiepingen van voor- en achtersteven als wiggen kunnen inzakken, zijn zoo kwaad niet af; doch de ongelukkige, die zich op den grond van de boot moet nederzetten met de knieën ongeveer tot aan zijn kin opgetrokken, ziet, na een paar uren in deze houding te hebben doorgebracht, in den regel weinig kans om zonder vreemde hulp en pijnlijke kreten weer te verrijzen. Ik was dan ook met de beide Zweden overeengekomen de rollen aftewisselen en door deze grondwet alleen bleef de goede verstandhouding ongeschonden bewaard.</p>
<pb n="138"/>
<p>Zoo kliefden wij dus de baren van het Storafvan, door een' gespierden visscher en zijne weinig minder krachtige echtgenoote met lange slagen voortgeroeid. De eerste aanblik van het groote meer was vroolijk en aangenaam geweest; na de ondoordringbare bosschen deed het den oogen goed weer een vergezicht te kunnen afmeten; maar ook dit vergezicht begon weldra door zijn wanhopige eentonigheid te vervelen. De beide oevers, die zich tot een heuvelrij ter hoogte van het Zevengebergte verhieven, waren met dezelfde dichte bosschen begroeid, waardoor wij nu reeds zoolang heenbolderden en de weg over het water was al even recht als de wegen te land. Geen watervallen, geen omschuimde rotspartijen, geen verrassende blikken in zijdalen brachten eenige afwisseling in het landschap aan. Was men na lang staren op een bergtop, die eenigszins boven de anderen uitstak er in geslaagd dien voorbijteroeien, dan verrees zijn welgelijkend evenbeeld aan den horizont en vroeg om dezelfde belangstelling. Slechts eenmaal werd dit tooneel gestoffeerd door een rendier, dat door de muggen geplaagd eenige verademing aan den oever zocht, waar de lichte koelte den zwerm bloedzuigers voor eenige oogenblikken uiteendreef.</p>
<p>Gelukkig was 't mooi, doch nu zeer warm weder. De schatter scheen echter ongevoelig voor de brandende zonnestralen; hij had er niet toe kunnen besluiten zijn jassengetal ook maar met één te verminderen, en zat
<pb n="139"/>
zwijgend, met dik omzwachtelde hand onder zijn kap de onafscheidelijke pijp te rooken. Ook de inspecteur was niet vroolijk geluimd en er was reden voor deze algemeene ontstemming, want in den verwarrenden samenloop der omstandigheden hadden wij gisteren na de oplapping van het rijtuig niet bespeurd, dat de grootste mand met levensmiddelen was losgeraakt, afgevallen en verloren. Uit wat <hi rend="i">knäckebröd</hi>, een spanen doos met boter, een stuk kaas, een zeer klein stuk worst, wat zout, één mes, één vork en de twee onontbeerlijke tonnetjes bestond nu onze geheele voorraad. De waard, die naar huis gereden was, vond alles wel terug, zooals wij later vernamen, maar wat baatte dit ons, die een treurige toekomst van gedroogde visschen tegemoet zagen!</p>
<p>‘Komaan’, zei de inspecteur, ‘geen moed verloren. Laten wij een hartsterking nemen, en dan eens zien of wij ons een ontbijt kunnen vangen’.</p>
<p>Een blikken vischje, waaraan een scherpe, verraderlijke weerhaak was bevestigd, werd aan een lang koord gebonden in het water geworpen, en na een tiental minuten haalden wij inderdaad een' reusachtigen zalm op, waarvan een niet onaanzienlijk gedeelte rauw met wat zout terstond werd verorberd, de rest in stukken gesneden, en in papier gepakt, bewaard.</p>
<p>De eerste station, waar wij aanlandden, was geheel verlaten. Een schuwe kat sprong om het armoedige huis heen, maar van menschen was niets te bespeuren.
<pb n="140"/>
Er zat dus niets anders op, dan dat dezelfde handen ons nog een paar uur verder roeiden in de verwachting daar te worden afgelost. Na een oogenblik te hebben uitgerust geschiedde dit ook inderdaad. Het onvermoeide echtpaar, dat reeds eenige uren onafgebroken de riemen had gehanteerd, slechts van tijd tot tijd een' bakje water scheppend om hun' dorst te lesschen, zette zich wederom aan de riemen, de schatter zonk weer in de holte van den voorsteven neder met de lange pijp in de linkerhand, de inspecteur werd ditmaal zijn vis-à-vis tusschen de planken van den achtersteven ingeklemd, en de Hollander hurkte aan zijn voeten op den grond neder.</p>
<p>Tot groote ergernis van mijn achterbuurman was de wind geheel ter ruste gegaan, en moest het kleine zeil werkeloos ineengerold bij de tonnetjes blijven liggen. Het was een brandend heete dag, de zon deed al haar best om ons beetje boter door de naden van het spanen doosje te doen wegsmelten, maar gelukkig ving het zeil hare doordringende blikken op en de boter bleef gespaard. Geen zuchtje suisde door de dennentoppen. Het watervlak was effen als een spiegel en de teruggekaatste stralen flikkerden verblindend. De visscher verhaalde wel van de kostbare schatten ijzer, koper en zilver, die de bergen van Lappmarken bevatten, en die eenmaal Zweden tot een rijk land zouden maken, wanneer zij gemakkelijker vervoerd konden worden, maar het gesprek vlotte niet. Alles
<pb n="141"/>
te zamen genomen was het niet te verwonderen, dat na afloop van de verwenschingen over de windstilte het gelijkmatig geplas der riemen het gesprek der reizigers geheel deed verstommen. De kap van den schatter zonk al lager en lager voorover, de inspecteur zuchtte een paar malen spookachtig diep en aller oogleden - die van het starende visscherpaar uitgezonderd - vielen weldra zoo zoetjes toe als rustten de gepijnigde ledematen op het zachtste veerenbed. -</p>
<p>Toen wij ze weder openden voer de boot recht op een vooruitstekende landtong aan, waarop een spiksplinternieuwe boot met haar ongeverfde gele kleur ongewoon vroolijk tegen den somber groenen achtergrond uitkwam. Een laatste krachtige riemslag stuwde het vaartuig over eenige steenblokken den oever op, en de vlugge inspecteur was reeds aan wal gesprongen, voordat de schatter zich den slaap uit de oogen had gewreven. Met veel omzichtigheid voor de gekwetste hand werd nu ook de laatste aan land gebracht en over de steenblokken zoover voortgeleid, dat hij alleen, zonder gevaar van struikelen, naar het huisje kon opgaan. Hij deed dit echter niet zonder een' beangsten blik op den achtergelaten voorraad te hebben geworpen en door den uiterst bondigen uitroep: ‘<hi rend="i">Kaggarna!</hi>’<note n="1" place="foot">De tonnetjes.</note> de reden zijner bezorgdheid te hebben aangeduid.</p>
<pb n="142"/>
<p>Behalve de nieuwheid der balken verschilde de woning in niets van de overige Laplandsche huizen. Een groote steenen plaat om vuur op te maken, een kast met houten troggen, eenige verroeste geweren, een paar klokken, die anderhalf uur verschilden, eenige koningen en koninginnen met vleeschkleurige vlekken op hunne galakleederen en pluimen op het hoofd, waarvan de verf op de neus zat, een schreeuwend kind in een wieg... het was en bleef overal hetzelfde:</p>
<p>Lapland, uw ‘Ding an sich’ is eentonigheid.</p>
<p>Een weemoedig-angstig gevoel maakte zich van mijn maag meester bij het bespeuren van lange reeksen stokken, die voor het huis in den grond waren gestoken. Honderde rampzalige visschen waren daarop gespietst, op de wijze der gevangenen van Dahomey's monarch. De zon, als opperkeukenmeesteres van het heelal-bestuur, had ze gebleekt en tot perkament uitgedroogd.</p>
<p>Wij hielden er echter een' luisterrijken maaltijd. Een groot deel van den zalm werd met veel boter en nog meer zout in een pan geworpen en boven het vuur gehouden. Bij beurten moesten wij de pan vasthouden, want de goedige visscher had een lading hout in den brand gestoken, waaraan een Hollandsch burgergezin zich wel den halven winter had kunnen warmen. Ook sloeg de vlam wel eens in de pan, en dan waren aller longen nauwelijks toereikend om den brand
<pb n="143"/>
te blusschen, maar ondanks deze tegenspoeden en ondanks het overdadige zout smaakte het baksel, in tegenstelling met de gevreesde gedroogde visch, uitmuntend. Indien het blauwachtig water in den trog eenige melkdeelen meer had bezeten, was er kans geweest, dat ik bij het opstaan van mijn bankje even als de Zweden een seconde lang de handen gevouwen had, en even met het hoofd geknikt. Deze wijze van dankzegging, in Zweden tamelijk algemeen, is voor een volk, dat zooveel vrijen tijd schijnt te hebben, wel wat vluchtig, doch een paar woorden meer of minder doen immers niet af, als de bedoeling maar goed is. Nu, daaraan haperde het niet. Volgaarne was ik iedereen om den hals gevallen, die een handje geholpen had om den zalm ter wereld te brengen, op te voeden, te doen bijten en te bakken.</p>
<p>Herinnering aan genoten rauwe visch schijnt een' ontzaglijken invloed op iemands gemoedsstemming te hebben.</p>
<p>Duur was het diner ook niet. De vischvangst was vrij, het hout had men maar voor 't hakken en het geblauwde water was een vriendelijkheid van den huisheer, welke met een paar centen rijkelijk werd vergoed.</p>
<p>Ondertusschen was de nieuwe boot leeg geschept, het goed er in overgedragen, en nadat de Zweedsche heeren, die overal zaken te doen hadden, ook hier eenige opmetingen hadden verricht en eenige vellen
<pb n="144"/>
papier hadden volgeschreven, ving de reis weer aan.</p>
<p>Ditmaal was de inspecteur de gelukkige, die op den bodem mocht neerhurken, terwijl ik achter hem plaats nam, en de puntige kap van den schatter tegen het gebergte de richting aanwees waarin de boot koers zette. Een oude Lap met zijn twee zoons vatten de riemen aan. De jongens waren van gemengd ras; de kleur van huid, de vorm van 't gelaat waren Zweedsch, de visschige oogen en de breede monden Lapsch, maar de oude was zulk een ‘pur sang’ Lap, dat de onachtzaamheid, waarmede zijne voorvaderen de geslachtsboeken hadden bijgehouden door de wetenschap niet genoeg betreurd kan worden. De Platonische ‘idee’ van den Lap had zich in dit individu in hare grootst mogelijke zuiverheid - in dit geval juist het tegenovergestelde van zuiverheid - uitgesproken. Zijn kleine gestalte, zijn vierkante schouders, zijn slaperige oogen, zijn huid - een geel lederen zak, die aanvankelijk niet bestemd was om een' mensch intehouden en thans de plooien van een vroeger beroep niet meer verliezen kon - zijn laag voorhoofd, zijn korte hals,... die man moest tot een der oudste, aristocratische familiën behooren. Waren zijn vaderen niet zoo verregaand achteloos geweest, dan had hij ongetwijfeld zijn' stamboom kunnen doen opklimmen tot den gezegenden tijd toen noord en zuid nog in Azië vereenigd, toen Etruriërs en Lappen nog één volk waren. Waarschijnlijk bezat hij talrijke bloedverwanten
<pb n="145"/>
onder de eerste Florentijnsche familiën, en wie weet welk een heerlijk herkenningstafereel de stem des bloeds zou kunnen voortbrengen, wanneer men er in slaagde dezen Lap eens voor de monsterlijke poppen te brengen welke de oude Etruriërs in hunne graven schilderden, en die thans in Musea berusten, een plek, waarheen de Lappen ook weldra verhuizen! -</p>
<p>Nog niet lang hadden wij gevaren, toen een onaangename ontmoeting den weg versperde. In een zeer nauw gedeelte van het meer had men van den eenen oever tot den anderen balken in het water gelegd door ijzeren ringen verbonden. Deze afsluiting, die dienen moest om het afdrijvend hout optevangen, verhinderde den doortocht voor ledige booten niet, maar ons drietal roeiers slaagde er niet in de volgeladen schuit met een' krachtigen slag over de versperring heentedrijven. Wij moesten dus aan wal gaan; maar ook daar kon de boot, door de menigte steenen, die in het ondiepe water lagen, niet komen. Er zat niet anders op dan midden in den stroom op de balken te stappen en zoo naar den oever te balanceeren, op de wijze van Blondin over den Niagara. Gelukkig lag er veel hout in het water, zoodat wij ons een paar stokken konden afbreken om het evenwicht te bewaren. Elkander te helpen was vrij wel onmogelijk. Ieder voor zich was de leus, waarmede de inspecteur en de Hollander zonder ongeval het land bereikten. Toen echter de ongelukkige schatter, in zijn zieke hand de lange pijp
<pb n="146"/>
voerend, en met zijn rechter op den balanceerstok leunend, even als de blinde Belisarius op zijn' bedelstaf, eerst één been uiterst kalm in het - gelukkig ondiepe - water plassend, vervolgens ten einde raad zijn andere been voor de symmetrie ook een bad liet nemen, was vader Lap genoodzaakt door den stroom wadend den hulpelooze, die op een steen heen en weder stond te buigen, een stevige hand te reiken om hem voor diepere indompelingen te bewaren.</p>
<p>De boot kwam gelukkig over de boomstammen heen, maar de schatter was woedend, trok schoenen en kousen al vloekende uit, en zette alles in den zonneschijn te drogen, terwijl dikke wolken uit zijn' rechter mondhoek in pijlsnelle vaart ten hemel werden geblazen. Zijn boosheid verminderde niet, toen na een kwartier varens de stroom in een' nauwen doortocht zoo sterk werd, dat de vader met zijn zoons ons verzochten nogmaals uittestijgen en een twintigtal minuten te voet te gaan, terwijl zij zouden trachten ledig tegen het schuimende water intewerken. De natte schoenen moesten met ontzettende inspanning van ieder, die trekken kon, weer aangeperst worden en er was veel punch noodig om 's mans vrees voor kou-vatten te doen bedaren.</p>
<p>Nauwelijks hadden wij weer in de boot plaats genomen, of een donkergrauw gordijn, waarop iets lichter grijze vlokken zweefden, rees langzaam achter ons aan den hemel omhoog. Sombere schaduwen trokken over
<pb n="147"/>
de bergen henen. De voorposten van het zwaargewapend leger, dat aan het aardrijk slag kwam leveren, onderschepten de zonnestralen, en toen na een' korten strijd een wilde charge van lichte wolken het kampend licht overvleugelde, breidde een onheilspellende duisternis zich over het landschap uit. Alle vroolijke kant- en flikkerlichtjes gingen eensklaps schuil evenals de glans van opgeschrikte glimwormen. De dennebosschen keken treuriger dan ooit, en trokken oogenblikkelijk na aftocht der zonnestralen hun somberst rouwgewaad aan. De effen blauwe waterspiegel werd zwartachtig en begon onrustig op en neer te woelen. Daar schitterde de eerste bliksemstraal tegen het somber zwerk en na eenige seconden rolde de eerste slag ratelend over onze hoofden heen. Tegelijk kwam een lichte nevel over de bergen aansnellen en de wind sloeg om.</p>
<p>‘Het zeil op’ kommandeerde de inspecteur.</p>
<p>Zoodra de kleine vierkante lap aan den mast bevestigd was, stak de storm op. De golven rezen met wit beschuimde koppen allerwege omhoog, de dennen zwiepten en ruischten, de wolken trokken pijlsnel voorbij en snelle bliksemstralen doorgloeiden onophoudelijk het somber tooneel. De boot vloog over de baren. Wij duwden de hoeden vast op 't hoofd en knoopten de jassen dicht. In de verte regende het reeds eenige minuten. Dikke druppels spatten nu ook op onze hoeden uiteen en weldra stonden de sluizen
<pb n="148"/>
des hemels geheel boven ons open. Geduldig de armen over elkaar slaande maakten wij ons zoo klein mogelijk en wachtten ons lot af. De schatter zette de eenige parapluie op, die wij te zamen rijk waren. Niet lang mocht hij er genot van hebben; een windvlaag ontrukte hem den stok, keilde het uitgespannen doek over de golven voort en wierp het ten slotte tegen een rotspunt aan, van waar een hooge golf het wederom losscheurde en meevoerde. De wind floot langs den dunnen mast en boog hem soms tot bijna op het water neer. Het schuim spatte ons over de ooren en de golven schokten zoo hevig tegen de boot aan, dat de lichte planken zuchtten en kraakten.</p>
<p>‘Het zeil neer’ kommandeerde de inspecteur, toen een kolossale golf zich gedeeltelijk op onze voeten en op den voorraad had neergestort. Een hevige slag verdoofde den vloek, dien hij er bijvoegde. Het fladderend doek werd met moeite aan den mast saamgebonden en juist bij tijds, want een nieuwe, gierende rukwind had ons onvermijdelijk omgeworpen, toen een vooruitspringende rotspunt tot wenden noodzaakte. Nu eens kliefden de riemen het luchtruim, dan weer dompelden zij diep in het water onder. De schatter bood niet lang weerstand aan den onaangenamen golvendans. Zijn pijp verliet den mondhoek en spoedig zag ik de kap diep in de schuit neerzinken. Nog één rukwind en de Lap verklaarde het voor gevaarlijk langer te blijven rondzwalken in het meer, dat hier
<pb n="149"/>
met steenen bezaaid was en een menigte blinde klippen verborg.</p>
<p>Een eilandje was in de buurt, wij gingen aan wal.</p>
<p>Robinson deed wel, toen hij een zuidelijk klimaat voor zijn eenzaam leven uitzocht. Ondanks al zijn talenten - iemand, die geheel alleen in eigen onderhoud, kleeding en woning voorziet, moet er tallooze bezitten - zou de man jammerlijk zijn omgekomen, indien het lot hem naar noordelijker streken had gevoerd. Op dit woeste eilandje, waar wij thans tegen hooge dennestammen een ijdele poging deden om aan de regendroppels te ontsnappen, groeide niets eetbaars, zelfs niet voor Nebucadnezar. De steenachtige bodem was slechts met mos schraal begroeid, en dennenaalden zijn een onsmakelijk voedsel. Treurig stonden wij elkaar aan te kijken en niemand zeide iets. Ieder wenschte zich mijlen ver van daar. Het duurde geruimen tijd eer de storm bedaarde, en de gezweepte, slanke dennen slaakten menigen angstigen zucht, voordat een schuw voorbijglijdende zonnestraal een rustiger toekomst kwam profeteeren. Eindelijk trokken de geweldige heirscharen naar Noorwegens sneeuwtoppen af, flauwer en flauwer werden de bliksemstralen, langer de tusschenpoozen, die hen van de uitstervende donderslagen scheidden. Nog woelden de ontroerde golven in de diepe bedding op en neer, maar het reine blauw des hemels tooide ze reeds met zachter tinten en de witte koppen werden kleiner en kleiner. Eindelijk
<pb n="150"/>
brak ook het zonlicht in vollen luister weer door de opgekoelde lucht heen en droogde langzamerhand de doorweekte jassen, hoeden en laarzen.</p>
<p>Nog twee stations reisden wij opdrogend en warm wordend voorbij en klopten eindelijk aan een zeer armoedige hut aan om nachtverblijf te vragen.</p>
<p>Met de uiterste bereidwilligheid boden de bewoners ons alles aan wat zij bezaten, maar...</p>
<p>Bedden waren er niet, in het kleine kamertje konden wij ter nauwernood naast elkander op den grond liggen, een verschrikkelijke vischstank verpestte het geheele huisje... ‘last not least.’, de kamer krioelde van muggen.</p>
<p>Wie van deze ontzettende plaag het afschuwelijke niet inziet, en nog geen' eeuwigen haat aan deze diersoort gezworen heeft, omdat de Hollandsche mugjes, de goedigste dieren ter wereld, of zelfs de nijdigere Italiaansche muskieten hem genadig behandeld hebben, reize eenmaal naar Laplands dreven en verwondere zich niet, indien hij waanzinnig terug komt.</p>
<p>Den geheelen dag gonzen er duizenden u om 't hoofd, die 's morgens en 's avonds tot miljoenen aangroeien. Elke klap in de lucht velt er een dozijn aanvallers neder, tegen de vensterglazen kan één hand er honderden tegelijk dooddrukken, maar een vermindering is nooit te bespeuren in het gegons en het geprik der nijdige dieren. Wrijft gij uwe hand over het gelaat dan kleven er oogenblikkelijk een tiental
<pb n="151"/>
bloedige lijken aan, en op de gewonde, opgezwollen plekken strijkt aanstonds een nieuwe zwerm neer, die den moorddadigen arbeid der verslagenen met frissche krachten voortzet. Binnen weinige dagen is het gladste gelaat onherkenbaar geworden; voor den beschouwer is het in een landkaart herschapen waarop de talrijke bergketenen in relief zijn gewerkt, en voor den eigenaar is het een masker geworden met gloeiende spelden tegen het gelaat aangedrukt. Wie niet het gebruik van een of beide oogen voor eenige dagen ontberen moet, omdat zij te diep zijn weggezonken in de opgezwollen wangen, mag hier nog van genadig recht spreken, en wie zich 's nachts een stuk gaas zóó goed om het hoofd weet te binden, dat een mug er niet onderkruipt of doorheen steekt, verricht een kunstwerk. Evenals hun Italiaansche stamgenooten zijn deze plaaggeesten bijzonder gesteld op vreemd bloed. Misschien pleit het voor een' fijnen smaak, dat zij de Lappen geheel met rust laten, hoewel anderen beweren, dat deze zich met een vettig middel inwrijven, dat echter nooit meer aftewasschen zou zijn. Waar is het, dat zelfs de beide Zweden een veel dragelijker lot hadden dan de gekwelde Hollander, die weldra het voorwerp van den algemeenen spotlust werd, en een Inferno à la Dante zou geschreven hebben, indien hij slechts één misdrijf had geweten groot genoeg om zulk een foltering ten eeuwigen dage te verdienen.</p>
<p>Het feit, dat Italië en Lapland hunne muskieten
<pb n="152"/>
hebben en het tusschenliggend Europa ze niet kent, versterkt ons in de meening dat de Lap nog familie in Toscane moet hebben en dat er eenmaal één paar muggen en één paar Lappen in het hart van Azië hebben gewoond wier afstammelingen door familie-onaangenaamheden uiteengedreven, thans voor een deel in het land der oranjeappelen en voor een ander deel in het land der noorderlichten zijn verzeild. Beider zin voor het kleurige reeds is een merkwaardig verschijnsel. Wie weet tot welke belangrijke resultaten de wetenschappelijke vereeniging dezer beide schijnbaar zeer tegengestelde volken leiden zal? 't Is slechts de vraag of het ei zijn' Columbus vinden zal en deze vraag durf ik volmondig toestemmend beantwoorden, want het aantal Columbussen, dat heden ten dage een ei stuk durft slaan en zich dan verbeeldt dat het behoorlijk staan kan, is legio. -</p>
<p>Met veel zorg en beleid kan het lastig muggengezelschap uit een vertrek worden geweerd, maar is er een genoegzaam aantal bijeen, dan gaat alle hoop op een dragelijke nachtrust in rook op. Zoo geschiedde het dan ook dat wij ons nedervlijden op de uitgespreide schapenvellen, maar weldra een' wanhopigen veldslag moesten leveren. Van weerszijden werden wonderen van dapperheid verricht, maar de overmacht der muggen behaalde zulk eene glansrijke overwinning, dat wij reeds vroeg in den morgen zonder een oog gesloten te hebben den aftocht moesten blazen.
<pb n="153"/>
Een ‘bout de toilette’ was aan het heldere meer spoedig gemaakt, de schatter, wiens hand zeer verergerd scheen, liet zich door een jong meisje aankleeden en daarna werd de reis te water voortgezet.</p>
<p>__________</p>
    <p>&nbsp;</p>
<p>De bocht van het meer, waaraan Arjeploug ligt, was ten einde gevaren, maar van de stad vertoonde zich nog geen spoor. De boot werd op het land getrokken, ieder nam een deel van de bagage voor zijn rekening en vechtende tegen de muggen, die zich op een allerlaagste wijze het oogenblik, dat wij de handen vol hadden, ten nutte maakten, wandelde het gezelschap de bosschen in. De weg - als men een spoor, dat nu en dan geheel verdween, zoo noemen mag - was alleronaangenaamst. Waar hij niet over losse boomstammen en groote steenen liep, zakte men tot over de enkels in het slijk en liep dan nog groot gevaar over onzichtbare wortels te struikelen, die ter nauwernood boven den grond uitstaken, maar de ingezonken schoenen als voetangels omklemden. Gelukkig duurde deze marsch niet lang, en kwamen wij eindelijk aan een breede laan, van grootere en kleinere rotsblokken, waarop geen spoor van groen te ontdekken was. Hier hield het zoogenaamde pad geheel op en de breede steenmassa moest op de gis worden doorgetrokken. Aangenaam was dit ook weder niet, daar
<pb n="154"/>
de steenen onder de voeten voortrolden en het vooruitzicht van nedertevallen op dien harden vloer niet tot de rozenkleurigste perspectieven behoorde. Wij vielen echter niet, zelfs niet de schatter, die alles behalve stevig ter been was, en meer dan eens op een steen heen en weder stond te zwaaien, onzeker of hij voor- of achterwaarts zou gaan.</p>
<p>Nu was evenwel het doel bereikt, en nadat wij een kleinen heuvelrand beklommen hadden, lag Arjeploug voor ons.</p>
<p>'t Was een pover stadje.</p>
<p>Op een kleine, kale hoogvlakte door de bosschen en een' anderen inham van het meer begrensd, lagen een menigte grootere en kleinere rotsblokken verspreid, waarmede waarschijnlijk Thor en Loke in hunne jeugd geknikkerd hadden. Tusschen die steenen en even ordeloos als deze door elkaar geworpen, stonden een veertigtal donkergrauwe visschershutten, die met de kleine houten kerk de stad heetten te vormen. Geen vriendelijk boompje breidde zijn takken tegen die sombere planken uit, geen tuintje vertoonde ook maar een enkele kleurrijke bloem; steenen met mos maakten de bestrating en de stoffeering uit, terwijl een paar stukjes akker van een twintigtal schreden in omtrek, met aardappelen en kool beplant in de behoeften der bevolking voorzagen. Van dieren was niets te bespeuren dan een paar magere schapen, dié voor een of
<pb n="155"/>
ander feest bewaard werden. De rendieren gingen 's zomers verder de bergen in.</p>
<p>De vensters der huisjes waren zoo mogelijk nog kleiner dan te Arvidsjaur en het getal vensterlooze piramidetjes, waaronder de Lappen lagen te slapen, was wel dubbel zoo groot. Het geheel zag er zoo verlaten, zoo dor en zoo kil uit, alsof hier de laatste vertegenwoordigers van het uitstervend menschelijk geslacht zich tot heengaan voorbereidden. Toch waren ook hier menschen:</p>
<q rend="bq">‘Van God bemind<lb/>
En tot geluk geschapen.’</q>
<p>Het duurde niet lang of de gedienstige <hi rend="i">länsman</hi> (commissaris van politie) had ons ingekwartierd en de noodige bevelen voor onze verzorging uitgevaardigd, Aan het begin, ten minste aan de grens van het plaatsje stonden twee houten huizen tegenover elkander, die tot de grootste en voornaamste behoorden. Het een diende tot raadhuis, het ander tot gerechtshof. In het eerste werd de inspecteur geherbergd en bevond zich de eetkamer voor ons allen, in het tweede woonden de schatter en mijn persoon in twee kale kamertjes, waarnaast zich een grooter vertrek bevond, dat geheimzinnig gesloten bleef.</p>
<p>Aangezien wij in de laatste vierentwintig uren slechts een stuk rauwen zalm gegeten hadden, ver-<pb n="156"/>eenigden wij ons spoedig in de raadzaal, waar de vrouw van den <hi rend="i">länsman</hi> zelve het diner zou brengen. Zij moest er wel de geheele stad meê door, maar een andere kok woonde er niet in de buurt. Het was lang niet behagelijk in die geïmproviseerde eetzaal. Een vuile houten vloer, vuile aangestreken muren, twee kleine vensters, die nooit een doek of spons gevoeld hadden, een groote steenen vuurplaat maakten het onroerend gedeelte, een wrakke tafel en een viertal dito stoelen het roerend gedeelte uit. De leden van den gemeenteraad moeten treurige, leelijke denkbeelden krijgen, wanneer zij tusschen deze muren over het welzijn hunner stad beraadslagen.</p>
<p>De <hi rend="i">läns</hi>vrouw liet lang op zich wachten en wij benijdden haast den Lapschen heer en dame, die een stuk gedroogde visch in het vuur hadden gehouden, en nu zoo genoegelijk met half gesloten oogen in een hoek aan de taaie vezels zaten te kluiven. Deze beide personages had de <hi rend="i">länsman</hi> tot onze lijfbedienden aangesteld, eene functie, die zij met den meest mogelijken ernst waarnamen. De man behoorde zeker niet tot de minst leelijken van zijn leelijk volk. Als de overigen klein van gestalte en daarbij grof van gebeente bezat hij nog sterker uitstekende jukbeenderen en nog grooteren mond. Zijn hemelsblauwe jas, die tot aan de knieën reikte, liet in plaats van den kleurigen borstrok slechts een vuil wit onderkleed zien, waarover een dunne zwarte das hing. Een blauw mutsje bedekte
<pb n="157"/>
zijn stug, blond haar, terwijl zijn broek van grauwe wol was vervaardigd. De vrouw had meer zorg aan haar toilet besteed, en was door de langere rokken beter gekenmerkt dan de schoone uit Arvidsjaur, voor wie zij in bekoorlijkheid zonder eenige quaestie ver moest onderdoen.</p>
<p>Eindelijk ging de deur open en met een lichte buiging vergezeld van een' diepen blos op het frissche, vroolijke gelaat, bracht de vrouw van den <hi rend="i">länsman</hi> de soep binnen. De man had een slechter keuze kunnen doen dan dit slanke, fijne figuurtje. In zulk een verbanningsoord mocht hij ook wel iets hebben, de zwaar gebaarde, goedige <hi rend="i">länsman</hi>. Hij was eerst sedert eenige maanden getrouwd, en zijn huwelijksreis was een sledevaart geweest, waarbij een sneeuwstorm zijn best had gedaan het echtpaar terstond levend te begraven.</p>
<p>De hand van den schatter scheen weer te verergeren, ten minste de gastvrouw werd uitgenoodigd hem een' nieuwen strik in zijn das te leggen... De schalk!</p>
<p>Het diner was onovertreffelijk. Rendierensoep, rendierenkaas, gerookt rendierenvleesch, gerookte zalm!....alle pijnlijke herinneringen aan den verongelukten voorraad waren op eenmaal uitgewischt, een gevoel van welbehagen doortintelde onze magen, die volstrekt niet begrepen, waarom zij sinds eenigen tijd op rantsoen waren gesteld.</p>
<p>Na afloop van den maaltijd kwam de <hi rend="i">länsman</hi> zelf,
<pb n="158"/>
die bijzonder ingenomen scheen met onze tevredenheid over de kook- en rookkunst zijner vrouw, waarvan de leeggegeten schotels de duidelijkste blijken droegen. Ook de schoolmeester daagde op om koffie met ons te drinken en met schele blikken den vreemdeling te monsteren, die weldra een scherpe ondervraging moest doorstaan.</p>
<p>‘<hi rend="i">Skål</hi> mijnheer - Waar komt mijnheer van daan?’</p>
<p>Uit Holland.</p>
<p>‘Halland, zoo, uit Halmstad misschien?’</p>
<p>‘“Neen,”’ viel de inspecteur in ‘“uit Holland”’</p>
<p>‘““Ik dacht het wel””’ zei de <hi rend="i">länsman</hi>, ‘““dat mijnheer niet uit Halland was, ik heb nog nooit zoo Zweedsch hooren praten. In het eene deel van Zweden praten zij geheel anders dan in het andere, en ik heb ook wel eens gehoord hoe zij in Halland praten, maar zooals mijnheer spreekt, zoo heb ik 't nog nooit gehoord.””’</p>
<p>‘“Mijnheer spreekt in zijn vaderland geen Zweedsch, maar Hollandsch”’</p>
<p>‘““Wel, wel, ik heb wel eens vernomen dat de menschen in Duitschland en Engeland geheel anders spreken dan wij, dat zij bijvoorbeeld <hi rend="i">eau</hi> zeggen waar wij uitspreken <hi rend="i">vatten</hi>, maar ik dacht toch dat wij in Zweden elkander altijd wel konden verstaan.””’</p>
<p>‘“Maar mijnheer is niet uit Zweden.”’</p>
<p>‘Wel neen’ merkte de schoolmeester op, die zich een oogenblik bezonnen had, ‘mijnheer is uit Hol-<pb n="159"/>land of ook wel Nederland, hoofdstad Amsterdam.’</p>
<p>‘““En spreken zij daar geen Zweedsch? Dan zal het ver weg gelegen zijn. Hoeveel Zweedsche mijlen zou dit Amsterdam wel van hier zijn?””’</p>
<p>Aangezien dit getal mij niet helder voor den geest stond, trachtte ik den langen weg hem duidelijk te maken, dien men van Amsterdam moet doorloopen om naar Arjeploug te komen, maar 't baatte niet, de <hi rend="i">länsman</hi> was nu eenmaal gewoon met mijlen te rekenen, en herleidde dus mijn getal dagen tot een aantal Zweedsche mijlen, dat ik, om een einde aan al die cijfers te maken, terstond voor volkomen juist verklaarde tot in de honderste deelen toe.</p>
<p>‘““Zoo, zoo. Nu, ik wist niet dat onze koning zoo ver weg nog iets te zeggen had.””’</p>
<p>De schoolmeester ergerde zich.</p>
<p>‘Onze koning heeft daar niets meer te zeggen.’</p>
<p>‘“Holland ligt bij Engeland”’ zeide de schatter.</p>
<p>‘““Staat Holland onder Engeland. Jawel, nu begrijp ik het, dus spreekt u Engelsch.””’</p>
<p>Mijn verklaring dat Holland een zelfstandig rijk was, met een' koning en een koningin, een' kroonprins en drie andere prinsen met een eigen taal, eigen zeden en gewoonten, werd maar half geloofd.</p>
<p>De schoolmeester wist wel, dat wij een onafhankelijk koninkrijk vormden, dat tusschen Denemarken en Duitschland lag, maar de taal verklaarde hij voor zuiver Deensch, en wat een schoolmeester zegt is waar.</p>
<pb n="160"/>
<p>‘““En is dat Holland nu een koninkrijk zooals Zweden? Wordt het, zooals wij, bestuurd door de vertegenwoordigers van het volk en hebben zij daar dezelfde godsdienst als in Zweden.””’</p>
<p>Gedachtig aan de moeilijkheden waarin de God van Nederland mij onderweg al had gewikkeld, sprong ik thans behendig over Hem henen, en vergastte de toehoorders op een schets van Neerlands staatsinstellingen, liefdadigheids-inrichtingen, handelsontwikkeling enz, die ongetwijfeld den naam van ons volk voor altijd een eereplaats in de bewondering der Arjeplougsche geleerden bezorgde. De <hi rend="i">länsman</hi> was opgetogen en indien de man er ooit aan denkt, een coup d'état te wagen en Lappmarken onafhankelijk te maken, dan ben ik overtuigd dat het nieuwe koninkrijk geheel op Hollandsche leest zal geschoeid worden.</p>
<p>Sic itur ad astra!......Prosit!</p>
<p>‘““Evenwel””’ merkte de toekomstige monarch aan, ‘““u spreekt dus van een volksvertegenwoordiging gekozen door de geschiktste, verstandigste, braafste, verlichtste, beschaafdste, bekwaamste, vlugste, geestigste, eerlijkste, diepdenkendste mannen van het land, en hoe wordt nu uitgemaakt wie de geschiktste, verstandigste, braafste, verlichtste, beschaafdste, bekwaamste, vlugste, geestigste, eerlijkste en diepdenkendste mannen zijn? Deze keuze zou mij hier in Arjeploug reeds veel hoofdbreken kosten, vooral wan-<pb n="161"/>neer ik den braafste moest uitvinden, want wij zijn hier allen even sterk in de leer””’.</p>
<p>Beste <hi rend="i">länsman</hi>, ik zie wel dat het in Arjeploug - althans door uw toedoen - nooit tot een coup-d'état zal komen zoolang gij u niet wat meer op de regeeringskunst toelegt. Niets is gemakkelijker dan het uitzoeken der geschiktste, verstandigste, braafste, verlichtste, beschaafdste, bekwaamste, vlugste, geestigste, eerlijkste en diepdenkendste mannen. Gij zoudt in uwe naïeveteit naar Lund of Upsala<note n="1" place="foot">Academie-steden.</note> trekken en daar knappe mannen zoeken; gij zoudt misschien een examen willen instellen om de kundigheden der candidaten te onderzoeken; gij verbeeldt u denkelijk dat het bekleeden eener bepaalde betrekking een waarborg is voor bekwaamheid? Neen, onnoozele, zoo dwaas is Nederlands wetgever niet geweest. Zijn alomvattende menschenkennis leidde tot schitterender uitkomst. Wie is er geschikter, ik vraag het u, om voor groote menschen wetten te maken dan de speelgoed-koopman, die met de menschheid in de wieg reeds kennis maakt, hare behoeften bestudeert, zich beijvert om die alle te bevredigen en in de liefhebberijen van het kind reeds den hartewensch van den gerijpten man voorgevoelt?</p>
<p>Wie is er verstandiger dan de rijke erfgenaam, die met de schatten door zijne vaderen opeengehoopt ook
<pb n="162"/>
het talent erft om die òf te vermeerderen, òf bijeen te houden òf te verkwisten?</p>
<p>Wie is er braver dan hij, die in de eenvoudigheid zijns harten niet schroomt den rook zijner vuren door een aantal schoorsteenen ten hemel te doen stijgen? Ware de man niet zoo rein als Abel, maar verstokt als Caïn, dan zou immers de rook naar binnen slaan en de ellendige zich haasten zijne schoorsteenen tot het kleinst mogelijk getal terug te brengen?</p>
<p>Wie is er verlichter dan hij, die het grootste aantal vensters heeft en zon en maan vrijen toegang tot in het diepst van zijn binnenkamer laat? Of zoudt gij in uwe onnadenkendheid den geleerde, die op een bovenkamertje woont met één raam, uitziende op een binnenplaats zonder licht of lucht, eenige aanspraak op verlichting willen toekennen?</p>
<p>Wie is er beschaafder dan hij, die zijn oog op de keurigste meubelen laat rusten, die elk gedruisch in zijn woning in dikke tapijten smoort, die in kolossale spiegels zijn edele vormen ten voeten uit bewondert, die zijn leden op de molligste sofa's uitstrekt, omdat evenals bij de prinses van Andersen een erwt door een scheepslading kussens heen hem blauwe plekken in de zachte huid drukt?</p>
<p>Wie is er bekwamer dan hij, die voor den broode niets behoeft uittevoeren, die de dagelijksche zorgen aan een heirleger van dienst- en werkboden kan overlaten, terwijl hij zelf na een gezonde, lange nacht-<pb n="163"/>rust in kalme overpeinzing de belangen van het land overweegt?</p>
<p>Wie is er vlugger dan hij, die een groot aantal paarden op stal heeft en hetzij voor zichzelven, hetzij voor anderen van de snelheid dezer dieren gebruik maakt om altijd de voorste te wezen?</p>
<p>Wie is er geestiger dan de kroeghouder, die voor alle smaken zulk een' grooten voorraad van geest in huis heeft, dat hij immer den dorst van alle dorstigen zonder eenige inspanning kan lesschen?</p>
<p>Wie is er eerlijker dan hij, die het volle vertrouwen zijner medeburgers geniet, en bij wien zij zonder vrees hun engelsch zout halen, terwijl zij weten dat het zwaarste vergift in zijne kelders bereid ligt en dat 't hem eene kleine moeite is den overgezonde in plaats van met engelsch zout met pruisisch zuur voor eeuwig te genezen?</p>
<p>Wie is er tot diepdenken geschikter, dan de houder van een nachthuis, die tot laat in den stillen nacht als geen straatrumoer zijne gedachten meer afleiden kan zijn blikken onverpoosd over het diepste menschelijk wee laat weiden?</p>
<p>De bewondering van den <hi rend="i">länsman</hi> steeg ongeloofelijk hoog.</p>
<p>‘““Dus””’ merkte hij op ‘““wanneer nu diegeschiktste, verstandigste, braafste, verlichtste, beschaafdste, bekwaamste, vlugste, geestigste, eerlijkste en diepdenkendste mannen de allergeschiktste, allerverstandigste, allerbraafste, allerverlichtste, allerbeschaafdste,
<pb n="164"/>
allerbekwaamste, allervlugste, allergeestigste, allereerlijkste en allerdiepdenkendste, dus het puik der natie, hebben uitgezocht, dan beraadslagen deze ongetwijfeld ernstig over de belangen van volk en land.””’</p>
<p>Och! neen, waarde <hi rend="i">länsman</hi>, dat is dan geheel overbodig, want gij begrijpt daarover zijn zij het terstond eens. Dat het allen in 't gemeen en hem zelven in het bijzonder welga is ieders vurigste wensch.</p>
<p>Om vaderlandsliefde te leeren moet men naar Holland komen.</p>
<p>Wanneer die heeren bijeen zijn, dan oefenen zij zich in het houden van redevoeringen, natuurlijk over volkomen onverschillige punten bijv. godsdienst, politiek, enz. liefst onderwerpen waaraan nooit een eind kan komen, want anders zouden zij 't natuurlijk te spoedig wederom geheel eens zijn. Somtijds schelden zij elkander zelfs heftig uit, maar nooit meer dan noodzakelijk is om te verhoeden dat iemand hoogmoedig worde op zijn hoedanigheid van een der allergeschiktste, allerverstandigste, allerbraafste, allerverlichtste, allerbeschaafdste, allerbekwaamste, allervlugste, allergeestigste, allereerlijkste en allerdiepdenkendste mannen van het land.</p>
<p>‘““Maar zijn er ook ministers in Nederland zooals hier in Zweden””’?</p>
<p>Zeker; de ministers dragen aan die vereeniging der allergeschiktste, allerverstandigste, allerbraafste, allerverlichtste, allerbeschaafdste, allerbekwaamste, aller-<pb n="165"/>vlugste, allergeestigste, allereerlijkste en allerdiepdenkendste heeren de wetten voor. Somwijlen gebeurt het dan dat zich in de groote eensgezindheid dier allergeschiktsten, aller-enz. kleine verschilpunten openbaren bij het onderzoek dier wetten. Vooral wanneer de minister zich verstout een nieuw idee te hebben, dan gevoelen de allergeschiktste, aller-enz. eensklaps het ontzettend gewicht van de taak, die op hunne schouders rust, en huiverig iets aantevangen waardoor het welzijn van de natie niet bijzonder bevorderd zou worden, stellen zij elkanders meeningen dan op geduchte proeven, vragen naar het waarom, waardoor, waarheen, waarvoor, waarmeê, waarbij, waarlangs, waarop, waaronder, waartoe, waarover, onderzoeken, wikken en wegen, toetsen en beraadslagen zoolang, dat meestal de man achter de groene tafel - want de minister zit achter een tafel met groen laken bekleed waarop de oogen aangenaam rusten, wanneer zij zich op de voortreffelijkheden der allergeschiktste, aller-enz. hebben moê gestaard - met de nieuwigheid onder den arm het hazenpad kiest, verpletterd door het gewicht zijner verantwoordelijkheid, en dat de leden met geruste gewetens naar huis gaan, omdat zij <hi rend="i">het hunne</hi> gedaan hebben. Gij begrijpt dat er met zulk een kieskeurigheid alleen uitstekende wetten tot stand komen.</p>
<p>‘Het onderwijs moet wel uitmuntend zijn ingericht’ merkte de schoolmeester aan ‘in een land waar zooveel voortreffelijke mannen zijn’.</p>
<pb n="166"/>
<p>Nu, dat zou ik gelooven, mijnheer de schoolmeester. Van heinde en ver komen zij dat bij ons bewonderen. Het onderwijs is in Holland een ‘voorwerp van de aanhoudende zorg der regeering’ en de geleerde Nederlanders zijn zoo begeerig den titel van Nederlandsch onderwijzer te dragen en mede te kunnen werken tot de voortgaloppeerende ontwikkeling der Nederlandsche natie, dat men het onderwijzend personeel voortdurend op harde proeven moet stellen om te onderzoeken of geen onedele drijfveeren in 't spel waren toen zij solliciteerden voor eene aanstelling.</p>
<p>Om dus te voorkomen dat iemand onderwijzer worde in de verwachting van een lui en lekker leven te kunnen lijden is men er toe moeten overgaan hem een jaargeld toetekennen, waardoor hij juist voor hongerdood bewaard wordt, maar waarvan hij zijn vrouw - indien hij zich de weelde van een vrouw veroorlooft - nooit een geschenk op haren verjaardag kan geven. Als de man kinderen heeft, komt hij dikwerf in de verleiding zijn geheele huisgezin een paar steenen om den hals te doen om te onderzoeken of het in de vuile grachten beter is dan op of achter de zindelijke Hollandsche dijken.</p>
<p>‘Maar dit is glad verkeerd’ schreeuwde de verontwaardigde schoolmeester.</p>
<p>Neen, mijnheer, dit is juist zeer verstandig ingezien. Zat Diogenes niet in een ton en de brave Job op een mestvaalt? Welnu, eerst wanneer onze school-<pb n="167"/>meesters ook in tonnen of op mestvaalten moeten gaan wonen - en dat oogenblik nadert met rassche schreden, want de huizen storten reeds boven hunne hoofden in - eerst dan zullen zij genoeg gelouterd zijn om als leeraars der Nederlandsche jeugd waardiglijk optetreden, en haar opteleiden ‘tot alle christelijke en maatschappelijke deugden.’</p>
<p>De schoolmeester vroeg welk onderscheid er bestond tusschen christelijke en maatschappelijke deugden, mitsgaders wat eigenlijk maatschappelijke deugden waren, maar ik doorgrondde zijn' toeleg om het Nederlandsch onderwijs belachelijk te maken bij tijds, antwoordde niet en veinsde alleen naar den <hi rend="i">länsman</hi> te luisteren, wiens bewondering voor Neerland's volmaaktheid alle grenzen te buiten ging, en hem een' Zweedschen dithyrambus in den mond gaf, dien ik hier, om de bescheiden Bataven niet tot achter de ooren te doen blozen, liever verzwijg.</p>
<p>Aangenaam is het mij te kunnen vermelden, dat ik zonder eenige tegenspraak een zinsnede van een hooggeleerd Hollandsch auteur kon voordragen, die de kroon op mijne poging zette om Nederland ten minste in de schatting van bewoners der Lappmarken, een hooge en eervolle plaats te doen innemen.</p>
<p>‘...wij geven van het onze ten offer, opdat wij welvaart mogen genieten. Daarom hebben wij als het nood is, goed en bloed veil voor het lieve vaderland, opdat wij met de onzen vredig en gelukkig in het va-<pb n="168"/>derland leven mogen. Daarom dragen wij lasten en brengen wij op ten behoeve van den lande en van de stad, opdat wij krachtiger mogen arbeiden tot vermeerdering van onzen rijkdom en overvloediger vrucht genieten van onzen arbeid.’</p>
<p>..............................................</p>
<p>‘Hoe wordt de geheele maatschappij van jaar tot jaar dagelijks bijkans! rijker in die goederen, waarin allen van den aanzienlijkste tot den geringste, hun gelijk aandeel hebben. Orde, regt en vrede worden meer en meer bevestigd; veiligheid en rust verzekerd, de zorg voor den lichamelijken welstand des volks werkt al krachtiger; kennis, verlichting, beschaving dringen door tot al lagere en lagere klassen der volksmenigte; het peil der algemeene welvaart rijst hooger en hooger. De arbeid van allen, groot en klein, ontmoet voortdurend overvloediger en krachtiger hulpmiddelen; de behoefte van allen vindt gereeder vervulling. Daar zijn zoo veel goede zaken, waar wij allen zonder onderscheid dagelijks het vrij en onbeperkt genot van hebben, niet minder dan van licht en lucht, zóó, dat wij ze haast even weinig waardeeren. Dijken en sluizen beschermen den bodem, waar rijk en arm veilig naast elkander wonen. Wegen en vaarten doorsnijden het land in alle richtingen en liggen daar voor allen gelijkelijk ten gebruik open. De spoorwagen en de stoomboot brengen den vermogende en den arme met elkander over van plaats
<pb n="169"/>
tot plaats, naar elks begeerte. De post bezorgt aller brieven door het geheele rijk voor geringe vergoeding. Tot aller gerief zijn de straten der steden geplaveid en des nachts schitterend verlicht. - Men glimlacht misschien over de verwijzing naar zulke dagelijksche dingen. Maar’...<note n="1" place="foot">Mr. S. Vissering, Handboek van praktische staathuishoudkunde.</note></p>
<p>Vergelijk dit paradijs bij uw Lapland en dan eerst zijt gij in staat een oordeel over Neerland's grootheid te vellen.</p>
<p>Schoolmeester, <hi rend="i">länsman</hi>, inspecteur en schatter waren verrukt!</p>
<p>Die toenemende rijkdom, terwijl overal elders ‘krach’ wordt gemaakt, die orde, veiligheid en rust ongetwijfeld door een uitstekende politie gewaarborgd, dat recht door een flink betaalde rechterlijke macht gehandhaafd, die zorg voor den lichamelijken welstand in een' tijd, dat drie vierde der beschaafde menschheid vergift in plaats van voedsel naar binnen slaat, die verlichting, terwijl leugenaars beweerden, dat Holland altijd een halve eeuw minstens ten achteren bleef, die behoeften van allen die vervulling vinden, terwijl in de groote steden van andere landen half onder den grond, half onder de dakpannen zich menschelijke wezens door een voedsel in 't leven houden waarvoor een welopgevoede hond den neus zou optrekken, dat vrij en onbeperkt genot van zoo
<pb n="170"/>
vele goede zaken, die huiselijke samenwoning van rijk en arm, dat heerlijke plaveien en dat schitterende verlichten der straten! Welk Laplandsch hart zou niet haastiger kloppen bij zooveel heerlijkheid?</p>
<p>Neen, de Laplanders glimlachten niet. -</p>
<p>Het was tien minuten voor middernacht, toen wij naar het gerechtshof overstaken om een welverdiende nachtrust te genieten, indien ten minste slapen bij helderen dag mogelijk is, wanneer het licht niet door het allerdunste gordijntje getemperd wordt. Aan den horizont zwevende wierp de zon gloeiend roode tinten over de grauwe woningen en lange donkerblauwe schaduwen op den steenachtigen grond. Voor eenige minuten zou zij schuil gaan achter een' der Noorweegsche sneeuwtoppen, en dan weer opstijgen om haar schoonste feest, den St. Jansdag te vieren.</p>
</div>
<div type="chapter">
<pb n="171"/>
<head rend="h3">Een Sint Jansdag in Lappmarken.</head>
<p>Bepaald verboden is het slapen in Lapland des zomers niet, maar natuur en menschen doen er hun best u de nachtrust zoo onrustig mogelijk te maken. De zon, die in mijn bed scheen, het tiental muggen aan den algemeenen moord ontkomen - die in het zwijgend uur van middernacht tallooze slachtoffers aan vrienden en betrekkingen had ontrukt - de felle noordenwind, die langs het kleine venster floot, de onsluitbare deur van mijn slaapvertrek, die op straat uitkwam en telkens opensprong, alles werkte samen, om mij eerst laat, toen de wind door regen werd afgewisseld, toen de muggen verzadigd waren en de zon schuil ging, eenige oogenblikken van kalmen slaap te gunnen.</p>
<p>'t Was ongeveer acht ure, toen onze vrouwelijke bediende binnentrad en met een lichte kniebuiging mij de koffie op bed aanbood. Zij bracht ongunstige
<pb n="172"/>
tijdingen. Het had sterk geregend, en de weg naar de kerk was dus uiterst modderig geworden. Na deze aankondiging verdween de schoone terwijl ik de koffie genoot, die in Lappmarken vrij wat beter is dan het bruine sop, dat de Duitschers met zooveel wellust verzwelgen. Nauwelijks was ik gereed of zij trad weder binnen en bracht een kom water, een handdoek, een stuk zeep, een kam en een scherf van een spiegel. In langen tijd was mij zulk een uitstekende bediening niet ten deel gevallen.</p>
<p>Het weer was inderdaad treurig voor een <hi rend="i">midsom-marsdag</hi>. De hemel was effen grijs, de omliggende bergen verdwenen in de nevels, de grauwe huizen waren grauwer dan ooit en de bodem was in een moeras met eilandjes herschapen.</p>
<p>Leelijk weer, zeide ik tot den Lap, die aan de deur mijn schoenen afveegde; poetsen kan ik zulk een behandeling niet noemen. De aangesprokene keek mij een paar minuten visschig aan, wendde toen zijn tanig gelaat naar de trekkende wolken en antwoordde:</p>
<p>‘Jaha’.</p>
<p>Kunt ge mij niet een paar schoenen koopen, zooals ge zelf draagt?</p>
<p>‘Koopen niet, 't is feestdag’.</p>
<p>Leenen dan?</p>
<p>‘Jaha’.</p>
<p>Ga dan, en haal ze.</p>
<pb n="173"/>
<p>‘Jaha’.</p>
<p>Daarop spuwde hij nog eens op mijn Hollandsch schoeisel, dat door noordsche zorgen bijna rood geworden was, wreef nog een paar malen met den borstel heen en weer, en ging.</p>
<p>De schatter en de inspecteur lieten niet lang op zich wachten. Nauwelijks waren de schoenen met hooi aangevuld en door lange banden om de enkels toegesnoerd, of de goud omrande pet en de flambard, ditmaal onder geen spitse kap verscholen, brachten mij hunne morgengroeten.</p>
<p>Er werd besloten tot een gezamenlijk opgaan naar den tempel, en toen de klok begon te luiden, zetten wij ons in beweging. Van steen tot steen stappend ging de inspecteur voorop, de schatter en de vreemdeling volgden, terwijl de Lap, die zich minder om een paar vuile voeten bekommerde, als een schoothondje achterbleef.</p>
<p>Weldra begon het levendig te worden in de doodsche stad, en zag men hier en daar uit een hut een rood of blauw mutsje door de hellende deuropening naar buiten klauteren. In de deftige woningen der Zweden bleef het stil want hunne godsdienstoefening zou eerst later aanvangen.</p>
<p>De kerk was klein, maar toch nog te groot voor de gemeente der Lappen. Het materiaal was natuurlijk hout, en de vorm een Grieksch kruis. De ingang leidde eerst door den klokkentoren heen, die in vele
<pb n="174"/>
Zweedsche dorpen naast de kerk staat. Een lijkkist, waarin een Lap lag, zooals onze lijfknecht vertelde, stond op de teraardebestelling te wachten. Het was een zeer oude man, dien hij goed had gekend, en die op eens was dood gebleven. Het kleine, tanige wezen was gekomen als een ander, en gegaan als een ander. Het ‘Ding an sich’ had hem tot zich genomen. Het was toch ook een van zijn kinderen al waren de broertjes voordeeliger uitgevallen.</p>
<p>Wij traden binnen.</p>
<p>De vier armen van het kruis der kerk waren evenals het midden met kruisgewelven voorzien, die de zon, de maan en eenige sterren in de snijpunten der diagonalen droegen. Een soort van hooge schoorsteen-mantel, met een zwart kleed behangen waarop een wit kruis was gehecht, diende tot altaar. Een flets schilderwerk daarboven stelde het avondmaal voor. De predikstoel in een der hoeken van het midden-quadraat geplaatst was in barokstijl vervaardigd met gewonden zuiltjes onder de trapleuning, gouden genieën in den rand en op het klankbord een' blauwen aardbol met gouden kruis. Naast het altaar stonden twee banken, denkelijk voor de notabelen bestemd. De Zweedsche heeren oordeelden het voegzaam tegenover een paar tanige heeren alhier plaatstenemen en door een hekwerk van wijngaardranken met gele druiventrossen en vlammende vuurpotten waren wij zoodoende van de gemeente afgescheiden zonder iets van het gezicht op
<pb n="175"/>
de kleurige mutjes te verliezen. Een mansportret in den stijl van van Dijk was blijkbaar verheugd over onze komst en wierp nijdige blikken naar de overzittende notabelen.</p>
<p>Nauwelijks was het gezang begonnen met begeleivan een klein orgel, dat de gemeente eenige dagen geleden ten geschenke had gekregen, of de lentezon glimlachte door de tranen henen, waarmede zij afscheid nam van de wereld. Een straal huppelde over de roode en blauwe mutsjes, de gekleurde halsdoeken, de zilveren oorhangers heen, en spiegelde zich flikkerend in de zilververgulde gordels. Zij was een bekwaam penseel waard geweest, deze kleurige groep tegen den warm bruinen achtergrond uitkomend. Toen de predikant echter optrad verdween de glimlach weder en keerde de zon tot hare droefgeestige overpeinzingen terug.</p>
<p>‘Geliefde toehoorders...’</p>
<p>Ik denk dat de witgebefte, grauw-gebaarde aldus zijne rede aanving, doch kan er niet voor instaan dat hij deze slecht gecorrigeerde editie van het menschelijk geslacht werkelijk aldus heeft toegesproken. Het Lapsch is mij op enkele weinige uitdrukkingen na onbekend gebleven. Het volgende Onze Vader is uit een' bijbel nageschreven:</p>
<p><hi rend="i">Tantel kalkabet naute råkkolet Attje mijen, jukko lek almesne, ailesen, sjaddes to namma: påtes to rik, Sjaddes to wiljo ko almesn, nau ai ådnamen</hi>
<pb n="176"/>
<hi rend="i">nalu: mijen färten peiwen laipeb wadde miji udne: ja luorte miji mijen laikoit andagas, nau ko ai mije luoitebe mijen welko latjita: ja ale fislaide mijeb kattjelebmai, walla maijette mijeb pakast; jutte to le rik, ja fabmo ja kärlog wuot ekerven aikai. Amen.</hi></p>
<p>Aan gesticulatie en stembuiging besteedde de prediker bitter weinig zorg. Het was een eentonig relaas, waarin vaak gehakkeld werd, en soms hetzelfde woord eenige malen herhaald, wanneer de bijwijzende vinger aan het dwalen raakte. De inhoud van de preek is mij een geheim gebleven, ik vernam alleen dat het hoofdthema was geweest de verantwoording welke eenmaal van ieder menschenkind zal gevorderd worden. Over dit onderwerp is zeker veel belangrijks en vooral veel angstwekkends te zeggen. Dat de herder hiervan een stichtelijk gebruik maakte bleek mij duidelijk genoeg uit mijn notabele overbuurlui, die schrikbarend leelijke gezichten trokken. Ook een klein kind werd bijzonder angstig en schreeuwde zoo hard, dat de predikant zijn rede een oogenblik moest staken, hetgeen de moeder zich ten nutte maakte om haar' lieveling een' geduchten Lapschen uitbrander te geven. De predikant hief toen de hand ten hemel op, waarschijnlijk toespelend op een beter hiernamaals, waar de kinderen zwijgen als de predikanten aan het woord zijn, maar de kleine scheen van de geprofeteerde verantwoording niets te willen weten. Tot mijn' grooten spijt kon ik zijn krachtige tegenwerpingen niet steunen
<pb n="177"/>
en een woordje meespreken om voor de ontoereken-baarheid van het menschelijk geslacht voor den laatsten rechter te pleiten. O! hoevelen zullen er niet zeggen: ik heb mijn' vader vroegtijdig in het graf doen zinken, ik heb mijn' broeder vermoord, ik heb mijn vrouw het leven tot een hel gemaakt, ik heb gelogen, gestolen en valsche eeden gezworen! Waarom? Omdat ik liefdeloos, hebzuchtig, onaangenaam, dom, laag, slecht ben, maar waarom ben ik liefdeloos, waarom hebzuchtig, waarom onaangenaam, waarom dom, waarom laag, waarom slecht?... Om mij te verbeteren? Neen, die mij maakte wist dat ik het niet zou kunnen, wist dat ik sterven zou zooals ik geboren was. Ik heb niet gevraagd te leven, ik heb mij zelven niet gemaakt. Straf Hem, Die mij schiep, want indien Hij mij beter heeft begeerd, waarom heeft Hij mij dan niet beter afgeleverd. Hem kostte die wijziging niets, mij is zij eene onmogelijkheid!</p>
<p>Waarom dan? Om te leeren mij zelven aan een ketting te leggen ten behoeve der samenleving? Om mij zelven de handboeien preventief aantedoen, dewijl er een lust tot stelen bestaat? Om mij een muilkorf voor 't gelaat te sluiten daar hondsdolheid anderen kan verhinderen tot volmaking te komen?</p>
<p>De kleine protesteerde ongetwijfeld in gelijken zin. Hij gesticuleerde onder het schreeuwen zoo duidelijk dat het niet moeielijk was zijn betoog te volgen.</p>
<p>‘Wat’ riep hij uit, ‘ik verantwoording afleggen? Ik
<pb n="178"/>
constateer het feit dat ik om het levenslicht niet gevraagd heb, althans niet om den treurigen zonnestraal, die bij vergissing in een Laplandsche hut verdwaalt. Was ik nog in een koninklijk paleis geboren, met het lot van miljoenen onderdanen als kinderspeelgoed in mijn kleine vingers, maar wat zal ik hier in deze eenzaamheid aanvangen? Gij hebt mooi praten van een heerlijk levensdoel, van veredeling, van voorbereiding. Ik wil mij niet voorbereiden om hiernamaals opgenomen te worden in het gezelschap, dat mij nu veracht, bespot en uitstoot. Ik kan mij niet veredelen door den omgang met even stompe wezens als ik zelf ben. Ik ken geen ander levensdoel dan de dagelijks terugkeerende zorg om dit afschuwelijk lichaam, deze caricatuur der menschelijke gedaante, zoolang mogelijk in zijn geheel te houden. Dood ik mij zelven...zonde en verantwoording? Blijf ik leven...zonde en verantwoording! O! gij allen, die uwe hoofden zoo ootmoedig neerbuigt, omdat gij onder het genot van het beste wat de wereld verschaffen kan de zorg en de angst voor die rekenschap op zij kunt zetten, gij, die op wat beters durft hopen en aan het eind van elk jaar nog reden meent te hebben om voor het slechte aardsche te danken, komt hier in de Laplandsche hut, legt uwe hoofden naast ons op den vochtigen bodem neer, staart uwe oogen blind in de rookatmosfeer onzer woningen, voedt u met onze gedroogde visschen, begraaft u met ons acht maanden van 't jaar in de
<pb n="179"/>
sneeuw en beweert dan nog dat ik geen recht heb om eenmaal als mij rekenschap zal gevraagd worden van zonden, die ik niet heb kunnen volvoeren, op mijne beurt rekenschap te vragen van een ellende, die ik toch zeker voor mijn geboorte niet heb kunnen verdienen’.</p>
<p>Een klok, die niet liep en drie zandloopers, die wel liepen en heele, halve en kwart uren aanwezen, stonden op den preekstoel om te zorgen, dat de eerwaarde niet te lang redekavelde. Dat er straf bedreigd was tegen overschrijding dezer aangewezen grenzen, geloof ik niet, maar tot eere van den spreker moet gezegd worden, dat hij kort van stof was. Voor de Lappen is het te wenschen dat de bondigheid er niet onder geleden heeft. Over de verantwoording zeide hij stellig zeer weinig, maar wij willen hopen, dat hij van plan was een volgende maal dat aantrekkelijk onderwerp nogmaals te behandelen; indien het ten minste zijne bedoeling geweest is den toehoorders een duidelijk begrip van deze moeilijke quaestie te geven. Hij liet nog eens zingen, bad een pooze, boog voor de notabelen en de vreemdelingen alleen, en daalde statig van zijn redenaars gestoelte af.</p>
<p>'t Was buiten nu helderder geworden, maar een doordringend koude noordenwind floot weder tusschen de huizen door, en maakte het bezoek aan de weinige woningen, die groengemaakt hadden, allesbehalve uitlokkend.</p>
<pb n="180"/>
<p>In het raadhuis daarentegen wachtte ons een knappend houtvuur en wij sprongen dus gevolgd door den Lap van steen tot steen er recht op aan.</p>
<p>Onze kamenier, die ook naar den tempel was opgegaan zat reeds met half gesloten oogen, als een kat in den zonneschijn, in een' hoek op een stuk visch te kauwen.</p>
<p>Na het diner, dat in geen enkel opzicht van het vorige verschilde, daagden de <hi rend="i">länsman</hi> en de schoolmeester weer spoedig op en brachten de gewenschte tijding, dat een paar Lapsche dames na lang bidden hadden toegegeven om voor den vreemdeling te komen zingen. De <hi rend="i">länsman</hi> zag bleeker dan gisteren avond. Zekerlijk had hij een' slapeloozen nacht doorgebracht peinzende over plannen voor een coup d'état en de onmogelijkheid inziende om Lapland ooit zoover als Nederland te brengen. Dat hij over Nederland had nagedacht, bewees zijn vraag of het dus inderdaad geheel en al onafhankelijk van Engeland was.</p>
<p>Ja, <hi rend="i">länsman</hi> en wat meer is, het bezit zelf afhankelijke landen in Oost-Indië en Azië.</p>
<p>‘Zoo, zoo. Dan ligt daar waarschijnlijk de stad Amsterdam.’</p>
<p>Ik gaf 't op, en was den schoolmeester niet weinig dankbaar voor de weinig beleefde manier, waarop hij mij geen' tijd liet den <hi rend="i">länsman</hi> te antwoorden door peremptoir te verklaren, dat hij alles in een boek had nagezien en dus nu zeker van de zaak was.</p>
<pb n="181"/>
<p>In de meeste opzichten had ik volkomen gelijk, alleen niet wat de taal betrof. Zijn boek verkondigde dat het Hollandsch even als het Deensch groote verwantschap had met het plat Duitsch. Het Deensch was een taal en dus moest het Hollandsch een soort van Deensch zijn.</p>
<p>Het gezag van den kleinen boekenvoorraad, die Arjeploug zoo gelukkig was te bezitten en deszelfs explicator en commentator was zoo onbeperkt, dat ik geen' slag op dit gebied meer waagde, maar evenals prins Willem III door een' handigen terugtocht den vijand het behaalde voordeel trachtte te ontfutselen.</p>
<p>Gij hebt gelijk schoolmeester: de Germaansche talen zijn geboren zusters. Evenwel hebben zij zulke uiteenloopende opvoedingen genoten, dat - gelijk dit tusschen zusters en broeders vaak het geval is - de banden des bloeds merkbaar verslapt zijn. Zij groeten elkander in 't voorbijgaan en spreken zooveel mogelijk kwaad van elkaar.</p>
<p>De Duitsche taal bijvoorbeeld is met zeer veel zorg behandeld en uiterst fijn ontwikkeld om haar pasklaar te maken voor de verschillende graden van aanbidding of verachting, waarin de Duitscher zijne waardeering van al hetgeen een sportje hooger of lager staat op de maatschappelijke ladder, van de hoogste ‘Gnade’ tot den laagsten ‘Hund’ toe, te kennen geeft. De Nederlandsche is minder in de salons groot gebracht, ziet er ruwer uit, verhard door weer en
<pb n="182"/>
wind. Velen kunnen niet met haar omgaan omdat zij de kracht en de behendigheid missen het vrijheidlievende kind te beheerschen, en zij beelden zich in dat een vreemde taal hun gemakkelijker is, omdat zij daarin hun eigen fouten niet eens hooren.</p>
<p>Gelukkig zijn er nog, die 't ruwe kind lief hebben, en zorgen dat het niet te veel met haar zusje omgaat.</p>
<p>Zelfs onze dames, die in 't Duitsch, Fransch en Engelsch zeer bedreven zijn, behartigen voor alles de belangen harer moedertaal. Zij zijn er dan ook zóó in te huis, dat men alleen reeds daarom een genot smaakt bij het ontvangen van Hollandsche brieven door vrouwenhand gesteld. 't Zijn immer ware kakographiën<note n="1" place="foot">Noot van de laatste revisie. De zetter schijnt onwillig te zijn de herhaalde correctie optenemen: Voor den lezer dus diene dat de <hi rend="i">ko</hi> in <hi rend="i">lli</hi> veranderd moet worden. De lezeressen zullen mijne bedoeling ook zonder noot begrijpen.</note>.</p>
<p>‘Ik heb mij heden morgen nog herinnerd’ begon de lastige <hi rend="i">länsman</hi> weder, ‘dat mijnheer mij een antwoord is schuldig gebleven op mijne vraag: welken godsdienst de Hollanders hebben. Wij, Zweden, zijn gelukkig daaromtrent tamelijk eensdenkend, maar ik heb wel gehoord, dat dit in andere landen niet altijd het geval is, dat er soms wel drie godsdiensten in ééne stad zijn. Tot die ongelukkige landen behoort Nederland zeker niet.’</p>
<p><hi rend="i">Länsman</hi>, in Holland is die zaak zeer practisch
<pb n="183"/>
geregeld. Daar lost zich het geheele verschil van meeningen op in een geloof aan:</p>
<p><table>
<row>
<cell>geen paradijs</cell>
<cell/>
</row>
<row>
<cell/>
<cell/>
</row>
<row>
<cell>een paradijs</cell>
    <cell>{ toekomstig of verleden</cell>
</row>
<row>
<cell/>
<cell/>
</row>
<row>
<cell>twee paradijzen,</cell>
<cell>toekomstig en verleden.</cell>
</row>
</table></p>
<p>De vrager scheen overvoldaan door mijn antwoord en toonde weinig lust de discussie voorttezetten. Ik had mijn doel bereikt. De schoolmeester trachtte hem nog te helpen door te vragen tot welke soort ik mij zelven rekende, doch na mijn antwoord: tot hen, die aan een verloren paradijs gelooven, vond hij 't eveneens raadzaam niet langer over godsdiensten te praten, waarin niets van Luther of den Paus scheen voortekomen.</p>
<p>De komst der uitgenoodigde Lapsche dames maakte een einde aan de pijnlijke stilte, die op de teleurgestelde nieuwsgierigheid der ondervragers volgde. Nadat de schoonen eenige oogenblikken aan de deur geworsteld hadden, werd met vereende krachten eene der kleinsten naar binnen geduwd, die onmiddelijk rechts en links op den grond spuwde en vervolgens in den hoek naast onze kamenier nederhurkte. Ziende dat er geen levensgevaar aan verbonden was, schoven toen ook de overigen spuwende en giegelende naar binnen, om à l'instar van een opera koor een'
<pb n="184"/>
halven cirkel tegenover het toeschouwend publiek te vormen.</p>
<p>De dames waren nu in Zondagsch toilet. De grauwe rokken met groen en geel volgens de oude mode of met rood volgens de nieuwe opgelegd, waren door middel van zilver vergulde gordels om het middel toegebonden, breede manchetten met kralen versierd omsloten de polsen, eene menigte breede zilveren ringen blonken aan de bruine vingers en zilveren ballen hingen aan de ooren. Een paar der allerdeftigsten hadden zelfs wollen handschoenen aangetrokken.</p>
<p>Toen het giegelen, nu en dan met schel gelach vermengd, begon te bedaren, verzocht ik den <hi rend="i">länsman</hi> mij te vertellen wat voor een lied ten gehoore zou gebracht worden. Een diepe teleurstelling was moeilijk te verbergen bij het vernemen van de tijding, dat het een psalm wezen zou. Waarde <hi rend="i">länsman</hi>, wilde ik zeggen, in Holland kan men elken Zondag zulke prachtige psalmen hooren van menschen, die even sterk in de zangkunst zijn als uwe Lappen, dat ik voor een dergelijk genot zulk een verre reis niet behoefde te maken.</p>
<p>Ik heb dit echter niet gezegd uit vrees van wederom op een lastig terrein te zullen komen wanneer ik over Holland sprak. Gelukkig hielp mij de inspecteur.</p>
<p>‘Wat psalmen?! Hebben wij er van morgen niet genoeg in de kerk gehoord. Zingt vroolijke liederen, Lapsche liederen!’</p>
<pb n="185"/>
<p>Hernieuwd gegiegel onder de dames, die ijverig om zich heen spuwden en ten slotte zeiden, dat zij wel nationale liederen kende, maar niet voor koor of quartet. Wij moesten ons dus met een solo vergenoegen.</p>
<p>Een gehandschoende prima donna legde haar' bijbel op zij, en nam plaats op een' stoel, terwijl de overigen op den vloer neerzakten. Zij zong een bruiloftslied, maar zonder eenige melodie. Men zou hieruit kunnen afleiden dat de Lappen 't voldoende oordeelen, wanneer er harmonie in het huwelijk is, maar ook die ontbrak. Zelfs geen woorden waren er te ontdekken in de lang aangehouden schelle galmen iiiaaa...iiiaaa iiiaaa, die de dame met wijdgeopenden mond en een alleronaangenaamst vischwijven-orgaan uitstootte.</p>
<p>Iiiaaa... nog eens iiiaaa... niets dan iiiaaa...!! Dergelijke wanhoopskreten moeten een sombere kleur over de bruiloften werpen.</p>
<p>Dat men alles niet ‘lief’ en ‘mooi’ behoefde te vinden had dit landelijke muziekpartijtje boven zijn verfijnde naamgenooten voor, maar de hoorder moest toch zijn tevredenheid betuigen en dat wel door middel van een' handdruk. Ziende dat de rijk geringde vingers steeds de rol van zakdoek vervulden, was 't mij wel zoo gemakkelijk en zoo aangenaam geweest aan het mooi- en liefvinden te gaan. Evenwel de etiquette had gesproken, men moest gehoorzamen.</p>
<p>De Lapsche dames, nieuwsgierig als allen, meenden
<pb n="186"/>
bovendien dat een handdruk te geringe belooning was voor hare liederen en verlangden dat de vreemdeling op zijne beurt Hollandsche zangen of ten minste een' Hollandschen monoloog zou voordragen.</p>
<p>Die poets had de schoolmeester mij eigenlijk gespeeld, die ze had opgestookt eens te onderzoeken hoe deze vreemde vogel wel gebekt was. Ik wreekte mij door eene rede te houden, die alles behalve vleiend was voor het gezelschap en besloot met den wensch nimmer een der aanwezigen - den inspecteur en den schatter uitgezonderd - weder te zullen ontmoeten.</p>
<p>Een algemeen gelach was mijn belooning, en toen de schoolmeester, die zijn geografische kennis eens toonen wilde, mij achtereenvolgens verzocht proefjes van alle mogelijke Europeesche talen te geven (ik bedankte natuurlijk voor het meerendeel) ontaardde het lachen in een zenuwachtig door elkander rollen over den vloer. Nochtans belette deze uitbundige vroolijkheid niet, dat allen met een' psalm de voorstelling besloten. -</p>
<p>Evenals in noordelijk Zweden des winters een eeuwige nacht de uitgestrekte sneeuwvelden bedekt, zoo gloeit er des zomers een eeuwige dag aan den hemel, die in bewonderenswaardig korten tijd knoppen, bloemen en vruchten te voorschijn roept. In de laatste dagen van Mei wordt er gezaaid, acht dagen later dringen de ontkiemende plantjes door de aardkost henen, in het midden van Augustus wordt er geoogst en in
<pb n="187"/>
September vangt de winter weder aan. Een sterrenhemel en een maneschijn behooren hier niet tot de bekoorlijkheden van den zomer. Hij is geheel aan den dienst van den god Baldur gewijd, den schoonste, den beste en zachtaardigste der Asen, die uit zijn van goud vonkelend paleis Breidablik, de schitterendste en rijkste der goddelijke woningen, vol liefde en wijsheid op de wereld neerziet. De langste dag des jaars is in 't bijzonder tot zijne vereering bestemd. Dan worden de huizen groen gemaakt, groene eerepoorten opgericht, volksspelen gevierd en onder den christelijken naam van St. Jan leeft Baldur nog immer in de herinnering der Zweden voort. Zijn regeering duurt kort en zijn taak is zwaar. Daarom rust hij niet, daalt slechts een oogenblik in de armen der nevelen neder meestal zonder den slaap te genieten, stijgt dan weer onvermoeid naar boven, en kust de aarde warm opdat zij bloemen voortbrenge en tot vruchten rijpen doe, voordat zijn opvolger de blinde Hodur geholpen door Loke hem met den doodelijken pijl zal treffen.</p>
<p>Drie weken lang verlaten de zonnestralen den top van den Galtesbouot niet, zonder meer dan wat schraal mos uit het kale gesteenten te voorschijn te brengen. Het middenpunt der drie weken vormt de St. Jansnacht waarin de lente sterft, en de jeugdige aarde na een kort tijdperk van genot zich haasten gaat onder 't moederlijk zorgend oog der zomerzon tot rijpheid te komen.</p>
<pb n="188"/>
<p>'t Is er eenzaam en plechtig stil op dien Galtesbouot. - Een saamgeraapte steenhoop, waarop ieder bezoeker zijn steentje nederlegt, is de eenige versiering van den breeden top. Naar alle kanten strekken zich in de diepte de onafzienbare, sombere dennenwouden uit, door lange, blinkende meeren doorsneden met tallooze vertakkingen en duizende eilandjes. In het noordwesten vormen Noorwegens hooge sneeuwvelden de grensscheiding, in alle andere richtingen zijn tot in de verste verte niets dan dezelfde heuvels, dezelfde lange waterspiegels en dezelfde donkere bosschen te ontdekken. Behalve Arjeploug - één uur te water van den Galtesbouot wiens bestijging wederom één uur vereischt - is er geen menschelijke woning te zien. De schaarsche, grauwe visschershutten zijn te klein en liggen te veel verscholen in het geboomte. Een scherpe noordenwind alleen leeft op de kale hoogte en draagt de opgejaagde <hi rend="i">fjällripa</hi><note n="1" place="foot">Een wit en bruin gevlekte vogel, die tot de hazelhoenders gerekend wordt.</note>, die schel ratelend in wijde kringen rond de vreemde bezoekers heenzwiert.</p>
<p>De zon, die nog helder wit aan den hemel glansde, toen wij de ongebaande, steile helling beklommen, zonk nu met warmen gloed naar den horizont af. De korte jeugd van het noorden spoedde ten einde; het stervensuur der lente was nabij.</p>
<pb n="189"/>
<lg type="poem">
<l>Nauw voelde natuur uit de knellende boeien</l>
<l>Van den ijzig kouden wintervorst</l>
<l>Door lentes koesterend zonnegloeien</l>
<l>Zich weer bevrijd, en in haar borst</l>
<l>Onstuimig 't nieuwe leven kloppen,</l>
<l>Nauw had zich 't lijdensdoffe groen</l>
<l>Getooid met levenszwangere knoppen</l>
<l>En drongen de eerste bloesems koen</l>
<l>Door 't smeltend sneeuwtapijt zich henen,</l>
<l>Nauw was het bloedig noorderlicht</l>
<l>Voor liefelijker glans verdwenen,</l>
<l>En hief ontdaan van 't sneeuwgewicht,</l>
<l>Door levenwekkenden gloed beschenen</l>
<l>De zilver-bleeke berkentop</l>
<l>Zijn' blanken hals ten hemel op,</l>
<l>Nauw blonken de eerste wellust tranen</l>
<l>In 't pas ontwaakte bloemenoog</l>
<l>En daalden langs onnaspeurbare banen</l>
<l>Des hemels kussen van omhoog,</l>
<l>Of strak om lentes zachte lippen</l>
<l>Verstijfde haar zoet verlangende lach,</l>
<l>De bloem liet treurend haar blaadjes slippen</l>
<l>Op den vlinder, die stervend te voet haar lag;</l>
<l>Het jeugdig waas van heldere kleuren</l>
<l>Vergrauwde reeds in 't dennenbosch,</l>
<l>De lucht verloor haar zoete geuren,</l>
<l>Het grastapijt zijn bruiloftsdos;</l>
<l>De vogelen zwegen om te treuren,</l>
<l>Want lente's einde naakte snel,</l>
<l>Zij bracht aan allen 't laatst vaarwel.</l>
<pb n="190"/>
<l>Zinkt voor 't laatst dan aan haar borst,</l>
<l rend="; 1tab">Dunne nevelbeelden,</l>
<l>Die met heeten liefdedorst</l>
<l rend="; 1tab">In haar stralen speelden,</l>
<l>Gij, die elken morgenstond</l>
<l rend="; 1tab">In haar' glans u spiegelt,</l>
<l>Aan haar' zachten rozenmond</l>
<l rend="; 1tab">Elken avond wiegelt,</l>
<l>Grauwe kinderen der lucht</l>
<l rend="; 1tab">Fantasie ontsproten,</l>
<l>Aangebeden en ontvlucht,</l>
<l rend="; 1tab">Liefde's speelgenooten,</l>
<l>Gij, die 't licht tot beelden kneedt</l>
<l rend="; 1tab">Tot er landen, zeeën,</l>
<l>Werelden van lief en leed,</l>
<l rend="; 1tab">Uit te voorschijn treeën,</l>
<l>Gij, die 't zoekend oog misleidt</l>
<l rend="; 1tab">Dat uw vormen boeien,</l>
<l>Dat gelooft in heerlijkheid,</l>
<l rend="; 1tab">Tot zij bleek vervloeien,</l>
<l>Ziet, der lente stervensuur</l>
<l rend="; 1tab">Naakt met rassche schreden,</l>
<l>Dooft toch reeds haar god'lijk vuur</l>
<l rend="; 1tab">In het dal beneden,</l>
<l>Gij, die om haar gunsten boelt,</l>
<l rend="; 1tab">In haar' aanblik levend,</l>
<l>Vóór de laatste gloed bekoelt</l>
<l rend="; 1tab">Over 't aardrijk zwevend,</l>
<l>Dartel met haar' dichten krans</l>
<l rend="; 1tab">Blonde stralen stoeiend,</l>
<pb n="191"/>
<l>Kust haar tot die zil'vren glans</l>
<l rend="; 1tab">Purperrood ontgloeiend,</l>
<l>Van haar hoofd de krone neem'</l>
<l rend="; 1tab">Vuur in 't ronde strooiend,</l>
<l>En met gouden diadeem</l>
<l rend="; 1tab">Uwe slapen tooiend.</l>
<l>Roept een laatst vaarwel dan toe,</l>
<l rend="; 1tab">Aan der lente stralen,</l>
<l>Die weldra van 't minnen moê,</l>
<l rend="; 1tab">Stervend nederdalen.</l>
<l>Kust ze tot haar liefdegloed</l>
<l rend="; 1tab">'t Dorstig hart verzadend,</l>
<l>In een' laatsten afscheidsgroet</l>
<l rend="; 1tab">Aarde en hemel badend,</l>
<l>Op haar lippen is gebluscht,</l>
<l rend="; 1tab">Trouwe liefdeboden,</l>
<l>En der lente zoete lust</l>
<l rend="; 1tab">Is van de aarde ontvloden.</l>
</lg>
<p>Donkerrood zonk de lentezon voor 't laatst in de armen der geliefde nevelen neder, die als vloeiend goud aan den middernachtelijken hemel zweefden.</p>
<p>Een vurige omhelzing was haar laatste groet; dankbaar gloeiden aarde en hemel in haar laatste stralen en spiegelden de kalme watervlakken nog eens haar' goddelijken glans.</p>
<p>Toen was het volbracht. De korte droom was uitgedroomd.</p>
<p>Met ijskouden adem blies Borreas over de ijle dampen heen, die als grauwe schimmen uiteenstoven
<pb n="192"/>
en vernietigd waren voor zij den horizont bereikten. De diepe gloed verbleekte tot een helder wit licht, dat statig aan den hemelboog oprees.</p>
<p>De zomerzon was geboren.</p>
<p>Langs de toppen der bergen, in de diepste schuilhoeken der bosschen, der sidderende meeren, in de spleten van het gesteente, overal drongen de stralen der nieuwe zon verzorgend en rijpend door, overal voltooiden zij het werk door den koesterenden adem der lente begonnen, opdat eenmaal natuur gerust het hoofd zou kunnen neerleggen, wanneer de blinde Hodur gebiedend zijn' staf over de aarde zou uitstrekken, en de ingesluimerde tot den langen slaap in het vale lijkkleed wikkelen.</p>
</div>
<div type="chapter">
<pb n="193"/>
<head rend="h3">Terug in Piteå.</head>
<p>Hoe laat vertrekt de boot naar Stockholm?</p>
<p>‘Terstond. Mijnheer kan het fluiten van hier hooren.’</p>
<p>Ja maar, je hebt mij gisteren gezegd, dat er van daag een tweede boot tegen den avond zou varen.</p>
<p>‘Ik heb mij vergist.’</p>
<p>Wanneer gaat er dan weer een boot?</p>
<p>‘Vrijdag’.</p>
<p>En 't was eerst Maandag, negen uur in den morgenstond, toen de <hi rend="i">flicka</hi> dat heerlijk nieuws tegelijk met het ontbijt binnenbracht.</p>
<p>Vervloekte vergissing! Het tergend gefluit van de vertrekkende stoomboot en de rook, die boven de huizen omhoog steeg, schenen met mijn woede te spotten, maar de <hi rend="i">flicka</hi> bleef stoicijnsch ongevoelig voor al de <hi rend="i">förbannadt's</hi><note n="1" place="foot">Verdomd.</note>, de <hi rend="i">förbaskadts'</hi><note n="2" place="foot">Verzachte verbastering voor hetzelfde woord.</note> en de
<pb n="194"/>
<hi rend="i">tusen djeflar</hi><note n="1" place="foot">Duizend duivels.</note>, die ik haar in machtelooze razernij naar het hoofd wierp. Zij had zich vergist. 't Was ongelukkig, dom, ellendig, alles wat ik wilde, maar 't was nu eenmaal zoo: zij had zich vergist Ik moest viermaal vierentwintig uren in Piteå doorbrengen en vroeg te vergeefs aan den Guide du voyageur waaraan ik dien tijd zou besteden.</p>
<p>De merkwaardigheden waren in een half-uurtje gemakkelijk afgekeken. Toen de ligging der stad aan een golf van de Oostzee, waarin de Pite Elf uitloopt, de logge kerk, de bekoorlijk, gelegen villa van den Nederlandschen consul in oogenschouw waren genomen, bleef er niet veel anders over dan elk der roode huizen aandachtig te bestudeeren om te beproeven eenig verschil in deze gelijk en gelijkvormige schuurtjes te ontdekken.</p>
<p>Was er maar een leesbibliotheek hier of daar verborgen?</p>
<p>Ginds hing een zwaar groen boek als uithangbord boven de deur; maar... er stond Biblia op. Eenige schreden verder hing aan den overkant een rood boek uit, maar... wederom met het woord: Biblia prijkend. Nog iets dieper de straat in, hing een derde, een vierde, een vijfde boek, allen met hetzelfde woord Biblia. Zulk een ontzettend bijbeldebiet kwam mij raadselachtig voor en ik ging onder den laatsten groe-<pb n="195"/>nen foliant naar binnen om te onderzoeken of inderdaad een bijbelmanie zich van de Piteåers had meester gemaakt. De goedige oude, die mij buigend ontving, was boekbinder, en de zaak werd dus minder zonderling, dan ik mij aanvankelijk voorstelde, hoewel 't mij een raadsel bleef waarom Piteå zoo rijk met boekbinders gezegend is. De man had tevens de vriendelijkheid mij een' boekwinkel te wijzen, maar twijfelde er aan of men aldaar eenige boekwerken zou kunnen huren. Zijn twijfel bleek gegrond, en de keuze was voor den kooper ook al niet groot. In vreemde talen was er niets en in 't Zweedsch meest kinderboekjes. Ik kocht een paar novellen van Blanche - een prettig novellist, die om zijn locale kleur vooral bij de Stockholmers zeer geliefd is - een werkje over Zweedsche kerk-architectuur en wat postpapier, ten einde deze dagen van gevangenschap zoo goed mogelijk te besteden. Zij zijn echter schrikbarend lang die doellooze dagen zonder bezigheid, doorgeworsteld in een stadje waar niets te zien en door de zonnigheid der breede landwegen niets te wandelen is, waar het woordenboek eene voorname rol moet spelen in elk gesprek, dat de grens der dagelijksche behoeften overschrijdt, en waar de reiziger met of zonder woordenboek in zijne conversatie beperkt is tot het drietal dames dat de herberg drijft en een' zeldzamen, schuwen reiziger, die na een kort oponthoud even geheimzinnig weer verdwijnt als hij opgedaagd is. Toen dus de
<pb n="196"/>
inspecteur, die mij reeds midden op de Oostzee waande, tegen den avond het kleine tuintje binnentrad, waar ik juist bezig was de bladeren van een' espenboom te tellen, had ik den man wel om zijn' hals willen vallen. Nu was 't niet moeilijk meer een gezelschap bijeentekrijgen. Een briefje werd naar den schoolmeester gezonden, die tegelijk telegrafist was, jagermeesters, houtvesters, en andere beambten werden in 't voorbijgaan aangehouden en weldra was half Piteå bijeen.</p>
<p>Den volgenden dag was er feest. De inspecteur vierde zijn' naamdag en had de vriendelijkheid den Hollander ook uittenoodigen 's avonds ten zijnent te komen. De Hollander verontschuldigde zich, dat hij geen behoorlijke kleederen had, vroeg of er geen ‘tailleur’ in Piteå woonde, die ‘Habillements complets en 24 heures’ adverteerde, maar ontving ten antwoord, dat de kleedermaker hem waarschijnlijk voor krankzinnig zou houden indien hij zulk een' eisch durfde stellen, en dat hij dus beter deed met te verschijnen in het eenvoudig reisgewaad, dat reeds ettelijke malen tot dag- en nachtcostuum had gediend.</p>
<p>Begrijpende dat er gewenscht zou moeten worden, besteedde ik den volgenden morgen aan het construeeren en memoriseeren van een' prachtigen, Zweedschen wensch, waarvan slechts een gebrekkig vierde deel het daglicht mocht aanschouwen, en wachtte reeds twee uren voor den aangekondigden tijd op den <hi rend="i">fiskal</hi>, die mij zou komen afhalen.</p>
<pb n="197"/>
<p>De Zweden zijn niet zoo gelukkig als de Hollanders en Engelschen, dat ieder zijn eigen - zij 't dan ook zeer klein - huis bezitten. Het genot van een ruimte tüsschen vier muren ingesloten in onverdeeld eigendom te hebben, zonder dat de dochters van de jufvrouw boven, wanneer zij dansles nemen, de kalk van het plafond u in de soep kunnen dansen en zonder dat de oorverscheurende kreten van mevrouw beneden ‘die aan muziek doet’ uw middagdutje kunnen bederven, is hun geheel onbekend. Op elke verdieping hunner woningen zijn een of meer huisgezinnen ingekwartierd, die er een gezamenlijke trap en een' gezamenlijken portier op na houden welke laatste met het toezicht op de gezamenlijke straatdeur belast is. Het noodzakelijk gevolg van dit gezamenlijk trap-bezit, is een groote mate van onreinheid der ruwe steenen treden, waarover men dikwerf naar zeer smaakvol gemeubelde vertrekken moet opklimmen. De bedienden doen wel hun best om met krijt in de hoeken der trappen sierlijke figuren, soms zelfs bladeren en bloemen te teekenen, maar het onooglijk ruw steen of hout, blijft ruw steen of hout, en de zwervende vlokken stof, blijven vlokken stof.</p>
<p>De ruime kamers, welke de inspecteur bewoonde bevonden zich in een der voorname, witte huizen; de Hollandsche consul had zijn kantoor in hetzelfde gebouw, maar hij zelf was op reis.</p>
<p>Er was slechts één gast aanwezig, toen wij binnen-<pb n="198"/>traden. De gastheer stond in licht zomergewaad bij een groote tafel, midden in de kamer, en noodigde iederen aankomende uit zich van de aanwezige koffie met toebehooren te bedienen. Hij vond het natuurlijk alleraardigst, dat ik aan zijne uitnoodiging had gehoor gegeven en ik radbraakte mijn' prachtigen zegenwensch, die tot wederzijdsch genoegen gestoord werd door de komst van een' zwaarlijvig heer met witte das en een paar ontzagwekkende vadermoorders, welke ongetwijfeld bij de familie-kleinoodiën bewaard werden om alleen bij groote feesten voor den dag te komen. De dikke heer heette iets op <hi rend="i">ström</hi>, en had eene betrekking, die ik niet verstond. Ondanks dat hij het zeer aangenaam vond mijne kennis te maken, wendde hij door mijn eigenaardig Zweedsch accent verschrikt zoo spoedig mogelijk zijn vadermoorders zijwaarts en klemde ze om een kop heete koffie heen. Voor die onbeleefde gulzigheid werd hij met zulk een hoestbui gestraft, dat de witte das tegen wil en dank meedrinken moest en zelfs de omstanders niet spatteloos bleven. Op den dikken heer volgden eene menigte magere en middelmatige heeren, de meesten met onverstaanbare betrekkingen, die 't allen ontzaglijk aardig vonden kennis te maken, maar toch even spoedig als hun voorganger afdropen om uit de verte schuine blikken naar den vreemden eend te werpen. ‘Que vient il donc faire dans notre galère?’ Eindelijk verschenen ook de kennissen van den vorigen avond, die
<pb n="199"/>
't lang niet onder stoelen of banken stopten, dat zij mij reeds bijna vierentwintig uren kenden, en bereidwillig, doch geheimzinnig al wat zij wisten mededeelden aan de eigenaars der schuine blikken.</p>
<p>Toen al de gasten bijeen waren zal het getal zoo ongeveer dertig bedragen hebben, die onophoudelijk over den houten vloer heen en weer patrouilleerden, zekerlijk tot groot vermaak der onderburen. Ik vergat te vragen of het gebruik niet meebracht dat men uit logeeren ging wanneer de buurman boven zijn' naam- of geboortedag vierde. Stoelen werden er niet aangeboden. Die zitten wilde kon ergens in een' hoek nedervallen, maar dertig zitplaatsen waren er niet. In de opvatting der etiquette-regelen van de kleeding scheen volstrekt geen eenstemmigheid te bestaan. Er waren zwarte rokken en zwarte broeken, maar er waren ook zwarte rokken en grijze broeken, er waren hooge boorden met witte dassen, maar er waren ook lage boorden met zwarte dassen; er waren zwarte jassen met fluweelen vesten, maar er waren ook lichte jassen met linnen vesten; er waren petten met één gouden rand, twee gouden randen en randen van goud eikenloof, maar er waren ook hooge cilinder-hoeden en lage zwarte hoedjes. Te vergeefs trachtte ik een' soliden grond voor deze uiteenloopende wetsuitleggingen te vinden. Alle systematiseering leed volkomen schipbreuk; de grootst mogelijke willekeur scheen hier de kleeding te beheerschen. Tot mijn spijt was de schoolmeester, die vrij goed Duitsch sprak,
<pb n="200"/>
dezen morgen op reis gegaan. Wel lazen al de aanwezigen Duitsche en Fransche tijdschriften, maar aan het spreken waagde zich niemand. Wanneer de vriendelijke inspecteur beweerde dat zij ongetwijfeld goed Duitsch, Fransch of Engelsch moesten spreken, dan lachten zij geheimzinnig en verklaarden zeer hoffelijk, dat mijnheer de Hollander stellig beter Zweedsch sprak dan zij eenige vreemde taal. Zonder nu eenige valsche nederigheid voortewenden, moet ik bekennen in het Zweedsch nu eens aan al te groote kortheid, dan weder aan langdradigheid te laboreeren, twee fouten, waaronder de bondigheid en duidelijkheid mijner constructie maar al te dikwijls lijden moesten. Ongetwijfeld had de wijze waarop ik mij uitdrukte nog meer eigenaardigheden, ten minste dikwerf gebeurde het dat iedereen plotseling zweeg, terwijl ik aan een verbazend ingewikkelde zinsnede bezig was. Wanneer vervolgens de rijst-en-brijberg zoo goed mogelijk was doorgeworsteld en ik allerlei dingen had gezegd, die ik volstrekt niet zeggen wilde, en allerlei dingen gezwegen die ik te vergeefs trachtte uittebrengen, maakten mijne woorden van mond tot mond fluisterend de rondte. Een dergelijke aandacht werkt vernietigend op bescheiden menschen, en in het Zweedsch voelde ik mij uiterst bescheiden.</p>
<p>‘Daar komt N*** aan,’ riep eensklaps de inspecteur uit, die toevallig een' blik op straat had geworpen, ‘dat is een van onze geleerdste lui, die ook Hollandsch kent.’</p>
<pb n="201"/>
<p>Ik behoef niet te zeggen, hoe nieuwsgierig ik was naar een' Zweed, die Hollandsch sprak, en hoe verlangend mijn tong weer eens te kunnen ontboeien.</p>
<p>De verwachte persoon trad binnen en werd mij voorgesteld als <hi rend="i">Herren</hi> N***... volgt weer een onverstaanbare titel. Mijnheer N*** was natuurlijk evenals de overigen bijzonder verheugd kennistemaken, vroeg hoe lang ik al in Zweden was, of ik Stockholm bezocht had, wat ik van Lappmarken dacht en eindigde met het schrale compliment: dat ik bijzonder goed Zweedsch sprak voor iemand, die eerst eenige weken door Zweden had gereisd. Na deze loftuiting reeds een twintigtal malen denzelfden avond vernomen te hebben begon ik er inderdaad haast geloof aanteslaan.</p>
<p>‘Kom N***, laat ons nu eens hooren, hoe je Hollandsch spreekt’ luidde de uitnoodiging van den inspecteur, welke terstond de bijzondere gesprekken deed verstommen, terwijl aller oogen zich op N*** en den vreemdeling richtten.</p>
<p>De geleerde veegde zijn brilleglazen af, glimlachte fijn, hoestte een paar malen, glimlachtte nog eens en stootte toen eenige galmen ter lengte van een zestal woorden uit, waarvan ik hoegenaamd niets verstond.</p>
<p>Was dit Hollandsch? Dan had ik mijn moedertaal schandelijk gauw vergeten. Ik vroeg nederig om ver-<pb n="202"/>schooning, doch moest bekennen mijnheer niet te hebben verstaan.</p>
<p>Volgden dezelfde galmen, die mij even onverstaanbaar klonken als de eerste maal.</p>
<p>De pijnlijke stilte, de gespannen aandacht van het publiek, de starende oogen... 't was een ellendig oogenblik... en toch had ik hoegenaamd niets verstaan... een wanhopige greep moest mij redden.</p>
<p>Ja... ja... precies!</p>
<p>Helaas! ik had misgeraden. Een ja scheen volstrekt niet te passen. De geleerde schudde met 't hoofd en herhaalde ten derde male zijne onbegrijpelijke galmen.</p>
<p>O! neen... volstrekt niet.</p>
<p>Wederom misgeraden. ‘Mijnheer schijnt mij niet goed te verstaan’ zeide de geleerde, die insgelijks aangenamer oogenblikken in zijn leven had gekend. ‘Ik meen...’ volgden ten vierde male dezelfde onduidelijke klanken.</p>
<p>Ten einde raad, wilde ik juist voorstellen mijn woordenboek te gaan halen, toen een zwaargebouwd krijgsman binnentrad en met algemeen gejuich begroet werd. Naar zijn dikte te oordeelen gaf ik hem terstond den rang van majoor en raadde eindelijk weer eens juist. De majoor zou ons redden. Hij had veel gereisd, sprak Fransch, was in den Haag geweest, en nadat de geleerde voor de vijfde maal zijne zinsnede had doen hooren, zeide de reddende majoor:
<pb n="203"/>
‘Il vous demande votre opinion sur le roman Klaasje Zevenster de van Lennep.’</p>
<p>Het bleek nu dat de schoolmeester, de Nederlandsche consul en de geleerde zich Klaasje Zevenster<note n="1" place="foot">Waarom juist dien roman? De schalken!</note> hadden aangeschaft en met behulp van een Zweedsch-Hollandsch woordenboek<note n="2" place="foot">Het bestaan van dit slechte woordenboek is in Holland niet bekend.</note> dit tafereel van Hollandsche zeden ontcijferden. Het bleef echter moeilijk in de klanken Klazijee Seeweénstre af wán Leenp de namen van maker en werk weertevinden, zelfs na de uitlegging van den reddenden majoor. Ik antwoordde iets van mooi, boeiend, uit het leven gegrepen, kennis van Nederlandsche toestanden, en nam een derde kop koffie om den majoor te kunnen naderen en in het Fransch eenige uitspanning te vinden. -</p>
<p>‘<hi rend="i">Var så god</hi>’ zei de inspecteur, terwijl hij de deur opende en vooruitging om het gezelschap naar den tuin te geleiden.</p>
<p>Het plekje gronds, dat dezen naam geheel onverdiend droeg, was een klein grasveld door eenig kreupelhout omgeven, waarboven een paar hooge boomen uitstaken, voor deze gelegenheid met vlaggen versierd. De beschikbare ruimte werd nog vernauwd door twee hoekjes aardappelenland, zoodat het overblijvende niet veel grooter was dan de kamer, die wij verlaten hadden. Daar evenwel de lange, houten pijpen - door de bedachtzame eigenaars ter feestelijkheid mede-<pb n="204"/>gebracht - en de sigaren werden aangestoken, was de overbrenging alleszins verstandig te noemen.</p>
<p>Op een tafel stonden de gewone Zweedsche verfrisschingen gereed: eene menigte flesschen Carlshamn's punch, tallooze flesschen Soda- en Billinerwater,<note n="1" place="foot">Een soort van sodawater, dat als correctief tegen de zoete punch gebruikt wordt.</note> eenige kolossale karaffen met verschillende soorten van cognac gevuld, lichte, donkerbruine en bijna zwarte, groote suikerpotten en kannen warm water, die telkens werden aangevuld. Met een nieuw ‘<hi rend="i">var så god</hi>’ gaf de gastheer het teeken tot een' algemeenen aanval. Een salvo van lospringende kurken antwoordde onmiddelijk op het bevel, en het gerinkel der klinkende glazen klonk den strijdlustige als het eerste wapengekletter uitlokkend in de ooren.</p>
<p>Tot nu toe voordurend dan op het eene, dan op het andere been gestaan hebbende, was het mij recht aangenaam toen de lange tuinbank hulp kreeg, en elk lid van 't gezelschap een zitplaatsje kon machtig worden. Een dergelijke bank bestaande uit een eenvoudige, lange plank zonder leuning op twee schragen aan de uiteinden steunende is een onmisbaar sieraad van elken Zweedschen tuin. De onaangenaam zwiepende beweging, waarin de middelste van het gezelschap zonder inspanning zijn buren brengen kan, schijnt op Zweedsche hoofden en magen zelfs na veel
<pb n="205"/>
cognac geene slechte uitwerking te hebben. Welke ook de inhoud van het gesprek zij, diepzinnig of oppervlakkig, ernstig of vroolijk, practisch of bespiegelend, het wippen schijnt overal bij te passen en de deftigste gezichten verliezen hunne deftigste plooien niet al zijn zij een uur lang als de koppen van porseleinen Chineesjes op en neer gegaan.</p>
<p>Mogelijk is 't dat een kundig psycholoog uit den aard der medegedeelde beweging gevolgtrekkingen maakt betreffende de gemoedsaandoeningen van het bewegend individu.</p>
<p>Een onregelmatig-schokken verraadt hartstocht, een bedaard zwiepen kalmte van ziel. Wie een hatelijkheid zegt en onmiddelijk daarop een' hevigen stoot voelt, weet dat hij raak geschoten heeft; wie naast zijn geliefde de beweging steeds langzamer voelt worden mag zonder vrees de toekomst ingaan. Hij, die de spreekwijze in toepassing brengt dat ‘la parole est donnée à l'homme pour cacher sa pensée’ zij voorzichtig niet door middel van de bank te openbaren wat zijne lippen zoo zorgvuldig wisten te verbergen. Op ons feest was de immer versnellende beweging slechts een nauwkeurig meter van de verbruikte spiritualiën.</p>
<p>De gesprekken waren middelerwijl ook in een snelleren rhytmus overgegaan, terwijl de tonen der stemmen merkbaar rezen. Onze muziekale novellist zou zeggen, dat de <hi rend="i">pp</hi> moll stemming in eene <hi rend="i">ff</hi> dur was overgaan, dat de violen <hi rend="i">crescendo</hi> en <hi rend="i">accelerando</hi> het
<pb n="206"/>
thema van de alten hadden overgenomen, die nu <hi rend="i">arpeggiando</hi> accompagneerden, terwijl doffe paukenslagen van springende kurken, violoncel <hi rend="i">pizzigato's</hi> van klinkende glazen en onheilzwangere <hi rend="i">fagottonen</hi> achter den neusdoek van den zwaarlijvigen heer met de vadermoorders, den somberen ondergrond vormden.</p>
<p>Waarover de menschen in dezen uithoek der beschaafde wereld zoo druk te praten hadden werd mij hoe langer hoe raadselachtiger, naarmate ik nergens eenig spoor van politieke discussiën kon vinden. Voor een' Hollander is 't inderdaad zonderling meer dan vijf uren lang een dertigtal leden van het mannelijk geslacht bijeen te zien in druk gesprek gewikkeld, zonder dat er een minister uitgekleed, een wet afgebroken of het voetstuk van een' knap man omvergehaald wordt. Trouwens, dit was niet het eenige waarover een Hollander zich op dit feest verwonderen kon en dat hij in de Zweden bewonderen moest.</p>
<p>Toen de tongen genoegzaam waren losgemaakt, de aanvankelijke gedwongenheid op zij was gezet en men zich om den Hollander niet meer bekommerde, te weten, toen de voorraad geestrijke dranken tot op de helft was verminderd, werd er een mahonyhouten kistje voor den dag gehaald, waaruit vier lijvige boekdeeltjes in manuscript te voorschijn kwamen. De burgemeester, de majoor, een heer met goud omrande pet en een ander met hoogen hoed namen de afgesleten boekjes in de hand en weldra klonk het krachtig:</p>
<pb n="207"/>
<lg type="poem">
<l>Mijn oud, mijn frisch, mijn rotshoog Noorden</l>
<l rend="; 1tab">Mijn stille, rijke vreugde-bron,</l>
<l>Ik groet u liefelijkste aller oorden</l>
<l rend="; 1tab">Uw groene weide, uw' hemel, uw zon.</l>
<l>&nbsp;</l>
<l>Gij troont op 't heengesneld verleden</l>
<l rend="; 1tab">Toen roem en eer uw' naam omgaf,</l>
<l>Wat ge eenmaal waart, mij zijt ge 't nog heden</l>
<l rend="; 1tab">Ach! in uw' schoot zij eens mijn graf.</l>
<l>&nbsp;</l>
<l rend="; 1tab">(<hi rend="i">Naar het Zweedsch</hi>.)</l>
</lg>
<p>Op het eene lied volgde het andere. In Zweedsche taal, op Zweedsche wijzen werd het koude vaderland door zijn zonen verheerlijkt, en die niet mede zongen zwegen en luisterden aandachtig toe. 't Was niet alleen beleefdheid, die hen weerhield onder het gezang over gevallen ministers, gedaalde effecten en gezakte barometers te fluisteren. De gezonde, kernachtige melodieën vonden weerklank in hunne gemoederen en lieten niet toe dat zij geheel de prooi der alledaagsche zaken-sleur werden. De vroolijke Bellman, Zwedens roem en misschien Europa's grootste improvisator, ontbrak natuurlijk niet op het programma.</p>
<lg type="poem">
<l>Had ik maand'lijks duizend gulden</l>
<l rend="; 1tab">Zonder schulden,</l>
<l rend="; 1tab">Zonder schulden,</l>
<l>En een erf'nis van een ton,</l>
<l>Dat ik dansend menigmalen</l>
<pb n="208"/>
<l rend="; 1tab">Met bokalen,</l>
<l rend="; 1tab">Met bokalen,</l>
<l>'s Werelds loop vergeten kon,</l>
<l>&nbsp;</l>
<l>Dan vóór alles zou ik drinken</l>
<l rend="; 1tab">Zou ik klinken,</l>
<l rend="; 1tab">En rinkinken,</l>
<l rend="; 1tab">En weer drinken,</l>
<l>En vergeten 's wereld zorg.</l>
<l>&nbsp;</l>
<l rend="; 1tab">(Naar <hi rend="sc">Bellman</hi>.)</l>
</lg>
<p>Het viertal zong zoo zuiver, frisch en krachtig, en de Zweedsche liederen bezitten zooveel pit en oorspronkelijkheid, dat verscheidenen met een luid <hi rend="i">bis</hi> begroet werden, een succes dat zij - getuige de beduimelde handschriften - niet te danken hadden aan de zeldzaamheid, dat zij ten gehoore werden gebracht.</p>
<p>De burgemeester, met wien ik nog weinig woorden had gewisseld, viel mij nu met de vraag op 't lijf of er in Holland ook veel gezongen werd en of wij ook nationale liederen hadden. Ik antwoordde zooals te begrijpen is bevestigend en haastte mij de liefelijkheid der Hollandsche stemmen en de welluidendheid van het Nederlandsch volksgezang te roemen, waarvan men bij elk feest gelegenheid had zich op de straten te overtuigen. De burgemeester meende dat het een geluk voor een volk was wanneer het een' rijken voorraad van volksliederen bezat, ja zelfs, dat het zingen van nationale liederen een' juisten maatstaf
<pb n="209"/>
opleverde voor de gezondheid der volksontwikkeling. Ik gaf hem volkomen gelijk en verklaarde dat het mij een werkelijk genot was nu en dan eene ietwat opgewonden volksmenigte tegentekomen, die lustig een onzer kernachtige wijzen aanstemt als daar zijn: de dochter van mevrouw Angot<note n="1" place="foot">Deze <hi rend="i">populaire</hi> dreun was toen pas tot Stockholm doorgedrongen.</note>; ach! moeder die zeeman; daar kan de koning niets aan doen; lou, lou, lekkere lou enz., te veel om optenoemen.</p>
<p>‘En is uw taal ook zoo zangerig als de onze?’</p>
<p>Wat dat aangaat, burgemeester, hebben wij niet te klagen. Onze taal is zoo zangerig, dat onze tragedievertolkers het nog nooit tot spreken hebben gebracht, maar altijd hunne rollen half zingend ten gehoore brengen. Onze taal is louter poezie, en daarom zoo schoon, dat de Italianen - die zich langen tijd ingebeeld hadden dat hunne taal de mooiste ter wereld was - na de gedichten van onzen bard Hooft eenstemmig verklaarden dat het Hollandsch alles overtreft. Het totaal ontbreken van schorre keelklanken, de rijkdom aan vokalen nooit door meer dan twee consonanten gescheiden, maakt haar zóó geschikt voor den zang, dat Hollandsch spreken en zingen al bijkans hetzelfde is. Alles ligt voor op de tong en op de lippen, maar toch - 't klinkt ongeloofelijk - toch zijn er die beweren dat zulk een taal niet gezongen kan worden. Gelukkig heeft men maar één lied uit
<pb n="210"/>
onzen grooten schat te hooren om terstond van het tegendeel overtuigd te worden.</p>
<p>Bij zooveel volmaaktheid heeft onze taal één groot gebrek, te weten het gemis aan een fatsoenlijk voornaamwoord, vooral in den accusativus. <hi rend="i">Je</hi> gaat nog, maar <hi rend="i">jou</hi> klinkt sommigen Hollanders onaangenaam in de ooren. Evenwel in dit opzicht behoeft zij zich voor de Zweedsche, die er in 't geheel geen heeft, niet te schamen, en sedert Multatuli een vel druks heeft uitgeloofd voor een nieuw voornaamwoord, zal ook in dit bezwaar door 's mans hervormende pogingen weldra voorzien worden.</p>
<p>Tot slot werd nu aangeheven:</p>
<lg type="poem">
<l>Hoor ons Svea, moeder van ons leven,</l>
<l>Zend uw kind'ren uit voor u te sneven</l>
<l>T' allen tijd kunt ge op ons woord vertrouwen,</l>
<l>Op onz' eed uw hoogste wenschen bouwen.</l>
<l>Den vrijen grond, die de onze bleef,</l>
<l>Zij steeds ons goed en bloed gewijd,</l>
<l>Een erf waarvan ge ons elke span</l>
<l>Geschonken hebt in lied en sprook.</l>
<l>En wordt ge door verraad bedreigd,</l>
<l>Door tweedracht, list, geweld en nijd,</l>
<l>Dan volgen we onze vad'ren na,</l>
<l>En wat zij zeiden, zeggen we ook:</l>
<l rend="; 1tab">Een vaste burcht is onze God,</l>
<l rend="; 1tab">Wiens wetten wij belijden,</l>
<l rend="; 1tab">In zijne hand berust ons lot</l>
<l rend="; 1tab">Wanneer wij voor u strijden,</l>
<pb n="211"/>
<l>Heerlijk prijze hij zich dan,</l>
<l>Die voor u verwinnen kan,</l>
<l>Maar 't gelukkigst is de man,</l>
<l>Die voor u mag sneven.</l>
<l>&nbsp;</l>
<l rend="; 1tab">(<hi rend="i">Naar het Zweedsch</hi>)</l>
</lg>
<p>‘De <hi rend="i">smörgås</hi> is gereed, mijneheeren’ klonk nu de stem van den gastheer, die zeer verstandig de opgewonden stemming geen' tijd van bedaren liet, en ons weder naar dezelfde kamer voorging, waar wij met de koffie de bijeenkomst hadden geopend.</p>
<p>De groote tafel was andermaal goed voorzien. Alle - in het noorden - denkbare vleesch- en vischsoorten, kreeften, radijzen, kaviaar, benevens verschillende kazen, een groote voorraad brood en boter en de onontbeerlijke brandewijnen noodigden na het rijkelijk drinken tot soupeeren uit. De vreemdeling moest de rij openen, zich een' stevigen borrel inschenken, en met den gastheer klinken. Met een' inwendigen blik op al het reeds genotene had ik wel zoo gaarne den borrel achterwege gelaten, maar iedereen zag oplettend toe, dat de nieuweling in het vak eerlijk zijn deel kreeg, en zoo zat er dus niets anders op dan onverschrokken het gevaar in de oogen te zien, en het verraderlijk glas ‘ad fundum’ te ledigen, een heldendaad, die met levendig applaus begroet werd. Zelfs waren, er onder de bravo's een paar <hi rend="i">bis</hi>, die goddank in den algemeenen eetlust smoorden. Nau-<pb n="212"/>welijks was het hek van den dam of het geheele gezelschap viel met verslindende woede op schotels, borden en glazen aan. In allerijl maakte ieder zich van eene schrikverwekkende portie van zijn lievelingsgerecht meester en viel daarmede in een' hoek op een stoel neer. De geheele vertooning geleek veel op die van een bende honden, welke van één bord moeten eten en ieder met een kluif wegstuiven om in een' hoek van de kamer hunne prooi te verorberen en tegen elken voorbijganger een nijdig gebrom aanteheffen.</p>
<p>Binnen tien minuten was alles kaal gegeten en liet men dankend en buigend den vriendelijken gastheer bij de graten en beenen staan. De majoor noodigde mij uit om morgen avond in het kamp, waar de <hi rend="i">indelta</hi> aan het schijfschieten waren, en de prijzen zouden worden uitgereikt, een klein militairfeest te komen bijwonen. Ik nam die uitnoodiging aan, en zoo vond de volgende dag ook reeds eene bestemming, terwijl deze aangenaam en vooral goedkoop ten einde liep, want toen ik naar eene dienstbode uitkeek om de bij ons gebruikelijke fooi te offeren, trok de <hi rend="i">fiskal</hi> mij lachend het huis uit, en zeide, dat die dwaze gewoonte in Zweden nog niet was doorgedrongen. -</p>
<p>Nog een half uurtje slenterde het gezelschap, in groepjes verdeeld, door Piteå's eenzame straten heen, om wat bekoeling voor de kloppende hoofden te zoeken. Er heerschte eene wonderlijke tegenstelling tusschen de hoog staande, heldere zon en de doodelijke
<pb n="213"/>
stilte in de verlaten straten. Iedereen sliep, zelfs nachtwakers ontbraken. 't Was alsof een geduchte vijand in aantocht was en alles wat vluchten kon, op een paar nachtbrakende katten na, het open stadje had verlaten. Aan het water was 't even stil en eenzaam als tusschen de huizen. Het uitgestrekte landschap scheen eene rustende wereld te zijn, een achtergrond voor eene schoone slaapster in het woud, waar alle beweging plotseling was opgehouden en slechts het gedruischlooze plantenleven in stilte bleef voortarbeiden. Kleine golfjes kabbelden nauw hoorbaar tegen den oever aan, en de wimpels der weinige schepen klopten bij tusschenpoozen tegen de masten.</p>
<p>De frissche zeewind was allen bijzonder gunstig, maar het gesprek vlotte niet meer. Nog eenige oogenblikken toefden wij zwijgend; toen ging ieder zijns weegs en weldra waren Piteå's straten tot volkomen stilte wedergekeerd.</p>
</div>
<div type="chapter">
<pb n="214"/>
<head rend="h3">Stockholm.</head>
<p>Nadat Gerard Keller in boeienden stijl en met een prijzenswaardig streven naar juistheid in zijn ‘Zomer in het Noorden’ ons een beeld heeft geschonken van Zwedens bekoorlijke hoofdstad met hare luchthartige inwoners, hare bloedige herinneringen, hare <hi rend="i">schweitzeriën</hi> en hare grisetten, blijft er voor den lateren toerist slechts over met verwijzing naar Kellers werk de veranderingen aantegeven, die Stockholm's voorkomen in de laatste vijftien jaren heeft ondergaan, en hier en daar een kleine onnauwkeurigheid in de beschrijving van onzen bekenden verteller te verbeteren.</p>
<p>Groot zijn die veranderingen niet, evenmin als de onnauwkeurigheden, maar Stockholm heeft toch en te recht begrepen, dat het zooveel mogelijk met zijn tijd mede moest gaan, en dus treffen wij overal de sporen aan van den gestadigen voortgang der beschaving in deze - volgens Keller - zoo onzedelijke stad,
<pb n="215"/>
waarin echter op hoog bevel geen enkel onzedelijk huis wordt aangetroffen. Elk jaar wordt er iets van het oude en het eigendommelijke opgeruimd om plaatstemaken voor eene spiksplinternieuwe uitvinding, die reeds in Berlijn, Parijs, Weenen, Londen en de hemel weet waar al meer met het grootste succes is toegepast, zoodat de dag niet verre meer is, waarop de reiziger van Stockholm zal getuigen, wat de Franschen nu reeds van Milano verklaren: ‘c'est une ville comme une autre.’</p>
<p>Reeds voert de locomotief over eene lange en kunstig gebouwde, ijzeren brug de reizigers sedert 1871 over de golven van het Mälar-meer heen de stad binnen, terwijl de komische schildwacht op Vaxholm zich niet meer verwaardigt tegen voorbijtrekkende schepen de bajonet te vellen en geen onverstaanbare antwoorden meer op onverstaanbare vragen vordert. De paspoorten en verblijfkaarten zijn den weg van alle paspoorten en verblijfkaarten gegaan, de matige accoorden over slaapkamers en salons zijn tot eene schrikbarende onmatigheid overgeslagen, de twee hôtels, waar men eertijds logeeren en dineeren kon, zijn verdubbeld en het getal inrichtingen, waar men een verblijf met koud ontbijt en souper vindt, komt de dertig reeds zeer nabij. Wel is het aantal geboorten nog altijd veel lager dan het sterftecijfer en trekken er dus nog vele Dalkullar heen ter aanvulling van het getal 150000, maar geen van dezen huurt
<pb n="216"/>
meer een boot om passagiers overtezetten<note n="1" place="foot">Het eenig overgebleven roeibootje vaart tusschen Strömsborg en Staden en behoort aan den eigenaar van de <hi rend="i">Schweitzeri</hi> op eerstgenoemd eiland.</note>, want kleine stoombooten doorkruisen thans pijlsnel in alle richtingen de uitgestrekte stad, en in plaats dat de sneeuwwitte halsdoekjes en de lage, roode jakjes der dalbewoners het oog streelen, blazen de kleine watermonsters u hun' vuilen rook in 't aangezicht, wanneer zij schel fluitend langs het Strömparterr heenschieten, waar men nog even als voorheen zijn ontbijt en avondeten vinden kan. Nog is het mogelijk, dat ge eens een wit kapje en een rood jakje onder de menigte bemerkt, maar als uw verblijf in de hoofdstad slechts van korten duur kan zijn, is t' zekerder in 't Ethnographisch Museum de wegstervende nationaal-drachten met een bezoek te vereeren en dan tegelijkertijd een' lach en een' traan aan uw eigen nationale costumen te wijden, die eveneens langzamerhand tot een Museum-existentie gedoemd worden<note n="2" place="foot">Hetgeen bij ons wil zeggen tot geen existentie.</note>.</p>
<p>Het valt niet te ontkennen, dat de Zweden zich verzetten tegen de cosmopolitiseering; met hand en tand klemmen zij zich aan de voorvaderlijke gewoonten vast, eten <hi rend="i">knäckebröd</hi>, verfoeien de tables d'hôtes, luisteren naar slechte orkest-muziek, en laten Wagner en
<pb n="217"/>
de Fille de Mad. Angot nu en dan een' geweldigen val doen.</p>
<p>Dat zij nog ver ten achteren zijn bij de natiën, die tegenwoordig om de spits der beschaving kibbelen, blijkt ten duidelijkste uit het volslagen gemis aan ‘tingl-tangl's’ Hoe dikwerf ook kloeke hervormers dit nieuwe gerecht getracht hebben intevoeren, de heerschende smaak blijft er zich halstarrig tegen verzetten. 't Is echter te verwachten, dat zij spoedig ook op dit gebied tot nieuwere gedachten zullen komen, en ten minste des zomers aan de geëerde bezoekers uit Germanië of Gallië gelegenheid zullen geven zich dagelijks aan deze allermodernste walgelijkheid het eerzaam burgerhart optehalen.</p>
<p>Als de ideën eenmaal in de lucht zitten, ademt ieder ze tegen wil en dank in, en even als eertijds een vrouw zonder crinolien en een man zonder cilinder-hoed zich niet in 't publiek durfden vertoonen, zal ook eenmaal een Zweed met verachting neerzien op de slechte muziek waarbij hij vroeger zijn koffie genoot, en zich schamen wanneer hij niet van buiten kent:</p>
<lg type="poem">
<l>Mais voyez donc c't ingénuité</l>
<l>Cette ange de perversité etc,</l>
</lg>
<p>Reeds heeft Stockholm zijn <hi rend="i">Grand Hôtel</hi> gekregen, waarin geen gangen meer zijn, maar straten met be-<pb n="218"/>roemde namen als <hi rend="i">Tegner gatan</hi> e.a. gedoopt.</p>
<p>‘Le Grand Hôtel, situé au quai de Blasiiholmen, est indubitablement le plus grand et le plus élégant de Stockholm, et peut sous tous les rapports se mettre en parallèle avec n'importe quel hôtel à l'étranger. Il a été construit d'après un dessin de l'architecte A.E. Kumlien, et occupe une étendue de 40000 pieds carrés. Sa longueur est de 250 pieds sur 120 de hauteur Outre deux grandes salles à manger et quelques autres salles plus petites, l'hôtel contient 314 chambres, un grand caffé, plusieurs salons de lecture, une salle de billard et des bains. Deux élévateurs, mis en mouvement par une machine à vapeur, transportent le voyageur et son bagage à l'étage où est situeé sa chambre. La chauffage et la ventilation sont aussi entretenus au moyen de la vapeur. On y parle naturellement les langues étrangères.’</p>
<p>Prachtige salons met uitzicht, minder prachtige zonder uitzicht, hooge, lage slaapkamers, treurige hokjes met binnenplaats-perspectief en keukengeuren, voor iederen smaak is hier wat te vinden. Zelfs vertoont de kellner, wanneer ge uw voeten afveegt en voor een fooitje - hij is een Duitscher - een ‘salon au premier’ met meubelen, die aan Marie Antoinette hebben toebehoord en thans nog dieper gevallen zijn dan hunne ongelukkige meesteres zelve. De eetzalen zijn zoo rijk en indrukwekkend, dat een handelsreiziger er van aandoening bijna niets binnenkrijgt,
<pb n="219"/>
terwijl hij na een achtdagig verblijf met looden schoenen naar zijn zolderkamertje in het ‘Deutsche vaterterland’ terugstoomt. De groote <hi rend="i">caffé</hi> is inderdaad klein, maar desalniettemin merkwaardig. De porseleinen wanden en porseleinen kachel zijn met smaak aangebracht, terwijl op den kurkenvloer de zwaarste voetstap onhoorbaar wordt. Dat er verder gladharige, buigende knechts gereed staan op uw wenken allerbevalligst door zalen en gangen te schuifelen om u aan een prompte bediening te doen gelooven, dat er een kapper voor dames en een barbier voor heeren in het gebouw aanwezig zijn, dat er een eerbiedwekkende portier aan de deur zit, die zich alleen bij uw komen en gaan verwaardigt de groene pet met goud geboord van het achtbaar hoofd te nemen en voor die beleefdheid alléén gewoon is een aardige gratificatie te ontvangen, dit alles ligt voor hem, die een paar malen gereisd heeft, reeds in de bovenvermelde aankondiging opgesloten.</p>
<p>'t Is dus te hopen, dat de heer Keller, die met zijn <hi rend="i">rum för resande</hi>, zijn' fatsoenlijken <hi rend="i">vaktmästare</hi> en zijn vrijzinnige <hi rend="i">Gustava</hi>, zijn <hi rend="i">Zweiserien</hi> en zijn <hi rend="i">Sexia</hi> op <hi rend="i">Hasenbacken</hi><note n="1" place="foot">Behalve dat deze woorden moeten luiden: <hi rend="i">Schweitzeri, Sexa</hi> en <hi rend="i">Hasselbacken</hi>, vertaalt de schrijver minder juist het eerste woord door restaurant. In een <hi rend="i">Schweitzeri</hi> kan men alleen koude gerechten krijgen, terwijl een restaurant <hi rend="i">källare</hi> of <hi rend="i">restauration</hi> heet.</note> wellicht menigeen heeft afgeschrikt het zonderlinge noorden te bezoeken, nog eenmaal er heen-<pb n="220"/>trekke en dan de pen opvatte om te verklaren, dat de nationale eigenaardigheden - althans in de hoofdstad - reeds zooverre verdwenen zijn, dat men er even gemakkelijk en even ‘comfortable’ kan reizen als in Frankrijk, Duitschland of Zwitserland en misschien niet eens meer bemerken zal, dat hier eenmaal nationale eigenaardigheden geweest zijn.</p>
<p>Nog is de table d'hôtes van het Grand Hôtel, waar men Stockholms goedkoope levensmiddelen tegen fatsoenlijk hooge prijzen op een uur verkrijgen kan, dat niemand in Zweden gewoon is iets te gebruiken, eenig in hare soort, maar Berns salon poogt reeds door middel van een' geleidelijken overgang de ongezellige Zweden aan een algemeene tafel te voeden. De ondernemer dezer hervorming heeft een tijdsverloop van twee uren per dag opengesteld voor allen, die in zijne ruime zaal onder het genot van slechte muziek ‘le diner du jour’ willen gebruiken, en zoolang hij het <hi rend="i">smörgåsbord</hi> behoudt, zien de Zweden nog geen kwaad in deze poging. Mocht hij echter de schendende hand aan dit geliefkoosd gerecht willen slaan, dan is 't te vreezen, dat de nationale smaak zich niet spoedig geheel zal overgeven en dat 's mans klandisie tot vreemdelingen beperkt zal blijven. Nog zijn dus de volksspijzen en dranken in de <hi rend="i">restaurationer</hi> te vinden, maar eenmaal zullen zij de vlucht moeten nemen naar de huiselijke tafels om eindelijk ook uit dat laatste toevluchtsoord verdreven te worden en plaats te ma-<pb n="221"/>ken voor eene half Fransche, half cosmopolitische keuken.</p>
<p>Voor 't overige is Stockholm gebleven wat het was tijdens Kellers bezoek. De Snijdermeester, de Dansmeester, de Ritmeester en de Wachtmeester zijn nog altijd op hunne post, de onechte geboorten bedragen nog steeds een groot derde deel van den aanwas der bevolking en de vrees van Jan de la Vallée, den bouwmeester der Katharina kerk is nog niet bewaarheid geworden. Groote bezems pronken gelijk van ouds als onverklaarbare uithangborden boven specerijwinkels, de meisjes, waarvan de aangehaalde schrijver zooveel had kunnen vertellen, indien hij maar gedurfd had, flaneeren elken avond in grooten getale langs Blanche Café en hoeweler volkomen godsdienstvrijheid bestaat - met uitzondering van den koning, de ministers en de leden van den staatsraad, die Luthersch moeten zijn - toch blijft de kathedraal nog altijd pronken met het opschrift: à papisticis superstitionibus repurgata Anno MDXXVII.</p>
<p>Keller ziet geen kans om door de opnoeming der gebouwen den indruk weertegeven, dien eene stad maakt, en hij zal wel niet de eenige zijn, die een dergelijke poging als hopeloos beschouwt, maar mocht er al iemand wezen, die een tegenovergesteld gevoelen omhelst, bij de beschrijving van Zwedens hoofdstad zou hij nog eer door de opsomming der eilandjes, rotspunten, boomen en wateren zijn doel bereiken dan door de vermelding der hui-<pb n="222"/>zen. De bezoeker van Stockholm neemt behalve van het koninklijk paleis en van het nieuwe museum slechts eene flauwe herinnering van gebouwen mede naar huis, maar de heerlijke omstreken, de ontelbare, rotsachtige eilandjes hier kaal, daar met dennen dicht begroeid, de een onbewoond, de ander met vriendelijke villa's bezaaid, de heldere, diepe zoet- en zoutwaterstroomen, die nu eens een breede watervlakte ontrollen, dan weer een' nauwen doortocht tusschen twee kale rotswanden vormen, de dichte bosschen afgewisseld door meertjes en hoogvlakten, dat alles laat een sterk gekleurd beeld achter, en voor den rijkdom van schoonheden, die de omgeving aanbiedt, moeten de bouwkundige aantrekkelijkheden en zelfs de weinige schilderachtige bekoorlijkheden der stad zelve verre onderdoen. Nu eens waant men zich op een' naakten Alpentop, waar een eenzaam mosplantje op het kale gesteente met moeite het leven houdt, dan weer verplaatst een sierlijk landhuis, aan het blauwe water gelegen en tusschen het dichte groen verborgen, u op eens in warmer streken. Over de vlakten dwalend, kan de fantasie er Gelderland terugvinden en in Djurgården zag Keller het Haagsche bosch weer. Wat Svea's oudste bewoners bewogen mag hebben zich hier te vestigen, is moeilijk uittemaken. Of de gids gelijk heeft die vertelt, dat Birger Jarl de eenige was die de belangrijkheid van Stockholms ligging naar waarde wist te schatten, dan wel Regnard, die 't bijna ongelooflijk noemt,
<pb n="223"/>
dat iemand zulk een zonderlinge plek heeft uitgekozen om er de hoofdstad van een groot rijk op te stichten doet er ook bitter weinig toe. Het best is met Regnard aantenemen, dat de stichters erg een' stok in het water hebben geworpen, met plan hunne stad daar te bouwen, waar de stok zou heendrijven. Alsdan hebben de Zweden de heerlijke ligging der hoofdstad al naardat men wil, aan het toeval, aan de natuurkrachten of aan een hooger bestuur te danken, en kan ieder uit deze legende het sap zuigen dat hij 't liefst drinkt. De hedendaagsche Stockholmers nemen wijselijk die ligging als een ‘fait accompli’ aan, en genieten er van zooveel als mogelijk is. Waar men na het middaguur komt, op het stille Carlberg waar het corps cadetten in een koninklijk slot verblijf houdt, op het drukke Djurgården met zijn vermakelijkheden, of het schoone Hagapark met zijn bouwvallen van een nooit voltooid kasteel en zijn zonderlinge stallen in den vorm van Moorsche tenten gebouwd, op Waxholmen of te Ulriksdal, overal is 't goed bezet, en genieten de Zweden van hun punch en hunne lange zomeravonden. Dat dus Stockholm ‘rien d'affreux que sa situation’ zou hebben, is een oordeel, dat voor rekening van Regnard blijft en bezwaarlijk door een' bezoeker van Zwedens hoofdstad zal beaamd worden.</p>
<p>Wel op vele maar niet op uitmuntende zomeramusementen kan de stad bogen. Behalve dagelijksche, slechte muziek in twee koffiehuizen met tuin en de
<pb n="224"/>
onafgebroken kermis op Djurgården - waarover straks - blijft er, daar de grootste schouwburgen des zomers gesloten zijn, slechts het Mindre teater over, waar nu en dan een impresario met zijn celebriteiten de liefhebbers op kunst-ragout komt onthalen. Dan prijken de hoeken der straten met prachtige namen op o, i en a, de boekverkoopers stallen verleidelijke portretten uit en de artiesten, die zelfopofferend hun lustig leven in Milano of Napoli vaarwel zeiden om in het onherbergzaam noorden de ooren hunner medemenschen te gaan streelen, oogsten elken avond welverdiende lauweren als belooning dezer menschlievendheid ruimschoots in. Het gerucht wil, dat die artiesten, even als de profeten, in hun eigen vaderland niet zooveel eer zouden genieten, maar van de kunst-lievende Italianen is zulk eene snoode ondankbaarheid niet te verwachten, en het praatje, dat eenmaal een beroemd en alhier toegejuicht artiest van de Scala gebleken zou zijn in zijn vaderstad de gewichtige rol van golf vervuld te hebben, kan ik met het oog op de muzikale ontwikkeling der Zweden als geheel ongegrond brandmerken.</p>
<p>Djurgården eindelijk is de stapelplaats der meeste vermakelijkheden en van 's namiddags vijf tot 's nachts twaalf ure zijn de ‘bateaux mouche’ die van verschillende punten der stad naar dit bekoorlijk oord heenstoomen, onophoudelijk bezig dichte drommen vreemdelingen en inwoners heen en terug te brengen.
<pb n="225"/>
Wat Scheveningen voor den Hagenaar, Canstadt voor den Stuttgardter is, is Djurgården voor den Stockholmer. Behalve de heerlijke natuur - boomen van allerlei soort, bergen, dalen, rotsen, water- en landgezichten - zijn hier tal van volksgenoegens vereenigd. Rechts van den aankomende de inrichtingen van het minste allooi, links een fijner merk. Dit fijnere merk echter is nog grof genoeg; want de restaurant van Hasselbacken uitgezonderd, waar keuken en muziek zoo goed zijn als men in Stockholm dat verlangen kan, moeten het circus, het wildebeesten-spel, de geestenvertooner enz., verre bij dergelijke uitspannings-inrichtingen op onze kermissen achterstaan. Ook het kleine theater, waar kluchten en vertaalde Offenbachiaantjes worden opgevoerd, heeft weinig te beduiden en trekt alleen de talrijke bezoekers door een groot aantal actrices op welke Lewes' woorden: ‘who have more bust than talent’ van de volste toepassing zijn. Ook aan den hooge-priester van het genot is Djurgården gewijd. Eenmaal Bellman's lievelingsoord, leeft er thans zijn nagedachtenis nog steeds voort. Zijn buste op Hasselbacken staat onder den ouden eik, waar de dichter zoo vaak zijne liederen aanhief, en iets verder bevindt zich een andere kolossale buste door Byström gemodelleerd, die den 29 Juli 1829 hier werd onthuld, en waarbij jaarlijks op denzelfden datum het Bellmansfeest gevierd wordt. Hier zegt het verhaal, dat de koningin eenmaal Bellman's we-<pb n="226"/>duwe gelukwenschend met de eer die jaarlijks aan de nagedachtenis van haren man bewezen wordt, ten antwoord kreeg: ‘ach! mevrouw, de zalige was recht vervelend te huis.’ Dit strekke tot troost aan alle vrouwen, die geen genot bezingende echtgenooten gekregen hebben. Op hen, die den zalige minder van nabij gekend hebben, maken zijn luimige verzen en zijn lustige wijzen den indruk van ontsproten te zijn aan een' dartelen, frisschen geest, in wien het bruisende leven zich in immer nieuwe beelden een' uitweg baande. De melodieën, waarmede hij terstond zijn luchtige verzen begeleidde, zijn niet allen oorspronkelijk, maar diegenen, welke op oorspronkelijkheid kunnen bogen, zijn in 't geheel niet de minsten der zusteren. Dat liefde en wijn twee hoofdrollen in zijn gedichten vervullen, spreekt van zelf. Tegenwoordig is 's mans krediet merkbaar aan 't dalen, de gulle lach, die om zijn' mond zweefde, doet thans menige lip met verachting omhoog krullen, en de critici, in 't bijzonder de vrouwelijke, die met zulk een blijdschap opmerken, dat hun land met reuzenschreden in beschaving voorwaarts stevent, dat dagelijks alles fijner en gelijkvormiger wordt, eindigen hunne gunstigste beoordeeling toch altijd met een: ‘ja, maar toch plomp.’</p>
<p>Wat Stockholm's gebouwen aangaat, komt het uitgestrekte paleis des konings, waarop de Zweden zoo trotsch zijn, het eerst in aanmerking. Ongetwijfeld
<pb n="227"/>
maakt het een' aangenamen indruk, althans op die plekken waar men ook den breeden schuinoploopenden weg, die er heengeleidt, tot onder toe met het oog kan volgen. Is deze aan het gezicht onttrokken, dan wordt de groote breedte onevenredig met de hoogte, en ziet men de vier ongelijke gevels van nabij, dan is er op de barocke détails heel wat aftedoen. De vorm van het geheel is een rechthoek, waarvan twee zijden naar den oostkant verlengd zijn, terwijl aan den westkant een hoefijzervormig voorhof met die verlengstukken symetrie moet maken. Stellig is dit het mooiste paleis van Zweden, en draagt de ligging op eene hoogte niet weinig bij tot verhooging zijner schoonheid, maar wanneer de gids alle tegenspraak verbiedt door te verklaren ‘c'est sans contredit un des plus beaux palais de l'Europe’ dan maakt hij zich tegenover het werk van den graaf Nicodemus Tessin aan eenige overschatting schuldig. In het nuchtere van den geheelen stijl hebben de overladen détails van binnen en van buiten, aan trappen en poorten voorkomend, een minder aangename uitwerking. De nietsdragende zuilen buiten, die de wanstaltige gedaante hebben van op elkaar gestapelde kazen, de ontzaglijke kariatiden, die evenmin een' zwaren arbeid hebben, zijn met de gedraaide zuilen binnen en de perspectivisch geschilderde ornamentiek meer kenteekenen van een zucht naar opschik, naar decoratief, dan van een degelijk architectonisch streven.</p>
<pb n="228"/>
<p>Het geheele gebouw is verdeeld in 583 kamers, waarvan er - volgens den gids - 416 verwarmd en 100 niet verwarmd kunnen worden; welke temperatuur er in de 67 overblijvende heerscht, vergeet hij te vermelden, en was mij op den snikheeten dag, toen ik den pelgrimstocht aanvaardde, onmogelijk uittemaken.</p>
<p>Een allerdeftigst man in 't donker blauw met zilver opgelegd, verwees mij naar een dito deftigheid eveneens in blauw met zilver, die mij door een bevelend gebaar een trap opstuurde waar een iets minder, maar toch altijd nog zeer deftig man in 't zwart mij bij een bende inlijfde, die reeds eenige oogenblikken geduldig wachtte om door de vorstelijke vertrekken heen gejaagd te worden. Ik sloot mij aan en begon ook te wachten. Waarop wij eigenlijk wachtten is nooit aan het licht gekomen, maar staande, leunende of op den grond zittende, moesten wij onder toezicht van den zwart-gerokte een groot kwartier in een voorportaal vertoeven, totdat, zonder eenige merkbare aanleiding, het teeken gegeven werd, dat het genot een' aanvang zou nemen. Elders heb ik mij wel eens diets gemaakt, dat gedurende dezen wachttijd, uit een verborgen schuilhoek de photographiën der bezoekers werden genomen, om het vervolgen gemakkelijk te maken, wanneer er 't een of ander voorwerp later werd vermist, maar in 't eerlijke, vertrouwende Zweden, kon ik die maatregel slechts als een soort van quarantaine
<pb n="229"/>
beschouwen, om te zien of de bezoekers door gebaren of woorden ook teekenen van anti-royalisme gaven: een gevaarlijke en zeer besmettelijke ziekte. Toen eindelijk de proeftijd was afgeloopen en de wandeling begon, was 't in 't koninklijk paleis van Stockholm dezelfde geschiedenis als in nagenoeg alle andere koninklijke paleizen. Een roode kamer, een groene kamer, een gele kamer en een blauwe kamer. Een groote balzaal, een kleine balzaal, een audientie zaal en een eetzaal. Hier sliep de vorige koning, daar slaapt de tegenwoordige, ginds zal de volgende slapen. Hier is een vrede gesloten, daar een moord geschied, ginds een afstand geteekend. Hier is een prachtig plafond, daar een kostbare pendule, ginds een zeldzame kast. Wat evenwel zich overal bevindt, is onbewoondheid, verveling, doodschheid, ongezellige kilheid en kille ongezelligheid. Hoe groot de schatten ook zijn in een paleis opgestapeld, de bezoekers zijn dun gezaaid, die bij het heengaan durven getuigen: daar zou ik willen wonen. Integendeel, 't is altijd of hun een steen van 't hart wentelt, wanneer de fooi in de hand van den deftigen bediende is neergedaald, en zij de frissche buitenlucht - al is 't dan ook op een' snikheeten zomerdag - weer kunnen inademen. De arme koningen echter, die hunne dagen moeten slijten in vertrekken, waar de atmosfeer zoo duf is, alsof alle geesten hunner voorgangers er voortdurend ronddwalen, zien er steeds somberder uit, naarmate zij grootere paleizen
<pb n="230"/>
bewonen, en zijn dikwerf genoodzaakt, met alle mogelijke geoorloofde en ongeoorloofde middelen, den wegkwijnenden levenslust op de been te houden. De verlucht heengaande bezoeker, die verrukt over het genotene een koffiehuis opzoekt om van zijn vermoeienissen uitterusten, bemerkt met schrik dat hem al het aanschouwde alleen een verwarde voorstelling van plafonds, spiegels, behangen en schilderijen heeft nagelaten, terwijl zijne verrukking slechts de blijdschap van den gevangene is, die de vrijheid heeft teruggekregen, en de deuren der gevangenis achter zich in 't slot heeft hooren vallen.</p>
<p>Toen Keller dit paleis bezocht, kon hij 't er ook niet lang uithouden, doch toen ten onrechte, want de schilderijen, munten en oudheden verzamelingen, die sedert eenige jaren een eigen woning zijn machtig geworden, bevonden zich toen nog gedeeltelijk in dit slot, en gedeeltelijk in andere paleizen verstrooid. Hij vond er dus gezelschap, maar behandelde dat gezelschap wel ietwat uit de hoogte.</p>
<p>Aan drie kanten door water omringd, verrijst thans tegenover het koninklijk paleis het Nationaal museum, een van Stockholms schoonste en kostbaarste gebouwen. In 1844 keurde de rijksdag het plan goed om in één ruime en doelmatig ingerichte woning Zwedens verspreide kunst- en historieschatten bijeentebrengen, ten einde de bezichtiging gemakkelijk te maken en de bewaring met meer zorg te doen plaats
<pb n="231"/>
hebben. In 1865 was voor de somma van 1,500,000 gulden het gebouw voltooid, dat thans zijn gastvrije deuren twee dagen in de week gratis, en de overigen tegen eene kleine vergoeding voor landgenooten en vreemdelingen openstelt. De stijl is een vrije samenvoeging van détails uit den Renaissance tijd, die tot een aangenaam en vooral doelmatig geheel verbonden, gesteund door de ligging op een uitstekende landtong, een' zeer gunstigen indruk maken Aanzienlijke giften en aankoopen hebben de verzameling in korte jaren zoo sterk doen aangroeien, dat thans reeds het gebouw te klein dreigt te worden, en men er toe zal moeten overgaan voor de kleinere verzamelingen bijv. die van Egyptische oudheden, een ander lokaal te zoeken. Voor het oogenblik bevinden zich hier: schilderijen, beelden, gipsafgietsels, vazen munten, wapenen, kleederen van Zweedsche vorsten en vorstinnen, inheemsche oudheden en kunstvoortbrengselen, teekeningen en gravures, hetwelk alles verdeeld is over een rez-de-chausée en twee verdiepingen, waarheen schoone, breede trappen geleiden met de kolossale beelden van Thor, Baldur en Odin versierd, door Fogelberg vervaardigd.</p>
<p>De Egyptische verzameling overslaande, die meer op een' uitstekend bewerkten catalogus met Egyptische tijdtafel, dan op merkwaardige voorwerpen roemen mag, komen wij het eerst tot het allerbelangrijkst historisch museum, dat zich in de onderste
<pb n="232"/>
vertrekken bevindt. Hier zijn de laatste sporen van lang vergeten drama's en blijspelen verzameld, die op het wereldtooneel werden afgespeeld. De steenen, de bronzen en de ijzeren eeuw liggen zorgvuldig gerangschikt onder en achter glas, en de nieuwsgierige museum-bezoeker slaat verbaasd de handen ineen over de ‘sancta simplicitas’ zijner vaderen. Het waren meestal strijdspelen, geweldige botsingen van moed en kracht, maar ook de overblijfselen van mysteriën en burgerlijke tooneelspelen ontbreken niet. Eerst werd het steen door steen geslepen, om als wapen, werktuig en sieraad te dienen, toen werd het brons in verschillende vormen gegoten, en eindelijk kwam het ijzer, maar gelijk daarmede de invloed der reeds overrijpe beschaving van het Oostersch en Westersch-Romeinsche rijk, die de zelfstandigheid der volksontwikkeling hier evenals elders geheel deed ophouden. Hieraan sluiten zich de middeleeuwen met haar Katholicisme, een tijd en een godsdienst, die in Zweden slechts in de musea nog bestaan.</p>
<p>Dit belangrijk deel der verzamelingen wordt misschien met de grootste belangstelling bezichtigd. De steenen, bronzen en ijzeren eeuwen zijn allerbelangrijkst voor de geleerden, die op een lange reeks van beiteltjes en vischhaken met een aandacht staren, alsof de ontdekking van een verschil in de gelijkvormige omtrekken dezer ruwe werktuigen, een omwenteling in de wetenschap zou kunnen teweeg brengen.
<pb n="233"/>
Slechts het verledene heeft in hunne oogen eenige belangrijkheid, maar daarin is hun dan ook het kleinste nooit <hi rend="i">te</hi> klein. Behoudens wat minder zekerheid en wat meer hypothesen, gaat het hier evenals in de Italiaansche musea. Hoewel de geleerden met verachting op onze hedendaagsche orkesten nederzien, glimlachen wanneer een artiest een straduarius bewondert, en stellig niet weten welk verschil er bestaat tusschen de stemmingen der alten en violen, zoo voelen zij zich toch in staat minstens een vel druks vol te schrijven over het verschillend gebruik van de tibia dextra en de tibia sinistria, en ontgloeien zij in vurige bewondering voor den half afgeschilferden Pompejaanschen fluitspeler in 't Napelsch museum, die op twee fluiten tegelijk blaast. Worden de glazen deuren waarachter de vervlogen eeuwen sluimeren, door bijzondere vergunning hun geopend, dan nemen zij met den diepsten eerbied een scherf van een pan ter hand, die misschien uit de een of andere Romeinsche gaarkeuken met verachting in den Tiber is geworpen. Het voorwerp van zulk eene vereering, onbekend met de hooge waardigheid die het in de nieuwe wereld schijnt te bekleeden, wordt met zorg en beleid naar het venster gebracht, en van alle kanten met de grootst mogelijke oplettendheid beschouwd. Vervolgens wordt over zijn eerbiedwaardig hoofd een treffende redevoering uitgesproken aangaande de patinae en de lances, doorspekt met tal van historische bijzonderheden, waar-<pb n="234"/>op misschien het stuk in quaestie, indien het recht van medespreken had, niet zou nalaten eenige aanmerkingen in het midden te brengen. In een aanhangsel wordt eindelijk met korte woorden de geheele kookkunst der Romeinen uiteengezet om ten slotte tot het gewichtig resultaat te komen, dat de onderhavige scherf behoord heeft niet tot een vleeschschotel, zooals de oppervlakkige N*** heeft durven beweren, noch tot een vruchtenschaal, gelijk de onkundige R*** wilde doen gelooven, en evenmin tot een spoelkom volgens het gevoelen van den onnadenkenden M***, maar tot een vierde soort, waaraan geen oudheidkenner nog gedacht heeft, namelijk tot een... vischschotel. En als dan onze geleerde voldaan over zulk een vondst, zich langs de rivier naar huis begevende, een menigte gebroken pannen vindt uit een armen-woning als vuilnis weggeworpen, dan schopt hij al die vodden het water in, opdat er over vele honderde jaren nogmaals een geleerde zal kunnen opstaan, die na lange studie uitmaakt, of deze scherven visch, vleesch of vruchten hebben ingehouden.</p>
<p>Ook de leeken scheppen er veel behagen in het speelgoed der voorouders te beschouwen, en kunnen zich niet genoeg over hunne naïeveteit verbazen. Te denken dat die verwonderlijke slangetjes eens als armbanden bij feestelijke gelegenheden gedragen zijn, dat die kleine potjes als lampen hebben dienst gedaan, dat in die vazen kostbare oliën werden bewaard!
<pb n="235"/>
't Is onbegrijpelijk, en toch voor <hi rend="i">dien</hi> tijd moet men erkennen dat het al heel aardig was. O! Romeinen en Grieken, indien gij in een of ander verblijf thans rondzwervend hoort, dat het nageslacht uw kunstwerken in Pompei en Herculanum aan het licht teruggebracht of in de musea bewaard, voor <hi rend="i">dien</hi> tijd inderdaad zoo slecht niet vindt, popelt uw hart dan niet van vreugde over zulk een lofuiting? Uw kinderen werpen een' welwillenden blik op uw huisraad en uw kunst, en als zij aan 't lief en aardig vinden gaan, dan klinken hunne stemmen even goedig als de stem van den generaal-minister klonk, toen hij den veldslag van looden soldaatjes bewonderde, dien zijn zoon had opgezet, terwijl hij zelf met een afgestemde vesting-begrooting in zijn zak huiswaarts keerde.</p>
<p>Ook aan de rijke verzameling priesterkleederen, kelken, kruizen, relequieënkistjes, altaar-beeldhouwwerk, wierookvaten, enz. alles uit het Roomsche tijdperk afkomstig, dat door Gustaaf Wasa in 't begin der 16<hi rend="sup">de</hi> eeuw een einde nam, valt eene aandachtige beschouwing ten deel. Het stijve snijwerk uit den Romaanschen tijd, de grimassen der mater dolorosa, de houterige omtrekken van de Gothische Christusbeelden, wat zijn wij vooruitgegaan! Neen, wanneer het nageslacht eenmaal zal vinden hetgeen wij ... Wees gerust, het nageslacht zal bitter weinig van ons vinden. Niet voor eeuwen zijn onze werken bestemd, vaak slechts voor dagen, overigens voor eenige jaren, doch
<pb n="236"/>
hij, die een werk bezit dat wellicht een menschenleven zal duren, verlangt spoedig naar een verandering, wanneer hij er 't nieuwtje heeft afgekeken. Lang voordat de randen der hieroglyphen in Rome's obelisken, meer dan duizend jaren voor Christus geboorte uitgebeiteld, iets van hunne scherpte verloren hebben zullen de paleizen, die in de paar honderd volgende jaren nog gebouwd moeten worden ingestort en verdwenen zijn. Ons huisraad, onze meubelen, onze sieraden sterven met de mode, die een bitter kort leven heeft en terwijl eertijds de zoon de kleederen van den vader erfde, erft thans het nieuwe jaar amper van het oude.</p>
<p>Tot de historische verzamelingen behooren ook de rijke wapenkamer en de kasten met kleedingstukken van gestorven vorsten en vorstinnen. Hier staan en hangen de ledige schalen van Zwedens vroegere grootheid, maar het leven is er uit. Toen de kern dood was zijn de stukjes schil bijeengezocht en aan elkander geplakt, om tenminste het beeld der grootheid te bewaren, en zoo staan hier reeksen van zwaar geharnaste ridders naast elkander, zoowel te paard als te voet, gereed voor God en vaderland eene lans in het strijdperk te breken, en zoo hangen hier ook de goud geborduurde staatsiekleederen der koningen, die de macht dier fiere ridderschap weer gefnuikt hebben, waarvoor Gustaaf III door Ankarström's hand als wraakoffer vallen moest, hetgeen in
<pb n="237"/>
zijn doorschoten jas duidelijk te zien is. Thans staren de helmen spookachtig voor zich uit, de lans wordt niet meer gestrekt, de statiejassen en broeken hangen in de zonderlingsten plooien en lijnen plat tegen den wand, en de toeschouwers, die onbeschaamd de knoopen van den rok van Gustaaf III durven tellen en volstrekt niet sidderen voor de hooge kaplaarzen waarin Karel XII voor Frederikshall viel, glimlachen over de dwaasheden hunner vaderen, over al de drukte, die zij meestal voor zoo weinig zaaks gemaakt hebben, en over het onverbrekelijk stilzwijgen waartoe de machtige stemmen eensklaps gedoemd werden. Ja, de minachting van de museumbezoekers is zoovergegaan, dat de directie het noodig geacht heeft aan het fiere strijdros van Gustaaf Adolf een bordje te hangen om het publiek te verzoeken de tentoongestelde helden niet aanteraken. Het respect voor de assche der aflijvige vorsten is zoo diep gezonken, dat men in de Riddarholmskyrka de graven der koningen inplaats van voor vijf rijksdaalders, dagelijks voor drie stuivers bezichtigen kan, en 's Zaterdags zelfs voor niemendal. Neen, ge hebt gelijk negentiende eeuw, laat ons zorgen dat er zoo weinig mogelijk van ons overblijft. 't Is pijnlijk, zelfs na den dood, door 't straatpubliek uitgelachen te worden.</p>
<p>Wanneer wij de groote verzamelingen munten, gedenkpenningen, gipsafgietels, antieke vazen en gravures vluchtig doorgewandeld hebben, dan blijven ons nog onder de beelden en de schilderijen eenige be-<pb n="238"/>langwekkende voortbrengselen van Zweedsche kunst ter beschouwing over.</p>
<p>De beeldende kunst heeft in Scandinavië zich nooit op een' eigen stijl kunnen beroemen. Zoowel in de middeleeuwen als thans sloten de noordsche kunstenaars zich bij vreemde scholen aan, en behielden zij slechts in zooverre een bijzonder karakter als noordsche toestanden, noordsche sagen, noordsche kleederdrachten dikwijls de onderwerpen hunner kunstwerken uitmaakten. Noch een eigen bouwkunst, noch een eigen school van beeldhouwers of schilders heeft Zweden ooit bezeten. De meeste oorspronkelijkheid wordt nog in de kerk-architectuur gevonden, die in den Romaanschen- en vooral in den Overgangsstijl (tusschen den Romaanschen en Gothischen) eene menigte kerken te voorschijn bracht, welke sterke afwijkingen vertoonen van Europa's overige monumenten uit die tijden dagteekenend. Behalve de menigte van plattelandskerkjes zonder dwarsschip, dikwijls zonder toren, met wapenhuis en een dak in drie verdiepingen van het middenschip over het koor naar den apsis afloopend, kunnen als zoodanig nog dienen de vele rondkerken, die waarschijnlijk onder oosterschen invloed zijn gebouwd, de kerken met schuin gedekten toren over het midden schip, de zonderlinge kerken van Sigtuna en vooral de raadselachtige Helgelands kyrka in Wisby, waarvan het achtkantig mid-<pb n="239"/>denschip uit twee afdeelingen boven elkander bestaat, die beiden uitzien in het koor.</p>
<p>De vreemde invloeden waaronder de bouwkunst zich ontwikkelde, waren vooreerst een Duitsche door de Evangelie predikers, die voornamelijk uit Duitschland naar Zweden overstaken. Deze bracht de prachtige domkerk van Lund en het oudste deel van Linköpings kathedraal te voorschijn. Vervolgens een Engelsche, merkbaar in eenige overgebleven. Engelsche namen van kunstenaars en Engelsche ornamenten in het beeldhouwwerk. De Cistercienser monniken, die tegen het eind der twaalfde eeuw naar Zweden kwamen, oefenden een' sterk Franschen invloed uit, waarvan Varnhems rijk gedetailleerde kerk de vrucht was en later ook Upsala's dom. Deze, hoe ook ontsierd door latere verbouwingen en toevoegsels, hoe armoedig en schraal ook afgewerkt, is toch de zuiverste proeve van Gothische bouworde, die Zweden bezit. Overal elders verraadt de spitsboog den Overgangsstijl, waarin hij nog slechts als détail voorkomt en niet tot princiep geworden is. Gelijktijdig met den Franschen invloed, waaraan ook waarschijnlijk het nieuwere gedeelte van Linköpings kerk zijn' vorm te danken had, bleef de Duitsche invloed voortbestaan, en deed hij zich zelfs in dezelfde kerk gevoelen, waar ééne kapel door een' Duitscher werd gebouwd. Natuurlijk was Wisby door zijne handelsbetrekkingen met Lübeck voornamelijk de plaats waar Duitschers leefden
<pb n="240"/>
en werkten, en hun invloed dus het diepst doordrong. Toen eenmaal de Katholieke godsdienst was afgeschaft, werden er meer kerken afgebroken of verlaten dan opgebouwd, en de bouwmeesters zich bepaalden tot het herstellen van het bestaande, wanneer brand of storm er schade aan hadden toegebracht, of een nieuwe zijkapel om de een of andere reden moest worden bijgevoegd. Dat dit herstellen in die tijden hier even slecht als elders geschiedde is licht te bevroeden. Van een voortwerking in den oorspronkelijken geest was toenmaals geen sprake, en de nieuwere lap werd met een smakeloosheid op het oudere kleed vastgehecht, waaraan onze tijd zich gelukkig diep ergert. Eerst in barokstijl treffen wij dan' weder eenige groote, maar uit het oogpunt der kunst weinig beteekenende monumenten aan. Zelfs Tessin, Zweden's meest bekende bouwmeester, deed niets anders dan bekende détails uit verschillende Renaissance stijlen samenvoegen, nu eens gelukkig, dan wederom met minder goeden uitslag. Uitgezonderd het koninklijk paleis, Borgholm's belangwekkende ruïne en het museum, dat eerst uit onzen tijd dagteekent, bieden de gebouwen, na het tijdperk der Gothiek in Zweden opgetrokken, zeer weinig merkwaardigs aan en de paleizen om Stockholm bezitten, behalve eene gunstige ligging, niets dat den ophef rechtvaardigt in Zweedsche reisboeken er van gemaakt.</p>
<p>De beeldhouwkunst ondervond natuurlijk dezelfde
<pb n="241"/>
invloeden als de bouwkunst, vooral daar eene menigte Zweedsche kunstenaars, vreemdelingen zijn geweest. Toen na de eerste onhandige Romaansche pogingen langzamerhand de meer afgeronde, doch lichaamlooze Gothische beelden onstaan waren, kwam uit Lübeck het gezondere realisme, dat de eerste kiem was van de Renaissance. Bovendien brachten omstreeks het begin der zestiende eeuw, Nederlandsche meesters ook eenige bepaaldelijk Vlaamsche elementen in de kunst, die echter het algemeene verval tegen het eind der middeleeuwen niet konden tegenhouden. Eerst na Winckelmann was een krachtig herleven der kunst merkbaar, waarvan menig schoon werk in het museum getuigenis aflegt. De voornaamste meesters van dien tijd waren Tobias Sergel, Erik Gustaf Göthe, Johan Niklas Byström, Bengt Erland Fogelberg en Johan Peter Molin, de eenige die later leefde dan de eerstgenoemden en pas in 1873 overleed. Sergel was misschien de begaafdste dezer meesters; maar minder gelukkig dan Thorwaldsen, ontbraken hem de middelen zijn verblijf in Rome even lang te rekken als de groote Deen dat had gedaan, en wellicht is 't hieraan toeteschrijven dat hij geen wereldberoemdheid bereiken mocht. Hoewel hij een gunstige reactie in 't leven riep tegen den invloed der Fransche maniëristen, heeft hij zich toch nooit geheel los kunnen maken van de lessen hem door zijn' eersten meester, den Franschen directeur van de koninklijke Academie
<pb n="242"/>
te Stockholm, gegeven. Zijn stijl behield immer iets liefs, iets aardigs, dat op den rand der affectatie staat, en geen streven naar grootheid toelaat. Behalve een groep van Amor en Psyche en een uitmuntende, liggende satyr bezit het museum eene menigte kleine modellen, zoowel van hem als van andere beeldhouwers, die ons een' interessanten blik vergunnen in het streven en werken dezer verdienstelijke kunstenaars. Byström naderde het meest tot de voorbeelden die hij bestudeerde nl. tot de antieken, maar de noordsche kou schijnt te diep in hem doorgedrongen te zijn. Zijne meeste werken laten ons koel. Fogelberg daarentegen, hoewel misschien minder ver in de kennis der oudheid, boeit door zijn streven om eene nationale kunst in 't leven te roepen. Zijn kolossale Odin en Thor behooren daarom met den minder goed geslaagden Baldur tot de belangwekkendste producten, die het museum bezit. Alle drie zijn in Carrarisch marmer uitgehouwen. De machtige vader der goden is een indrukwekkende gestalte, uit wiens fieren blik majesteit en alles beheerschende wilskracht spreken. Zijne kleeding bestaat uit een pantser en mantel. Zijn hoofd is door een' helm gedekt waarop de twee raven zitten, die hem elken dag verslag brengen van de handelingen der menschen. Voorts is hij gewapend met de lans en het schild, waarop eene voorstelling van 't Walhalla is gebeeldhouwd. De dondergod is opgevat als een woeste krijger, meer met ruwe lichaamskracht dan geeste-<pb n="243"/>lijke majesteit toegerust. Het bokkenvel, waarin hij gekleed gaat, de ijzeren handschoenen en de moker waarmede hij strijdt, voltooien de tegenstelling met Odin. Baldur, de zonnegod, de liefelijkste der Asen, is voorgesteld als een zachtzinnig jongeling. Ten einde hem te kenschetsen heeft de kunstenaar gemeend niet met zijn weinige attributen te kunnen volstaan, en daarom een oogenblik uit zijn leven gekozen dat van beteekenis voor zijn bestaan is geweest. Dit oogenblik was de feestelijkheid der Asen, toen alle levende en levenlooze voorwerpen gezworen hadden Baldur niet te zullen deeren, en de pijlen dus op zijn ontbloote borst afstuitten.</p>
<p>Een zelfde nationaal streven bracht ook Molin's bekende groep der worstelaars ter wereld, een flink werk waarin de kunstenaar al zijn bekwaamheid in de uitdrukking van krachtige beweging en spierinspanning heeft aan het licht gebracht.</p>
<p>Onder het groote duizendtal schilderijen, dat in de bovenzalen van het gebouw vereenigd is, komen ongetwijfeld eenige zeer belangrijke stukken voor, maar desalniettemin is de qualiteit van 't geheel niet in overeenstemming met de quantiteit. Van zeer oude werken is hier niets. Die de oudste Zweedsche kunst wil leeren kennen, moet zich met eenige weinige fresco's vergenoegen in kleine kerken nog bewaard. Zoo bezit onder ander de Råda kyrka in Vermland nog muurschilderingen van het begin der veertiende eeuw,
<pb n="244"/>
terwijl in de kleine Rute kyrka op Gotland vijf tafereelen uit het leven eener heilige, een Avondmaal en een Gethsemane van het eind der middeleeuwen overig zijn.</p>
<p>Toen met de olieverf de Vlaamsche invloed de schilderkunst overheerschte, deelde zij het lot der beeldhouwkunst, en verloor geheel hare zelfstandigheid, om achtereenvolgens eene Duitsche en eene Fransche overheersching te dulden, welke laatste in onzen tijd wederom door een Duitsche is opgevolgd.</p>
<p>Wat het museum bevat aan Spaansche, Italiaansche, Hollandsche en Vlaamsche werken dagteekent van in en na de zestiende eeuw; de Fransche werken zijn nagenoeg allen van de achttiende, en de noordsche van de negentiende eeuw. Het onbeduidendst zijn over 't algemeen de Duitsche, Spaansche en Italiaansche werken; doch ook de Fransche stukken munten niet uit. Voor het grootste gedeelte zijn 't geaffecteerde, kleurige groepjes in conventioneele bosschages aan Boucher, Pater en Lancret toegeschreven en zeer zwart-geworden landschappen van Caspar Poussin. Noord- en Zuid-Nederland zijn door een vijfhonderdtal stukken vertegen woordigd, waaronder niet minder dan tienmaal de naam van Rembrandt en vijftienmaal die van Rubens voorkomt. Verder is er aan Ruisdaels, Potters, Teniers', Wouwermans, Van Dijcks, Breughels, en andere schoonklinkende namen evenmin gebrek; doch wanneer de critiek hier eenmaal aan het ziften gaat,
<pb n="245"/>
zal zij zich waarschijnlijk met een' goeden voorraad vraagteekens bij het opmaken van een' nieuwen catalogus moeten voorzien. Rembrandt zal er in dat geval met zijn phantastische samenzwering van Ziska, zijn' St. Anastasius, zijn oude vrouw, zijn eerste vrouw en profil en zijn keukenmeid wel beter afkomen dan Rubens, en vooral dan Van Dijck, wiens verdiensten uit de hier vereenigde werken met den besten wil der wereld niet begrepen kunnen worden.</p>
<p>De eerst kort bestaande verzameling van noordsche meesters doet hen kennen als volgelingen van verschillende scholen, en wel voornamelijk van de Romeinsche, Münchener en Düsseldorfsche. Dat zij Zweedsche kleederdrachten, Zweedsche landschappen en Scandinavische mythologie behandelen, doet hiertoe niets af. Noch in kleur, noch in compositie, noch in teekening openbaart zich een algemeen zelfstandig en eigenaardig streven. Bovendien gaan zij, als vele navolgers, in de fouten nog verder dan het origineel, terwijl zij in goede hoedanigheden er beneden blijven. Zoo kon bijvoorbeeld het streven naar poëzie, waaraan zoo menig Duitsch treurtooneel zijn bestaan te danken heeft, een' Malmström verleiden om een' Elvendans bij manenschijn te schilderen, dat wil zeggen, om over een fletsch geboomte, een lange witte wolk te leggen, waarin eenige menschelijke vormen nauwelijks zichtbaar zijn, terwijl Olsson in zijn voorstelling van Necken met de dochters van Aegir,
<pb n="246"/>
elke golf tot het lichaam eener waternimf maakte, een denkbeeld dat eveneens op 't gebied der poëzie tehuis behoort. Van een streven naar waarheid in en door kleur, zooals wij dat in onze moderne, Hollandsche school opmerken, is hier geen spoor te vinden, maar wij mogen niet verzuimen hulde te brengen aan een ander streven, nl. naar groote, breede compositiën. 't Is waar, ook in schilderijen van kleine afmetingen is 't mogelijk grootheid uittedrukken; maar het produceeren van kleine stukken wordt ten slotte zoo zeer eene zaak van handigheid, dat het gehalte der kunst op den duur onder eene overmaat van zulke werken lijden moet. Hoe groote fouten er dus in de werken van Winge, Malmström, Arbo en anderen ook te gispen mogen zijn, dat zij de geschiedenis en de sagen van Scandinavië trachten te vereeuwigen, moet hun de dankbaarheid der Zweden verwerven, en dat zij dit in groote, krachtige trekken hebben gedaan, kan de kunst niet luid genoeg in hen prijzen. Het Zweedsche en Lapmarkensche genretafereel, behandelde Höckert niet onverdienstelijk, en Lützow met veel geest, terwijl 't Wallander in de grove figuren zijner danspartijen niet aan leven en beweging ontbreekt. Behalve de reeds alom bekende Munthe en Baade, moeten nog als landschapschilders genoemd worden: Bergh, die Calame zich tot voorbeeld schijnt gesteld te hebben, Nordgren, Müller en als curiositeit koning Karel XV van Zweden, terwijl ten slotte aan de rui-<pb n="247"/>tergevechten van Wahlbom, eene eervolle vermelding, vooral voor de compositie niet mag onthouden worden.</p>
<p>Even als het Nationaal museum is het Ethnographisch museum nog van zeer jongen datum. Niet weinig strekt deze verzameling, die geheel de onderneming van een privaat persoon, den heer Hazelius is, tot eer van Zweden en elke Hollander, die ze bezoekt, moet bekennen, dat dezelfde wegstervende eigenaardigheden der nationaliteit, welke hier aan de vergetelijkheid worden ontrukt in ons vaderland geheel aan haar lot worden overgelaten, en gedoemd zijn om spoorloos te verdwijnen. Al hebben wij geen Laplanders met hunne zonderlinge kleeding, woning en huisraad, wij hebben in niet mindere mate dan Zweden, een schat van nationaal-drachten, die in een museum verzameld, een stellig niet minder belangrijk geheel zouden opleveren dan de zorgvuldig tentoongestelde verzameling in Drottninggatan, No. 71 A en B. Mocht ooit iemand het denkbeeld opvatten, ook voor ons vaderland eene dergelijke verzameling tot stand te brengen, dan zou hij op dezelfde wijze te werk moeten gaan, als de Zweedsche verzamelaar gedaan heeft. In twee zalen bevinden zich groote, houten kasten van het model der poppenkamers, waarmede kinderen spelen, dus van boven, van onderen en aan drie zijden gesloten, maar zoo groot dat poppen van menschelijke grootte er gemakkelijk rechtop in kunnen staan. Deze kamers zijn gedeeltelijk met echt huisraad
<pb n="248"/>
in den stijl gemeubeld, die in de verschillende deelen van Zweden heerschend is, en gedeeltelijk door middel van schilderwerk in landschappen herschapen. In die kleine tooneelen zijn wassenbeelden aangebracht, die met uitmuntende getrouwheid in de verschillende kleedingen des lands zijn uitgedost en te zamen een of ander gemakkelijk te vatten tafereel voorstellen. Zoo vindt men er een' jongen, die aanzoek om de hand van een meisje komt doen; Laplanders op sleden elkander ontmoetend; een boer, die met het een of ander getuigschrift de deur van zijn huis binnentreedt, en het document aan zijne verbaasde huisgenooten toont enz. Alles, en vooral de gezichten en handen der wassenbeelden, is met zooveel zorg bewerkt, dat er slechts eene ietwat grootere afstand van den beschouwer noodig zou zijn, om de illusie van tableaux-vivant volkomen te maken. Dat de binnenhuizen beter moesten slagen dan de landschappen, ligt in den aard der zaak, maar toch vormen deze laatste eene aangename afwisseling, en geeft bij voorbeeld het sneeuwlandschap in Lapland met geopende tent, een uitstekend beeld van dezen uithoek van het Zweedsche rijk. Een belangwekkende vereeniging van losse meubelen, kleederen, oudheden, teekeningen en gravures voltooit deze keurige verzameling, die echter slechts langzaam vooruit kan gaan zoolang particuliere krachten de jaarlijksche uitgaven van lokaalhuur, onderhoud enz., moeten bestrijden. De eigenaar
<pb n="249"/>
zou daarom gaarne het bijeengebrachte aan den staat overdoen, maar tot nu toe schijnt daarop geen uitzicht te bestaan. -</p>
<p>Het Riddarhus, waar de adel voorheen vergaderde, een van Stocholm's merkwaardigste gebouwen, heeft sinds 1866 een groote verandering ondergaan, al pronkt het nog altijd met dezelfde allegorische beelden, het grillig gewelfde dak en de weinige barok-ornamenten, die Simon de la Vallée er omstreeks het midden der 17e eeuw voor gefantaseerd heeft. Al de stukadoors en metselaars en timmerlieden, die Keller er gebukt en gebogen en tegen de ladders hangende zag, hebben niet kunnen verhinderen, dat anno 1866 door de <hi rend="i">riksdags-ordningen</hi> het leven ontvloden is aan dit trotsche verblijf van adellijke macht en grootheid en dat het thans als Cesar in zijn' mantel gehuld, zwijgend afwacht hoe een nieuwe tijd het vroeger of later van de aarde doe verdwijnen. 't Is er zoo kil en doodsch geworden in de zaal waar de drie duizend wapenschilden hangen, en de <hi rend="i">vaktmästare</hi>, die u de voornaamsten aanwijst, en de levensgeschiedenis van het gebouw verhaalt, spreekt op zulk een' geheimzinnigen graftoon, dat het niet lang meer zal duren of de geesten der gestorven ridders rijzen uit hunne graven op. Dan zullen zij hunne zetels weer innemen en beraadslagen over lang afgehandelde zaken, zooals aristocratische geesten dat gewoon zijn te doen. Het onbescheiden openbaren der toekomst, het ingrijpen
<pb n="250"/>
in de plannen van het noodlot is eerst van lateren tijd, en wel eene zeer ongepaste liefhebberij van geesten uit de laagste standen der maatschappij. De ouden wisten wel beter wat zij zeggen, of zwijgen moesten, en wanneer zij nu en dan eens rondspookten, hetzij in de bouwvallen hunner kasteelen of op hun vroegere jachtterreinen, dan bemoeiden zij zich in den regel niet met zaken, die hen niets aangingen, of gaven hoogstens een' zeer onvolledigen wenk aan hunne eigen kinderen, zooals wij dat bij voorbeeld van Hamlet's vader zien, die toch al ver genoeg ging want de egoïst stuurde uit wraakzucht het leven van zijn' teerbeminden zoon totaal in de war.</p>
<p>Het geschiedde dan in het jaar 1866 dat de vier standen, waaruit de rijksdag tot dien dag toe had bestaan, werden opgeheven, en de vertegenwoordiging veranderde in eene eerste en tweede kamer, waarvan de eerste voor negen jaren door de provinciale staten en de laatste voor drie jaren door de kiesdistricten benoemd werd, en waarvoor het recht van kiezer te zijn afhangt van het jaarlijksch inkomen. Het jaar 1870 voegde bij deze verandering nog de vrijheid van godsdienst, zoodat de afgevaardigden niet meer Luthersch behoeven te zijn en na den ouderdom van 25 jaren bereikt te hebben ieder verkiesbaar is.</p>
<p>Voor 't overige zijn de gebouwen gebleven zooals Keller ze beschreven heeft en na de uitmuntende schildering door onzen novellist van het
<pb n="251"/>
leven in de hoofdstad gegeven, zou het overbodig zijn hierover nogmaals uittewijden. Pret is het wachtwoord der Zweden en het kenmerk hunner hoofdstad. Moge die pret nu al - voornamelijk door het overdadig gebruik van spiritualiën - op den duur minder gunstige gevolgen na zich sleuren, voor 't oogenblik doet zij den vreemdeling aangenaam aan, en zonder veel tegenstribbelingen laat hij zich medeslepen in den stroom van 't dagelijksch feestvieren. 's Morgens rijden en varen, 's avonds van den circus naar het theater, van het theater naar de muziektuinen, in ernstige oogenblikken een gang naar het museum, ziedaar de bezigheden die een achttot veertiendagig verblijf in Zwedens schoonste stad in een' oogwenk doen voorbijsnellen en den aangenaamsten indruk als algemeene reisherinnering in den wegijlenden reiziger achterlaten.</p>
</div>
<div type="chapter">
<pb n="252"/>
<head rend="h3">Dalarne.</head>
<p>De trein kwam ongeveer op tijd te Falun aan. De aangeplakte zomerdiensten spraken van 2 uur en de klok sloeg juist kwart voor drieën, toen de conducteur de wagons opende en den naam van het eind-station afriep. Een paar vuile jongens schoten toe om mijn handkoffertje te dragen, hielden een' behoorlijken ‘struggle for life’ om uittemaken, wie de paar stuivers verdienen zou, en daar een dergelijke dienstvaardigheid mij in Lappmarken nooit was voorgekomen kreeg ik een bevredigend voorgevoelen voor het vervolg mijner reis. Het scheen niet de eerste maal te zijn dat een vreemdeling Falun bezocht.</p>
<p>‘Waarheen mijnheer’?</p>
<p>Naar de <hi rend="i">gästgifvaregården</hi>.</p>
<p>‘Best mijnheer. Mijnheer komt zeker de mijn bezoeken.’</p>
<p>Neen.</p>
<p>‘Alle vreemdelingen bezoeken de mijn, 't is zeer interessant; 1140 voet diep. Ik kan mijnheer alles wijzen’.</p>
<pb n="253"/>
<p>Ik heb nog geen' lust in den schoot der aarde nedertedalen.</p>
<p>‘Hier links kan mijnheer de bergwerken in de verte zien. Als mijnheer van daag niet meer wil dan kan ik hem morgen alles laten zien’.</p>
<p>Neen, neen, neen; de jongen verveelde mij met zijn aanhouden.</p>
<p>‘Hier is de <hi rend="i">gästgifvaregården</hi> en ginds staat de <hi rend="i">gästgifvare</hi>’.</p>
<p>Zoo, zet mijn koffertje maar hier neder, hier is 't geld.</p>
<p>‘Dat is te weinig mijnheer. Ik moet minstens een kroòn hebben’.</p>
<p>Een kroon om 't kleinst denkbare handkoffertje twintig stappen ver te dragen...het scheen inderdaad, dat ik niet de eerste vreemdeling was, die Falun bezocht.</p>
<p>Een Zweed, die bezig was zijn eigen paard intespannen, ergerde zich zoodanig aan deze afzetterij, dat hij met een' fikschen oorveeg den smerigen pakjesdrager de binnenplaats af deed buitelen en hem nog een paar krachtige vloeken achterna stuurde. Ik bedankte den deus ex machina allervriendelijkst, wenschte hem goede reis toen hij op zijn kar plaats nam en wendde mij toen tot den <hi rend="i">gästgifvare</hi> met het verzoek om <hi rend="i">skjuts</hi> naar 't volgend station in de richting van Leksand.</p>
<p>De man, die over de met mest bevloerde binnen-<pb n="254"/>plaats, het roode hôtel en de dito roode stallen welke het pleintje insloten, als <hi rend="i">gästgifvare</hi> heerschte, verschilde hemelsbreed van het goedige type der Lappmarksche herbergiers en postmeesters. Hij keek zoo barsch als een rooverkoning in de fantasie van een' schooljongen en verwaardigde mij met geen langer antwoord dan:</p>
<p>‘Zes uur.’</p>
<p>Dat deze bondigheid mij in 't geheel niet beviel is duidelijk. 't Was drie uur Zaterdag, ik had er op gerekend Leksand nog voor den avond te kunnen bereiken, ten einde den volgenden morgen vroeg het schouwspel te kunnen genieten der kerkwaartsgaande Dalecarliërs. Geen wonder dus dat een oponthoud van drie uren mij zeer ontstemde, en dat ik niet zonder protest in dat vonnis berustte.</p>
<p>‘Maar heer <hi rend="i">gästgifvare</hi>, waarom moet ik zoolang wachten?’</p>
<p>‘Het paard is er nog niet.’</p>
<p>Er staan immers eene menigte paarden hier op stal en wagens ook.</p>
<p>‘Dat zijn geen paarden voor <hi rend="i">skjuts</hi>. Als mijnheer een huurrijtuig met twee paarden wil hebben voorden dubbelen prijs, dan kan hij terstond rijden.’</p>
<p>De toeleg was duidelijk. Er schenen meer vreemdelingen door Falun getrokken te zijn.</p>
<p>Neen, <hi rend="i">gästgifvare</hi>, ik wil met <hi rend="i">skjuts</hi> reizen.</p>
<p>‘Dan moet mijnheer wachten tot zes uur. Wil mijn-<pb n="255"/>heer ondertusschen eten, of wil mijnheer soms tot morgen hier blijven, omdat de dag reeds ver gevorderd is en het wel vier uur in den nacht zal worden voor mijnheer te Leksand aankomt?’</p>
<p>Ik zou nog liever twee nachten aan één stuk doorrijden, ik zou mij nog liever op de straatsteenen te slapen leggen, ik zou nog liever doodhongeren dan mij op die manier te laten beetnemen. Dit zeide ik natuurlijk niet, maar 't was toch de inhoud van 't op mijne beurt bondig antwoord:</p>
<p>Neen, <hi rend="i">skjuts!</hi></p>
<p>De rooverhoofdman wendde zich om en verdween; hij wist dat ik in zijn handen was. Wel kwam een oogenblik het denkbeeld in mij op, om water in den wijn te doen, en zag ik mij voor den dubbelen prijs reeds in een' wagen met twee paarden bespannen naar het volgend station heenbolderen om daar op gelijke wijze gedwongen te worden, doch een aangeboren afkeer van water en wijn bleek ook ditmaal onoverwinnelijk en ik begon dus te fluiten met een onverschilligheid, die den stalvorst wanhopend moet hebben gemaakt indien hij mij door een of ander venster begluurd heeft, 't geen niet onwaarschijnlijk is.</p>
<p>Nadat gedurende eenigen tijd allerlei blikken door allerlei ramen en deuren mij van alle kanten hadden opgenomen, honden mij hadden besnuffeld, kippen en duiven mij hadden begluurd, kwam de <hi rend="i">gästgifvare</hi> weer te voorschijn.</p>
<pb n="256"/>
<p>‘'t Zal heel laat worden voordat mijnheer Leksand bereikt, want de wegen zijn niet al te best. Wil mijnheer nog een rijtuig met twee paarden hebben?’</p>
<p>Neen, <hi rend="i">skjuts</hi> wil ik hebben en terstond. Je hebt geen recht mij zoolang te laten wachten, als 't nog een kwartier duurt ga ik mij beklagen bij... bij... ja, bij wien? Ik wist dat ik een klacht in 't boek kon schrijven, waarvan denkelijk niemand, en in 't beste geval een lotgenoot een volgend reisseizoen zou profiteeren, maar hoe of de persoon heette bij wien ik mij beklagen moest, was mij geheel onbekend, en de Dalbewoners, die een taal op hun eigen hand hebben, schenen volstrekt niet ijverig om mij terecht te wijzen.</p>
<p>Weder keerde de man zich om en wilde heengaan. Nu echter gaf de verontwaardiging mij een krachtig middel in de hand. Ik nam mijn jas over den arm, tilde mijn koffertje op en wandelde langzaam naar de openstaande poort.</p>
<p>‘Waar gaat mijnheer heen?’</p>
<p>In een ander hôtel <hi rend="i">skjuts</hi> vragen. - Ik had niet eens nagelezen of er meer hôtels waren, maar raadde gelukkig juist.</p>
<p>‘Waarom? Wij kunnen mijnheer immers terstond helpen. Hier is 't wagentje (tegen den stalknecht), zet den schimmel er voor, het koffertje er in, zie zoo, nu is 't al klaar.’</p>
<pb n="257"/>
<p>Er schenen bepaald veel vreemdelingen door Falun te trekken. -</p>
<p>Ondanks haar roode, houten huisjes, maakte de stad met haar zwart doornevelde dampkring en haar rookende, verkoolde, woeste omgeving een' treurigen indruk. Zoodra de laatste woonhuizen achter den rug waren, begon de weg tusschen en over grauwe heuvels van slakken en erts langzaam te stijgen en klom, allengs kronkelend door dichte wolken van zwavel- en koperdampen over een treurige woestenij heen, de omringende hoogten op, vanwaar men een' blik terugwerpen kon op dit somber, eeuwig omfloersde voorportaal van de onderaardsche schatkamers, dat meer een hoekje uit den Inferno gelijkt, een oord waarover van eeuwige vloek is uitgesproken, dan een bewaarplaats van rijkdommen, een bron van genot. Zeker is 't nooit iemand in 't hoofd gekomen, hier voor genoegen te gaan wonen, maar toen pest en cholera door Zwedens velden en steden ronddwaalden, vluchtten velen herwaarts en vond zelfs de hooge slotbewoner uit Stockholm Faluns verstikkenden walm in 't geheel niet onaangenaam voor zijn vorstelijke longen.</p>
<p>Toen de stad aan 't gezicht onttogen was, begon de streek een liefelijker aanzien te krijgen. De weien bouwlanden werden afgewisseld door dichte bosschen. Nu eens liep de weg tegen een hoogte op om straks een zonnig vergezicht over een welvarende landstreek te openen waar menige boerderij met vrucht-<pb n="258"/>boomen omgeven uit de vruchtbare akkers oprees, waar flinke paarden de volgeladen wagens door de diepe rijslagen sleepten, waar bonte koeien in de frissche groene velden graasden en allerwege bedrijvigheid heerschte, dan weer hobbelden wij in de koele schaduwen van een hoog en dicht mastwoud voort, waar de langzaam aanwassende bevolking nog geen beslag op den grond had gelegd en de heldere meeren zoo rustig en eenzaam tusschen donker dennenloof doorblonken. Hier gleden wij over een' rotsigen bodem gemakkelijk henen, ginds worstelden wij met moeite door het mulle zand voort. Nergens was 't echter zoo treurig eenzaam meer als in het verre noorden. Hoog opgestapelde wagens, koelen, schapen kwamen ons tegen, vlugge karren haalden ons in, straatwerkers groetten, boerenjongens te paard draafden naast ons aan en begonnen een onverstaanbaar gesprek met den barrevoetigen <hi rend="i">skjutsbonde</hi>, die nu eens den schimmel tot een' dolzinnigen galop aanzette, dan weer tot stappen oversloeg en iederen voorbijganger met een' groet of een praatje vereerde.</p>
<p>Smedsbo heette het eerste station. De schimmel kende den weg, liep de binnenplaats op, hield voor de deur stil en zou waarschijnlijk elk verzoek om een' stap verder te doen hardnekkig geweigerd hebben. Een staljongen was juist bezig om een' anderen even vuilen schimmel zijn oorspronkelijke reinheid terugtegeven. Een luid gehinnik bewees dat
<pb n="259"/>
de rossen elkander als oude kennissen begroetten.</p>
<p>Kan ik een paard krijgen?</p>
<p>‘Over twee uren!’</p>
<p>Een oogenblik begon ik aan een samenzwering der <hi rend="i">gästgifvari</hi> te gelooven om mij de reis naar Leksand onmogelijk te maken; wederom een paar uren wachten, neen dat was ondoenlijk.</p>
<p>Waar is de <hi rend="i">gästgifvare</hi>? Ik moet hem spreken.</p>
<p>‘Hij slaapt.’</p>
<p>Slapen of niet, mijn geduld was totaal op, ik wilde en zou verder. Toen de jongen niet verkoos den waard te wekken, snelde ik 't huis binnen, liep een menigte vertrekken door waarin zich niemand bevond, stuitte toen op twee boeren, die even vreemd in huis waren als ik en werd eindelijk een tamelijk gezette dame gewaar, die zich door eenige Zweedsche vragen, waarvan zij weinig en door eenige Hollandsche vloeken waarvan zij niets verstond, liet overreden haar wederhelft uit zijne ongepaste sluimering te wekken. Van hef tiental minuten dat zij daartoe noodig had, maakte ik gebruik om het boek doortebladeren, waarin de reiziger zijn' naam, de plaats zijner bestemming en desnoods zijn klachten kon schrijven en spoedig werd 't mij nu duidelijk welke de oorzaak was van de onaangenaamheden en de pogingen tot afzetting, die ik op dezen weg moest ondervinden.</p>
<p>De Engelschen waren er geweest.</p>
<p>Waar veel Engelschen doortrekken met hun tal van
<pb n="260"/>
behoeften, met den sleep van Engelsche gewoonten, dien zij met zich voeren, met hunne verwaande onkunde op taalkundig gebied, met hunne hooge prijzen, met het flegma waarmede zij zich plukken laten, daar wordt elk lid der bevolking een slimme roofvogel op de domheid van reizende beurzen, daar wordt elke reiziger een Engelschman in 't oog van den inlander en daar wordt het reizen voor ieder ander dan een' Engelschman tot een' ondragelijken strijd tegen bedrog en afpersing. Een lang artikel in het boek verkondigde, dat een Engelschman hier zes uren op paarden had moéten wachten nadat hij eerst te Falun gedwongen was geworden twee paarden te nemen, hetgeen volkomen overbodig was geweest (juist het geval waaraan ik ontsnapt was). Hij maakte de autoriteit op deze handelwijze opmerkzaam, maar wist waarschijnlijk niet dat de Zweedsche autoriteit om zeer geldige redenen gewoon was alleen op klachten in 't Zweedsch uitgedrukt achttegeven en dat de <hi rend="i">gästgifvare</hi> dus waarschijnlijk in zijn vuistje had gelachen, toen hij den zoon Albions zijne verontwaardiging in vloeiend Engelsch op 't papier zag uitdrukken.</p>
<p>Toen ik later zeer toevallig den schrijver van deze klacht ontmoette, bekende hij mij ook van verschillende klachten, neergelegd in de boeken, nooit eenige uitwerking op de <hi rend="i">gästgifvari</hi> bespeurd te hebben. Zij hadden zijn Engelsch niet verstaan, hij hun Zweedsch
<pb n="261"/>
evenmin en 't eind was altijd geweest dat hij moest wachten of betalen.</p>
<p>Juist had ik het leelijke schrift van den Engelschman ontcijferd en nog een paar andere klachten in 't Engelsch gevonden, toen de waard met zijn vest en jas over den arm binnentrad en mij niet al te vriendelijk vroeg wat ik begeerde.</p>
<p>‘Aux grands maux les grands remèdes’; geen lust hebbende een tweetal uren te Smedsbo te vertoeven, begon ik heftig uittevaren over den staljongen, die mij geen paard wilde geven, sprak iets van het ministerie, de politie, den koning, stortte mijn' geheelen voorraad Zweedsche woorden zoo snel mogelijk achter elkander uit, voegde eenige Zweedsche vloeken in waar ik geen geschikter uitdrukking wist te vinden, stapte met groote schreden heen en weer, sloeg een paar malen op de tafel en...kreeg onmiddelijk een paard. Genadiglijk heb ik toen den man zijne slaperigheid vergeven en geen artikel in zijn boek geschreven. Ik geloof echter dat hij dit nog betreurt; want, dat hij ooit te weten is gekomen wat ik eigenlijk gezegd heb, wil er niet bij mij in.</p>
<p>Ditmaal kreeg ik geen' jongen mede en hoewel de avond begon te vallen kan ik niet zeggen dat dit gebrek aan gezelschap mij onwelkom was. De hoeven werden nu hoe langer hoe zeldzamer en de dichte dennenbosschen slechts enkele malen door weide of akker afgewisseld. Rooder en rooder werd de zonne-<pb n="262"/>gloed, die door 't geboomte heen vonkelde en de wiegelende toppen nog helder verlichtte, terwijl de schemering reeds van onderen opsteeg en onder het sombere groen der zware dennen den nachtelijken sluier na zich sleepte. Hooger bracht de laatste 't in dezen tijd van 't jaar nog niet, want de zon daalde wel achter den horizont neder en de hemel verbleekte wel voor een pooze, maar de dageraad nam te spoedig de plaats van 't avondrood in en liet den nacht geen' tijd alle kleuren en tinten tot den diepsten slaap te verdooven. De natuur sluimerde slechts een oogenblik, de sterren kwamen even weifelend te voorschijn, de blinkende meeren, die pas den gloeiend rooden hemel weerkaatst hadden, bekoelden ter nauwernood, en reeds was de nieuwe dag ontwaakt, steeg uit duizende kelen de morgengroet ten hemel, en blonk en gloeide alles van nieuw en frisch leven.</p>
<p>De dikke bruine draafde kalm voort en verheugde zich klaarblijkelijk in de koele avondlucht, want de dag was warm geweest. Reeds een kwartier uurs was de zon verdwenen en een dunne, blauwe damp lag over boomen en meeren uitgespreid. Over de velden dansten de lange rijen der Elven rond, slanke, doorzichtige gestalten in lange, witte gewaden gehuld, die bij het minste koeltje in grillige bochten heen en weer fladderden. De rit duurde lang. De <hi rend="i">gästgifvare</hi> had wel gezegd dat ik niet kon dwalen, dat het paard den weg kende, maar indien ik nu toch eens op een
<pb n="263"/>
verkeerd pad gekomen was, indien de bruine uit een onverklaarbare nieuwsgierigheid een' nieuwen weg had ingeslagen?</p>
<p>De rit duurde inderdaad verbazend lang en de bruine liep wanhopig langzaam. Mijn lippen waren al half verlamd van de pogingen om het eenig geluid voorttebrengen, waarnaar het dier luisterde. Slaan met de saamgeknoopte teugels hielp ter nauwernood voor een drietal galopsprongen en daarna ving de sukkeldraf weer aan of er niets gebeurd was. Een zweep bezat ik niet.</p>
<p>Waar zou deze weg heenleiden, indien wij inderdaad verkeerd zijn? Wie zal mij te recht helpen, wanneer ik onder menschen verdwaal, die ik nog minder versta dan deze Dalecarliërs, die mijne vragen in 't geheel niet begrijpen, en in een stad of dorp waarvan ik niet eens den naam op mijn kaart zal kunnen vinden?</p>
<p>Geen mensch op weg en geen woning in 't verschiet.</p>
<p>Voort! bruine voort!</p>
<p>Is dat niet een huis ginds, die donkere vlek? Ja wel, een huis is 't met vensters, schoorsteen...gezichtsbedrog, 't is een rotsblok. Maar daar zit toch een man aan den kant, met een' ransel op den rug. Weer mis, 't is een doode boomstruik.</p>
<p>De telegraaflijn loopt nog steeds in dezelfde richting voort; dat is ten minste één troost, maar waarheen voert deze draad? Hoe lang blijft hij hoog in de lucht zweven voor dat hij zijne berichten aflevert?</p>
<pb n="264"/>
<p>Niemand om mij eenige inlichting te geven.</p>
<p>Hoeveel uren zal ik wel moeten rijden voordat zich eene menschelijke woning opdoet? Zal de bruine 't zoolang uithouden? Zij dampt immers nu reeds als een stoommachine?</p>
<p>Loop dan toch bruine, voorwaarts! Het eindje touw daalt herhaalde malen met kracht op den rug neer van het arme dier, dat na eenige lompe bokkesprongen kuchend en blazend in ‘tempo’ terugkeert. Niemand is er en niemand komt er, die mij antwoord geeft op mijn herhaalde vragen. Alleen de fluisterende boomen en de sarrende krekels houden lange gesprekken met de zuchtende bruine en de spotachtige Elven dansen hand in hand over de eenzame velden heen. Ik ben overtuigd dat het hijgende ros eene menigte treffende opmerkingen heeft ten beste gegeven over de dwaasheid der menschen, die nu eens in aanbidding verzonken liggen voor de spoken hunner verbeelding, dan weer voor diezelfde kinderen der fantasie vol ontzetting terugdeinzen. Waarom niet liever op de kennis van het dier vertrouwd, dan zich al die zotte voorstellingen van mogelijke gevaren en afdwalingen in 't hoofd te halen? Ja, bruine, je hebt gelijk, maar je weet ook niet, welk paard van Troye onze voorouders de Gorilla's hebben binnengehaald, toen zij zich langzamerhand meester maakten van de gave van 't nadenken. Dit is een bezitting, waarvan de eigenaar vaak ongeloofelijk veel last heeft. 't Is waar
<pb n="265"/>
ik had beter gedaan volkomen op je te vertrouwen, je brengt mij immers veilig op den langen, houten brug, die bij elken stap van je hoeven onder het wateroppervlak neerzinkt, je trekt mij rustig den slapenden tolgaarder voorbij, de helling op en den verdorden triumfboog van St. Jan door, die aan de <hi rend="i">gästgifvaregården</hi> van Leksand tot poort dient.</p>
<p>&nbsp;</p>
<p>__________</p>
<p>&nbsp;</p>
<p>Geen zonnestraaltje wekte den volgenden morgen tot vroolijkheid op. Het was een droefgeestige ochtend, een van die dagen welke meer in de lente dan in den zomer voorkomen, wanneer het stille zwerk weifelt tusschen een' droefgeestigen glimlach, die doorbreken wil, en een' ontspannenden tranenvloed, dien het moeilijk weerhouden kan. Effen grauw en onbeweeglijk hing het wolkenfloers laag op de aarde neer en verborg den blauwen hemel, de verre, groene wouden en de roode huizen achter hetzelfde vale nevelen-gordijn. Kalm, een spiegel gelijk, lag het breede Siljan-meer te mijmeren en weerkaatste in zijn droevige overpeinzingen des hemels somber grijze tint. Plechtige stilte beheerschte water en land. Reeds waren er enkele droppels gevallen en de benauwde atmosfeer voorspelde er meer wanneer de zon het bedrukte uitspansel niet spoedig tot vroolijker gedachten wist te brengen, maar die weinigen hadden niet eens het stoffige kreupelhout verfrischt en de senti-<pb n="266"/>menteele laryx vergat de verdwaalde tranen afteschudden, die als diamanten in zijn bleekgroen loover blonken. De huizen waren gesloten en de weinige voorbijgangers, die zich op de eenzame wegen vertoonden, schreden zwijgend en nauw hoorbaar over den zandigen bodem heen. Geen zuchtje trilde door het gebladerte heen, geen vogel verhief zijn stem, geen lelie in de kleine tuintjes knikte ook maar even met het blanke hoofd. Alles zweeg, als ware 't stervensuur der natuur geslagen, als zou de wereld uit niets ontstaan, aanstonds tot niets terugkeeren en er niemand overblijven om te vragen: waartoe heeft al dat mooi's gediend?</p>
<p>Daar galmden de eerste, loodzware tonen uit den klokketoren en riepen de geloovigen uit den omtrek naar het Godshuis samen.</p>
<p>Vlak tegenover de <hi rend="i">gästgifvaregården</hi> lag de kerk. Een breede laan van hoogopgeschoten berkenboomen voerde er henen, zilveren kinderen van maneschijn en nevelen, dunbloedige, fijne schoonheden van 't noorden, die van een warmer vaderland droomen, waar zij toch niet zouden aarden. De massieve, steenen kerk troonde plechtig te midden der graven, want zij had hier nog niet vergeten, dat zij aan broeder Dood haar macht en haar leven dankt. Het edele paar steunde elkander getrouwelijk. De kerk had haren bondgenoot een' akker gegeven, de dood noemde die gaarde uit beleefdheid hof der kerk. In de kerk hing het beeld
<pb n="267"/>
van den Dood, die van zijn' kant genadig recht aan hare zonen beloofde. 't Is een zonderling beeld dat tegen den kalen, witten muur onder het spitsbooggewelf van het middenschip is bevestigd. Boven het gordijn, waarop de naam van een eertijds bekend thans volkomen vergeten gemeentelid is geschilderd, staat een grillige gedaante, half vleesch en been, half geraamte met een' krans van rozen om de slapen en een' kelk benevens een' opengeslagen bijbel aan de voeten. Op 't hoofd draagt dit fantastisch wezen een' aardbol waaromheen een slang zich kronkelt en waarop een Christusbeeld troont. Behalve dit praalgraf, een predikstoel waarop een gouden zon flikkert en een vuurrood altaar waarboven een schilderij van 't Avondmaal hangt, bevat de kerk generlei sieraad. De steenen vloer, de houten banken, de grauwe muren, alles is even ruw, lomp en nuchter.</p>
<p>Er zijn pas weinig menschen aanwezig, en die weinigen zijn allen vrouwen. Een harer houdt een pasgeboren kind op de armen en na een kort oogenblik wachtens komt de geheel in 't zwart gekleede <hi rend="i">prest</hi> binnen, die 't kind met een haastigheid doopt alsof hij den duivel de loef moest afsteken. Het kleine christentje voelt zich zoo gesterkt, dat het oogenblikkelijk uitdagende kreten aanheft. Wacht maar dappere, als je den genadeslag niet bijtijds ontvangt, dan zal je nog heel wat aftevechten krijgen voor je onder een van die groote steenen, waarvan er zoovele rond de kerk liggen voor
<pb n="268"/>
goed wordt gevangen gezet. De vrouwen gaan heen, en de half levende dood met den rozenkrans op 't hoofd kijkt ze lachend na. Zij verdwijnen in 't dorp.</p>
<p>Een zijweg voert dicht bij de kerk van de hoogte, waarop Leksand gelegen is, naar den zandigen oever van het Siljan-meer, waarop de boeren uit den omtrek in hunne lange schuiten overkomen om de godsdienstoefening bijtewonen. Reeds vertoonen zich in de nevelachtige verte eenige donkere stippen, die over den effen waterspiegel voortglijdend de verwachte roeibooten blijken te zijn, waarin soms een tiental personen met nog eenige kinderen bijeengepakt zitten. Het geklots der riemen en het gedruisch der stemmen wordt duidelijker. De krachtige armen der Dalkarlar maken den overtocht kort en binnen weinige oogenblikken zou 't mogelijk zijn de kleederdracht der aankomenden te onderscheiden, indien alles zich niet in een enkele, zwarte tint oploste. De eerste boot wendt, om recht op den oever te kunnen aanvaren; een tweetal krachtige slagen worden tot slot gedaan en de voorsteven schiet zoover het zand op, dat de dames droogvoets aan wal kunnen stappen, De mannen zijn minder fijngevoelig en plassen met groote onverschilligheid door het heldere water henen. Een tweede boot volgt weldra de eerste en binnen een tiental minuten is het strand en de opstijgende weg met een dichte menigte bezet. Noch de vrouwen, noch de mannen blijken allen dezelfde kleeding te dragen, maar toch zijn de verschil-<pb n="269"/>punten weinige en beheerscht een zelfde, sombere grondtoon de geheele kleuren-harmonie. Vooral de mannen met hunne lange zwarte jassen, die tot ver beneden de knie neerhangen, met hunne zwarte flambards voor de ouderen en hunne zwarte cilinder-hoeden voor de jongeren van dagen, met hunne witte kousen in hoog geregen laarzen met bijzonder dikke zolen verdwijnend en hunne korte, gele broeken, die onder de sombere jas schuilen, met hun lang, glad, midden op 't hoofd zedig vaneen gescheiden haar hebben iets treurig plechtigs. Ware 't niet dat een wit halsboordje door een flauw gekleurde das omsloten werd, men zou hen allen voor priesters of voor een kwakersecte kunnen houden, want de ernst van 't noorden heeft zijn' stempel op hun minste gebaren gedrukt. Het grootste gedeelte der vrouwen draagt zwarte rokken, waarop een hoog geel voorschoot, even als de sinaasappelen in 't zuiden op 't donker gebladerte, gloeiend afsteekt. Een witte halsdoek en een witte doek over 't hoofd voltooien dit costuum. De minderheid is iets vroolijker uitgedost en draagt op den zwarten rok een voorschoot van roode, blauwe en zwarte strepen, terwijl uit het corset, dat over de schouders heen blauw gestreept is, een helder gesteven witte halsdoek en wijde witte mouwen in scherp-hoekige plooien te voorschijn komen. Een zilveren speld houdt boven 't zeer wijd toegeregen corset den halsdoek gesloten. Een wit, soms rood mutsje, waarop
<pb n="270"/>
bloemen en figuren gewerkt zijn, bedekt het hoofd. Wat de kinderen aangaat, dragen de opgeschotenen, die al twee cijfers behoeven om hun jaargetal te schrijven, dezelfde kleederen als de volwassenen, terwijl de kleineren in allerafzichtelijkst gele jurken zijn gestoken, waarop al te liefhebbende moeders zich de oogen zouden kunnen bederven. Een rose schort en muts met een verschillend gekleurde halsdoek voltooit dit geheel, waaruit de smaak der dalbewoners ten duidelijkste blijkt.</p>
<p>Weinig wordt er gesproken onder de sombere schare, die nu met plechtig lange stappen de helling beklimt. De vrouwen wikkelen den kleinen bijbel uit den grooten zakdoek om er dien oogenblikkelijk weer intewikkelen en de mannen bieden elkander zwijgend de ruime tabaksdoozen aan tot pruimen of snuiven. Boven gekomen stoot de menigte op een tweede nog stillere schaar, die uitsluitend uit mannen bestaat. In dezelfde Zondagsche kleeding als de overigen uitgedost dragen acht Dalkarlar een doodkist met zwart laken overdekt, terwijl een kleinere kist door een' negende achter de andere wordt aangedragen. Als allen samen tot voor het hek zijn genaderd, dat toegang tot kerk en kerkhof verleent en waardoor de zuigeling zoo even het leven is binnen gedragen, worden de kisten midden op den weg neergezet en de dragers zetten zich met de rest der gemeente op een viertal lange banken neer, mannen bij mannen en vrouwen bij vrouwen, twee rijen
<pb n="271"/>
van zwarte jassen en witte kousen, twee andere van zwarte rokken met groote, gele boezelaars.</p>
<p>'t Is een moeder met haar kind, een jonggehuwde en haar eersteling, die hier begraven worden. In den vollen zomertijd van het jaar en van 't geluk zijn zij tegelijk heengegaan en lieten een' jongen man in een der netste, roode huisjes, waarvoor een zorgvuldig gekweekt bloembed ligt, alleen achter. Het huisje is gemakkelijk te kennen, want voor de deur ligt een tapijt van dennennaalden gestrooid, als teeken dat er een lijk is uitgedragen. Sedert drie dragen is er geen druppel water op de smachtende bloemen gesprenkeld, en toen de zwarte stoet zich door den tuin heen verwijderde boog de blankste lelie het hoofd op den mullen bodem neer, verdorde en stierf.</p>
<p>Terwijl de twee dooden daar zoo rustig midden op den weg sluimeren, de dragers op hun tabak kauwen en de vrouwen hoofdschuddend naar den hemel zien, omdat er nog niets van te zeggen is of 't waaien of regenen zal, zijn twee doodgravers in een' achterhoek van den kleinen hof bezig ‘das enge Haus’ uittehollen. 't Werk vordert met spoed; wij zijn geen Egyptenaren meer, die voor den langen slaap een prachtig paleis bouwen dat de eeuwigheid dreigt te trotseeren; de huizen der dooden duren nog korter dan die der levenden en de laatsten zakken dikwerf al boven 't hoofd van den eersten bewoner ineen. In groote kluiten valt het zand over den rand heen en
<pb n="272"/>
weldra stuit de spade op beenderen en doodshoofden. Nu gaan de handen aan 't werk: de grijnzende doodskoppen worden bij de oogholten gegrepen en met zulk een vaart omhoog geworpen, dat zij in woesten galop over de zerken en tusschen de kruisen door dansen. Zij lachen lustig, die arme schedels, waarin het ongedierte zoolang heeft feest gevierd, dat er niets meer in te genieten is overgebleven. Dat arme goed moet toch ook leven! Nu zien de oogen met blijdschap het daglicht weer, de ooren hooren weer met verrukking de vriendelijke klanken der moedertaal en de neusgaten nemen de zoete morgenlucht weer op. Zij vinden de gereld klaarblijkelijk niets veranderd en voelen er zich nog even 't huis als voorheen, maar dat hun kleinkinderen hen zoo onbarmhartig omhoog zouden gooien dat hadden zij niet kunnen verwachten. Ach! arme schedels, niet iedereen vindt na zijn' dood een' Hamlet.</p>
<p>Het graf is spoedig gereed, want het behoeft niet diep te wezen; 't is voldoende, wanneer een dun laagje aarde den blik belet te bespieden wat er in die kist zal gebeuren. De achterblijvenden houden er van zich intebeelden dat de koude handdruk van den dood iets mooi's belooft, dat er boven nog iets te wachten is wanneer de verwachting hier beneden niet bevredigd is. Tevreden en voldaan gaat er geen enkele heen. Die niet overtuigd is dat de ellende gedaan of de klucht afgespeeld is, gelooft dat hij recht op pensioen heeft na zoovele jaren zwaren dienst. Niet zien, niet
<pb n="273"/>
hooren, niet weten, als de struisvogels de koppen in 't zand steken en ondertusschen aan een hersenschim gelooven, die niet eens altijd zoo mooi is als zij op den eersten aanblik lijkt.</p>
<p>De twee gravers gaan uit het graf en kondigen op hunne spaden leunende de voltooing van den arbeid aan. In den piramidalen, houten toren bij den ingang van het kerkhof begint de zware klok te luiden, die onder den zonderlingen hoed verborgen hangt, waarmede dit architectonisch gewrocht gekroond is. Nu komt uit het roode huis, waaruit zooeven de stoet te voorschijn is getreden, ook de jonge man, een stevig gebouwd mensch, doch wiens gang thans iets weifelends en wiens gelaat een aschgrauwe tint heeft, waarop de oogleden zoo pijnlijk rood afsteken. De dragers nemen de beide kisten weer zwijgend op, de groote, zware door een achttal schouders getorscht, de kleine, lichte op twee handen gemakkelijk rustend. Gevolgd door een' man in 't donkerblauw en een' in 't donkergroen treedt de priester de kerk uit en den stoet te gemoet waarbij hij zich aansluit. Onder voortdurend klokkengelui gaat het nu verder tusschen de witte en zwarte kruisen door, over de nieuwe, blauwachtige en over de oude, grauwe steenen heen; voorop de blauwe man, daarna de priester ijverig in den bijbel lezend, op eenigen afstand de groene man, die met een' ijver valsch zingt alsof de noodzakelijkheid van wanklanken in een psalmmelodie bij hem tot een
<pb n="274"/>
zaak van de diepste overtuiging is geworden. Achter den zanger komen de dragers, de jonge, bleeke weduwnaar wiens strakke blik onbeweeglijk op de groote kist gevestigd blijft en heel de zwarte schaar van mannen en vrouwen. Als de kisten naast de groeve zijn neergezet en de gemeente een' kring er omheen heeft gevormd, houdt de priester een lange rede, waarbij alle hoofden worden ontbloot. 't Verstaan is moeilijk voor den vreemdeling, maar mijn waard gaf mij later de verklaring van deze en andere woorden, welke ik dien morgen vernam. De man spreekt van 't gewone tranendal, van het wederzien in 't betere vaderland, van Gods geven en nemen, van ondoorgrondelijke wijsheid en al te doorgrondelijke liefde, van een heerlijk doel zonder weg om er te komen, en van een mooien weg maar zonder doel, waarheen hij leidt, van zekerheid in 't geloof mits geloof in de zekerheid enz. enz. De omstanders knikken elkander toe en fluisteren dat 't goed is, maar de jonge man hoort 't niet en de doodshoofden, die 't al beter weten, grijnslachen en zwijgen. Zoodra de prediker klaar is wordt de groote kist het eerst in het graf neergezet, maar over de kleine ontstaat een vrij heftig dispuut. Moet het kind aan moeders voeten of aan moeders borst liggen. De eene helft der gemeente is voor de eerste, de andere voor de tweede ligging; de <hi rend="i">prest</hi> staat lijnrecht tegenover den koster in meening en de twist dreigt de eensgezindheid in 't dorp
<pb n="275"/>
voor altijd te vernietigen, maar de scepticus van de plaats redt zijn medeburgers door krachtig te verklaren dat het er niets toe doet omdat de kleine wel gehoorzaam zal zijn en niet wegloopen. Niet zonder rumoer wordt nu de zaak in der minne geschikt en 't kind gelaten waar 't van zelf terecht gekomen is: op moeders borst. De <hi rend="i">prest</hi> wil nu terstond den kuil vullen, en vat de spade reeds aan, maar de groene man maakt hem opmerkzaam op het onwelvoegelijke van dezen spoed. De gemeente moest eerst uitgenoodigd worden om een' psalm te zingen. 't Is waar ook, zegt de <hi rend="i">prest</hi>, en steekt de schop weer in 't zand vast. De groene man haalt diep adem, ziet over zijn brilleglazen rond, haalt nog eens adem en zingt voor. Met het oog op de kist gericht stemt weldra ieder in.</p>
<p>Moeielijk zal een teraardebestelling een' plechtiger indruk kunnen maken dan op dit oogenblik dit eenvoudig tooneel. Hier was 't inderdaad een zuster, aan welke door broeders en zusters een laatst vaarwel werd toegeroepen; want wie zou die gelijk gekleede, somber zwarte schaar voor iets anders gehouden hebben dan voor leden van een zelfde talrijk gezin, door liefde en eendracht verbonden tot dat de dood hen kwam scheiden. Hier was nog een laatste vonk blijven sluimeren der zoo hooggeschatte broederliefde, die des te meer uit de practijk verdwijnt naarmate de theorie ze meer op den voorgrond stelt. Reeds in de
<pb n="276"/>
afwezigheid van galatoiletten, die alleen voor bruiloften of begrafenisplechtigheden uit de kast worden gehaald, van 't boemanachtige koetsierscostuum en van de overige liverijen van den dood lag een ernst waarbij al het zwarte laken en de witte strikken onzer gecostumeerde optochten in 't niet verdween. Die vrienden had was er zeker van op vriendenschouders naar het graf gedragen te worden. In hunne Zondagskleeding zouden zij komen, niet om achter het lijk aan te loopen dat door gehuurde krachten wordt vooruitgedragen, maar om zelve de laatste plichten ten einde toe te volbrengen. Geen grafzang van het bekende mannenkoor Concordia of de gevierde liedertafel Apollo, maar een eenvoudig lied waarin iedere stem zich mengen kan, die behoefte heeft zijn deel aan de laatste hulde bijtebrengen, waarin elk zwijgen mag voor wien de afgestorvene een onverschillige is geweest. Zacht, half fluisterend klinken de eerste tonen, als vreezen de zangers de slapenden te wekken, maar langzamerhand zwellen zij aan tot een krachtig unisono, dat haast uitdagend door het stille luchtruim trilt en het doffe klokgebom verstomt, dat de geloovigen opriep om zich voor het altaar neertebuigen.</p>
<p>Schooner oogenblik heeft de dag niet opgeleverd. Jammer dat het zoo kort duurde.</p>
<p>Nauwelijks is de laatste toon weggezweefd of ratelend vallen de eerste zandkorrels van de spade des leeraars op de kisten neder; anderen volgen van de
<pb n="277"/>
schoppen der doodgravers; weldra verdwijnt het laatste stukje hout onder de aangroeiende zandlaag. Thans is uw tijd ook weer gekomen, doodskoppen. De korte vrijheid is gedaan, voorwaarts de gevangenis in!</p>
<p>Als een kegelbal over den zandigen bodem springend komt de eerste kop door een' behendige hand geworpen recht op de groeve aanhuppelen:</p>
<q rend="bq">Und stolperte über Grabes Thür<lb/>
Warum stand sie just offen?<lb/><lb/>
<hi rend="sc">Goethe's Faust</hi>.</q>
<p>Na eenige buitelingen hoog in de lucht volgt een lang been. Een andere schedel springt behendig over den kuil heen en danst tot luid gelach der aanwezigen naar de kerk toe, maar een flinke deern geeft hem zulk een' duchtigen schop dat hij grijnzend terugduikelt en na eenige wanhopige sprongen bij zijn metgezel komt liggen.'t Is 't gewone hevige contrast; want het diepste medelijden en de bitterste spot gaan hand in hand in elke menschenborst. Beenderen en koppen spartelen door het luchtruim heen en 't duurt niet lang of een algemeen schoppen en gooien brengt de losgebroken famielje weer rustig bijeen. Met een laag zand wordt de gevangenis onder luidruchtig gejoel voor eenige jaren weer gesloten.</p>
<p>Vroolijk van hart begeven zich de handige doodgravers naar de kerk en bij het verlaten graf blijft
<pb n="278"/>
alleen de jonge man met de roodgeweende oogen over, die nog altijd wezenloos voor zich uitstaart, alsof al 't gebeurde hem alleen volstrekt niet aangaat. In 't gezang heeft hij niet ingestemd, het eerste zand op de kist heeft hem niet opgeschrikt, het dolzinnig rumoer tot slot heeft hem roerloos gelaten.</p>
<p>Waar is hij thans met zijn gedachten? Bittere vraag! Waarom kan hij er niet op antwoorden: ik denk niet; ik wacht totdat de trage uren zijn voorbijgeslopen, tot na dagen en maanden de pijn in mijn' boezem gestild is, tot ik de zon weer zonder afgunst op de bloemknoppen kan zien schijnen, tot de morgen geen heerlijke beelden meer te vernietigen vindt, die de nacht zoo vriendelijk heeft aangebracht, tot ik zonder bitterheid den blauwen hemel mijn blikken den doortocht zie versperren?</p>
<p>Waar is hij thans met zijn gedachten? Het antwoord is duidelijk genoeg wanneer eenige minuten later de zware orgeltonen door het kerkgewelf dreunen en hij met saamgevouwen handen op 't graf nedervalt, de knieën diep in het weeke zand graven, het brandend voorhoofd op den killen bodem rust en bij elken snik, die met moeite uit zijn beklemde borst ontsnapt, het neergeveld lichaam pijnlijk trilt.</p>
<p>Ach! wie komt hem troosten? De hemel heeft deernis en zware tranen vallen uit het grauwe zwerk neder; de koelte kust hem troostend de slapen; de fijne larijxen fluisteren hem zacht hun schoonste liederen
<pb n="279"/>
toe; aan elken grashalm blinkt een heldere parel van diep medelijden, maar aloverweldigend dreunen de galmende orgeltonen en die van de goede gemeente in de kerk nog wakker gebleven zijn, loeien in koor mede:</p>
<lg type="poem">
<l>Looft God, den trouwen Opperheer;</l>
<l>Geeft, geeft Hem vroolijk roem en eer,</l>
<l>Wiens goedheid perken kent nog palen.</l>
<l>__________</l>
</lg>
<p>In de kleine stad Weimar heerschte een viertal jaren geleden een' waard, die nog steeds den schepter in het Hôtel zum Erbprinzen zwaait. Of deze heer oudgediende was is mij onbekend gebleven. Indien hij echter zijn practische levenswijsheid niet uit de philosofie geput heeft, moet zij de vrucht eener militaire dressuur geweest zijn en wordt in dat geval alleen van belang voor hen, die zich op dresseeren toeleggen. Wij willen daarom het even mogelijke geval liever aannemen dat zij een resultaat van philosofische overpeinzingen is geweest. Op alle uren van den dag kon men ih het Hôtel zum Erbprinzen uitmuntend bier verkrijgen, maar wanneer men aan table d'hotes den Oberkellner met zijn Weinkarte tegenriep: ‘ich werde Bier trinken,’ dan rukte de grijze waard aan en verkondigde met beleefde koppigheid, dat aan table d'hotes nooit bier werd geschonken.</p>
<p>Aber warum nicht?</p>
<pb n="280"/>
<p>‘Ja, sehen Sie, mein lieber Herr... <hi rend="sc">dass ist nun einmal so</hi>!’</p>
<p>Diepzinniger, troostrijker, bemoedigender, sterkender, doelmatiger levenswijsheid is er wel zelden in vijf woorden nedergelegd.</p>
<p>Van morgen heb ik bier gedronken, van avond, morgen krijg ik 't weer, waarom nu niet?</p>
<p>Duizenden zijn rijk, waarom ik niet?</p>
<p>Aan den Equator verschroeit men, op Nova Zembla bevriest men, waarom is er geen gelijkmatiger verdeeling van kou en warmte?</p>
<p>De een is recht van lijf en leden, van een schoonheid die ieder betoovert, de ander is krom gedraaid, van een leelijkheid die allen terugstuit. Waarom die tegenstelling?</p>
<p>Gisteren was zij gezond, van daag doodelijk ziek, waarom die overgang?</p>
<p>‘Ja sehen sie, mein lieber Herr...<hi rend="sc">dass ist nun einmal so</hi>!’</p>
<p>De jonge, bleeke man was nog zoo ver niet gekomen. Hij kon 't zich niet begrijpen, dat hem door dat natte zand heen geen paar trouwe armen om den hals werden geslingerd, dat hij niet omlaag werd getrokken, om bij zijn verloren levensgeluk te sluimeren. Hij vatte niet wat hem anders te doen overbleef, dan op die groeve te liggen wachten, als de jachthond op 't graf zijns meesters, totdat de aarde zich zou openen om hem optenemen. Het kon immers niet
<pb n="281"/>
waar zijn dat hij haar nooit zou terugzien, dat dag aan dag, maand aan maand, jaar aan jaar zouden voorbijsnellen, dat hij met geweld een nieuwe toekomst zou ingesleept worden, dat zijn haar vergrijzen, zijn oog verflauwen, zijn wang invallen zou, ja, dat hij eens zelf den laatsten ademtocht, zou uitblazen zonder dat hij het heerlijk beeld weer had aanschouwd, dat hem nu nog zoo pijnlijk helder voor zijn oogen zweefde, zonder dat hij ooit weer in die oogen gestaard, ooit weer een kus op die lippen gedrukt, ooit weer dien ernstigen handdruk genoten had. Nooit, nooit... waar was een grens voor die pijnigende oneindigheid te vinden?</p>
<p>Waartoe zou hij nog langer leven, waartoe eten, waartoe arbeiden?</p>
<p>Hij wist nog niet dat de regen bezig was zijn jas te doorweeken, totdat hij huiverig naar droge kleederen zou verlangen, dat de dorst hem de keel zou toeknijpen, totdat hij om een' dronk water zou smeeken, dat zijn maag spijs zou begeeren, dat de eene wensch uit den andere zou opgroeien, dat hij van begeerte naar begeerte voortgesleept, weer werken, weer streven, weer leven zou als ware er over zijn zonnig pad nooit een wolkschaduw heengedreven zoo diep dat hij aan een' eeuwigen nacht durfde gelooven. Hij wist het niet dat hij nog eens een geliefde aan zijn borst zou drukken, nog eens naar 't hoogste geluk zijn hand zou uitstrekken en nog eens op
<pb n="282"/>
den weeken grond van een versch gedolven graf vernietigd neergesmeten zou worden om toch weer opterijzen, toch weer te verlangen toch weer te leven en ten slotte het angstzweet op zijn gelaat te voelen parelen wanneer het doodvonnis, dat hij reeds zoo vaak vrijwillig over zich zelven had geveld, als onherroepelijk zou worden uitgesproken. En al had de afgematte danser het geweten, dat een heirleger lusten gereed stond hem aanstonds weer in den dollen kring meeteslepen, wat zou hem de kracht gegeven hebben niet meer te wenschen, niet meer te begeeren? - Ik weet niet wie de toeschouwers zijn, voor welke de lange comedie wordt gespeeld, maar 't moet wel een hooggeplaatst publiek wezen, waarvoor de spelers met zulke hechte ketenen het tooneel worden opgesleurd en aan 't soffleurshokje vastgelegd, totdat het laatste woord van hun rol is uitgesproken en de laatste zucht is geslaakt. -</p>
<p>Nog lag hij daar geknield, met het hoofd op den grond, toen de plechtige godsdienstoefening was afgeloopen en de <hi rend="i">prest</hi> haastig voorbijsnelde om zijn middagmaal te gaan genieten, door het vochtige weder dubbel begeerig, naar zijn dagelijkschen <hi rend="i">sup</hi><note n="1" place="foot">Borrel.</note>.</p>
<p>Ook zijn vrienden kwamen naar buiten, beurden hem op en spraken hem moed in:</p>
<p>‘Kom kerel, wees een man en ga met ons mede.
<pb n="283"/>
Je moet je niet zoo aan je droefheid overgeven. Dat past niet!’</p>
<p>Zij voelden 't wel, dat het stuk uit zou zijn, wanneer alle acteurs eens weigerden meetespelen, maar dat zou jammer wezen. Er zijn altijd veel liefhebbers voor 't comedie spelen, zelfs voor een zeer matig honorarium.</p>
<p>‘Kom mede, wees een man.</p>
<p>Drink een kop koffie, neem een borrel, 't doet er niet toe wat je verlangt, wij zullen al je wenschen bevredigen, maar wensch, verlang, begeer.’</p>
<p>Hij had 't niet gedacht, dat hij ooit weer trek in een kop koffie zou hebben, maar hij was zoo nat, zoo huiverig, zoo zenuwachtig. Bovendien een kop koffie zou hem immers niet verhinderen zijn besluit ten uitvoer te brengen. Hij wilde niet langer leven. De wereld had alle aantrekkelijkheid voor hem verloren, begraven was zijn geluk en een toekomst brak aan waarin hij niets dan nacht, pikdonkeren nacht kon ontwaren. Beter niet dan zoo te leven. Hij wilde...ja, hij wilde vooreerst een kop koffie en dan... o! dan zal hij willen slapen, want in de laatste nachten heeft hij geen oog geloken en als hij versterkt ontwaakt zal hij iets willen arbeiden om zijn leed te verzetten. Indien hij nu maar kon zeggen ‘<hi rend="sc">Es ist nun einmal so</hi>'’, maar 't is niet zoo gemakkelijk, wanneer men bestolen is, op zijn dagelijksche uitgaven: zooveel voor den dief te schrijven; 't is niet zoo ge-<pb n="284"/>makkelijk als men een kies verloren heeft met zijn tong niet rondtewoelen in de ledige holte; 't is niet zoo gemakkelijk als sneeuw en ijs de velden en bosschen bedekken alleen aan het heerlijk beeld van den genoten zomer te blijven denken. En toch zal hij wel leeren inzien dat de waard uit het Hôtel zum Erbprinzen gelijk had, en dat het dwaas is naar bier te verlangen wanneer de meester het bier verboden heeft. Eerst zal hij koppig het besluit nemen in 't geheel niets te drinken, maar als de dorst hem plaagt dan zal hij levenswijsheid leeren en den Oberkellner gefälligst um die Weinkarte bitten:</p>
<lg type="poem">
<head>Weil's nun einmal so ist.</head>
<l>Beveel den stormwind niet uw' tuin te sparen,</l>
<l>Noch d'avondglans om nimmer te vervloeien,</l>
<l>Verg niet dat palmen in uw noorden groeien,</l>
<l>Of dat een roos ontluike aan korenaren.</l>
<l>&nbsp;</l>
<l>Wie sluit het blind geweld des storms in boeien?</l>
<l>Het avondrood moet aan den nacht zich paren,</l>
<l>Slechts zuidergloed kan fiere palmen baren,</l>
<l>Alleen naast doornen kunnen rozen bloeien.</l>
<l>&nbsp;</l>
<l>Geniet de gaarde u door natuur ontsloten,</l>
<l>Strooi kwistig 't zaad, dat op dien grond gedijt,</l>
<l>En pluk 't genot zoolang 't u wordt geboden.</l>
<pb n="285"/>
<l>Is eens de geur, de kleurenpracht ontvloden,</l>
<l>De winternacht gedaald in storm en strijd,</l>
<l>Buig dan uw hoofd en zeg: ik heb genoten!</l>
</lg>
<p>Wanneer wij eenmaal weten dat op den zomer de winter volgt, dat de schaduw achter het licht aansleept, dat de stilte den storm voorafgaat, dat op elk genot leege verzadiging volgt, dat elk verkrijgen een mogelijk verliezen insluit, wat blijft er dan anders over dan met dat ‘<hi rend="sc">es ist nun einmal so</hi>’ in de hand, te kiezen: den zonneschijn met schaduw of den grauwen dag, de hooge bergtoppen met diepe dalen of het effen vlakke land, het reinste genot met het bitterste leed of de alledaagsche saaiheid? Wat blijft er anders over dan voor zoover wij onmachtig tot kiezen zijn aantenemen, wat nu eenmaal niet anders is, den winter te lijden als wij den zomer genoten hebben, blij van harte te zijn wanneer de zon schijnt en wanneer de nacht invalt het hoofd te buigen en te zeggen... fiat executio?</p>
</div>
<div type="chapter">
<pb n="286"/>
<head rend="h3">Upsala.</head>
<p>Ook Upsala is veranderd sinds den dag dat Keller er vruchteloos naar de Edda en naar een menschelijk wezen zocht met wien hij in eenige gedachtenwisseling treden kon. De stad der goden en koningen heeft zich trouwens reeds meermalen allerlei veranderingen moeten getroosten om niet uit de rij der levenden weggeschrapt te worden, gelijk dat met zoovele anderen is geschied. Zij stelt zich nu als een oude vrouw aan, die nog wil meedoen en met kinderachtigen ijver de allernieuwste snufjes van de mode najaagt om zich met een smakeloos uitwas op zeker niet te noemen lichaamsdeel of een paar hooge hakjes onder de voeten te verbeelden, dat de tijd over haar alleen spoorloos is heengevlogen. Maar te vergeefs is die inbeelding, te vergeefs draagt een harer grootste gebouwen den naam van: de wederopgestane, te vergeefs hebben de ijzeren staven haar zoo nauw mogelijk met de nieuwe wereld verbonden, te vergeefs laat zij zich het lichaam openen om er een nieuw rioolstelsel in
<pb n="287"/>
te leggen en speelt een talrijk orkest Lecocq's nieuwste dreunen om haar het pijnlijke dezer kunstbewerking niet te doen gevoelen. De geest, die zich het lichaam bouwde, is al sedert lang gestorven, en in 't geraamte woelt thans een heirleger van kleinere geesten rond, die met hun allen niet in staat zijn zich een nieuw lichaam te bouwen en daarom zoo lang mogelijk de oude woning nog bijlappen. 't Is jammer dat oude steden niet als gestorven dieren geheel opgezet en in een of ander museum bewaard kunnen worden. Jammer dat zij langzamerhand, als een menschelijk gebit, moeten afbrokkelen en vergaan.</p>
<p>Menschlievend was 't niet, maar toch is mij in Pompei zoo vaak de klacht ontsnapt: ach! waarom heeft de aschregen niet meer steden en grootere steden zoo zorgvuldig weggesloten dat een ver nageslacht eeuwen later het kastje weer openen en den schat vinden kon? - <hi rend="sc">Aber est ist nun einmal so</hi> en, daar de vulkanen zeldzaam zijn, is het meerendeel der steden veroordeeld om even als de sparren van onder aftesterven, terwijl zij van boven doorgroeien. De nieuwe tijd trekt in de overblijfselen van den ouden binnen, als de overwinnaars in een veroverde stad. Waar de vorige bezetting godsdienstoefening hield, daar danst en drinkt de nieuwe, waar de vorige haar vee stalde, daar ontkiemt voor de nieuwe een heilige leer. In Constantijns basiliek te Rome oefenen zich thans Victor Emanuels soldaten,
<pb n="288"/>
in 't theater van Marcellus wroet de kleinhandel rond, en op het edele hoofd van Upsala's gothische kerk zette de achttiende eeuw een paar afzichtelijke schoorsteenen tot sieraad en dekking. Nochtans dient voor 't hedendaagsch Upsala opgemerkt te worden, dat het met de oude godenstad eigenlijk niets dan den naam gemeen heeft. Toen omstreeks het jaar 1250 de aartsbisschop van het toenmalig Upsala, zich niet meer behagelijk gevoelde in een stad waar Odin begraven lag, en waar zijn geest zich dus wel eens uitstapjes zal veroorloofd hebben, vroeg hij den paus verlof naar het vroolijker Östra Åros te mogen verhuizen en tevens den naam der stad Upsala daarheen medetenemen. De paus, die in 't geheel geen recht had, dezen naam-diefstal, zelfs maar voor den schijn, te wettigen, gaf volmondig zijn toestemming en hoopte dat de bisschop in het nieuwe Upsala zich naar hartelust vermaken zou, hetgeen dan ook wel gebeurd zal zijn, vooral nadat de beenderen van Zwedens patroon St. Eric in 1273 de stad voor goed van sulfurdampen gereinigd hadden. Het gevolg evenwel was en is nog steeds dat een diefegge met den naam van Upsala pronkt, en dat de echte godenstad schrikbarend in verval geraakt, zich met den naam van Gamla<note n="1" place="foot">Oud.</note> Upsala moet tevreden stellen.</p>
<p>Sinds Keller's reis is dus in het nieuwe Upsala weer 't een en ander veranderd, hetgeen wel voornamelijk het gevolg is van de directe verbinding,
<pb n="289"/>
waarin de locomotief het met de hoofdstad heeft gebracht. Of deze verbinding een vriendschappelijker verhouding tusschen die beide steden zal tot stand brengen is nog onzeker. Nadat Upsala op hare beurt door Stockholm beroofd werd, thans niet van een' naam, maar van den titel van residentie, hetgeen in het jaar 1350 geschiedde, zijn beide stedemaagden niet meer op goeden voet met elkander gekomen en alle vorstelijke geschenken door Zweedsche koningen aan Upsala gedaan hebben dien naijver niet kunnen uitdooven. De acht skillings, die onze schrijver voor zijn verblijf betalen moest, zijn als alle andere skillings uit Zweden verdwenen<note n="1" place="foot">De Zweedsche standpenning krona of rigsdaler = ƒ0,66 (papier of zilver) is verdeeld in 100 oere, voorkomend in stukken van 10 en 250 öre. Voor grootere waarden vindt men papier van 5, 10, 100, 500 en 1000 kronen en goudstukken van 10 en 20 kronen.</note>, terwijl men thans vrij uit en in de stad kan gaan. De ééne commissionair is als de konijnen vermenigvuldigd, en zijn kroost even lastig en zwaar op de hand als alle mogelijke commissionairs ter wereld. De bevolking groeide in die weinige jaren van 7000 tot 12000 aan, en de liefelijke bediening door meisjes - die echter steeds duldeloos partijdig is - heeft hier even als in Stockholm haar vrouwelijk karakter laten varen. Hoe ook Keller's oordeel over deze nieuwigheden luiden moge, een genoegen zal 't hem wezen te vernemen, dat de Edda van hare reis
<pb n="290"/>
is teruggekeerd, en dat het kostbare boek dus inderdaad een beter bestaan heeft, dan het leven in de verhitte verbeelding der successive bibliothecarissen.</p>
<p>De kathedraal is wel het eerste, dat de aangekomen vreemdeling terstond met een bezoek vereert. Eerst van buiten, maar welk een teleurstelling voor hem, die in dit eenig specimen van Zweedsche Gothiek een' tegenhanger van Keulens domkerk verwacht. Gebakken steen als materiaal, dus reeds een verkeken kans voor fijne Gothische ornamentiek; maar wat is er bovendien van den oorspronkelijken bouw van Maistre Etienne de Bonneuil meer overgebleven dan een deel van de grondlijnen, de overblijfselen van uitstekend ingedeelde wandvlakken en één portaal. Het dak, de schraagpijlers, de torens met hunne achttiende-eeuwsche hoeden, alles is bijgelapt en verknoeid als een onvolledige wet met een heirleger van amendementen. Toch was de kern oorspronkelijk zóó uitstekend, dat de toegetakelde bouwval nog immer een' aangenamen indruk maakt.</p>
<p>‘Pour voir l'église on n'a qu'à s'adresser au marguillier, qui demeure dans “domtrapphuset”’,</p>
<p>Natuurlijk; om een Roomsche kerk te zien heeft men in den regel slechts binnen te gaan, maar Lutherschen en Protestanten oordeelen 't volstrekt niet noodig dat de toegang tot het Godshuis dagelijks openstaat en bepalen soms een' vrij hoogen prijs voor de bezichtiging van dit gebouw, waarbij de koster het slim overleg voegt den
<pb n="291"/>
vreemdeling ongehinderd te laten binnengaan, maar hem bij zijn vertrek voor een gesloten deur te plaatsen, welke dan alleen voor geld opengaat. De koster van Upsala's kathedraal was niet een van de aller-vriendelijksten. Hoewel hij op 't oogenblik niets omhanden had en rustig zijn pijp zat te rooken, weigerde hij kortaf medetegaan, en bestelde mij over een uur terug. Zijn vrouw deed nog een poging om hem tot betere gedachten te brengen, maar het <hi rend="i">nei</hi>, dat hij haar toeduwde, klonk zoo snijdend en beslist, dat ik niet aanhield, en in mijn gids naar een andere merkwaardigheid zocht om dit uur althans niet ongebruikt voorbij te laten gaan. Mijn oog viel toen op het kerkhof, de eenige wandelplaats van Upsala, uitgenomen het kleine Carolina Park, en ik had geen berouw van deze keus. Behalve dat het dichte en donkere groen er een voortreffelijke schuilplaats bood tegen de hitte der middagzon en dat de geheele aanleg iets eenvoudigs en innigs had, dat gunstig afstak bij de nuchtere dorheid van zoovele andere begraafplaatsen, toefde ik met genoegen voor eenige groote steenen waarin tal van namen waren uitgebeiteld.</p>
<p>Het waren onbekende namen, niet alleen voor den vreemdeling, maar ook voor den Zweed. Het korte tijdsverloop, waarin de dragers hun kleine rollen hadden afgespeeld, een ruimte van ongeveer twintig jaren, deed hen hoogstens als koristen op het wereldtooneel kennen. Toch waren zij gedurende die jaren met an-<pb n="292"/>deren kinderen van een zelfde land, ja van een zelfde provincie geweest, en hadden zij banden gevormd die voor een' langeren tijd berekend waren. Al waren dit nog alleen de heerlijke doch uiterst breekbare banden der vreugde geweest, toen zij braken werd er smart geleden en bleef er een schoone herinnering achter. Zij, die met Schiller gedweept hadden: ‘alle Menschen werden Brüder, wo dein sanfter Flügel weilt’ gevoelden behoefte in steen een blijvend gedenkteeken voor de vroeg gestorven vrienden opterichten. Zoo stond er boven een lange reeks van namen te lezen:<note n="1" place="foot">Wermlands natie aan overleden landgenooten.</note> <hi rend="i">Wermlands nation ä̊t aflidne landsmän</hi> en boven 't graf waakte Wermlands arend, het symbool waaronder zoovele heengegane en achtergeblevene landen lotgenooten vaak vereenigd hadden genoten. Boven een ander graf prijkte West Göta's leeuw, en zoo herdacht elk gewest (aan de Zweedsche universiteiten natie geheeten) zijn eigen zonen. Er lag poëzie in dien vreugde-band, welke tot in den dood bleef voortduren, en in die twee kruisjes achter elken naam. Geen pralende opschriften verheven deugden en groote daden verkondend, waarachter een leven vol strijd en lijden verscholen ligt, wanneer ten minste al het mooi's niet gelogen is; neen, slechts twee kruisjes om aanteduiden dat er nog geene of althans zeer weinige illusie's verbroken waren, dat de bloem, die 's morgens ontloken,
<pb n="293"/>
's avonds weer ingesluimerd was, den nacht niet had aanschouwd. -</p>
<p>Teruggekomen bij den koster versperden een zwaarlijvig heer en een minder zwaarlijvige dame den toegang tot zijn woning. De dikke man, die met zijn bol, rood gezicht zijn wit vest, waarop een zware, gouden horlogieketting blonk, en blauwachtige broek een groote gehechtheid aan zijn nationale kleuren toonde, gesticuleerde en oreerde met echt Fransche heftigheid. 't Baatte hem echter niets, want de koster, die geen woord Fransch verstond, antwoordde met onverstoorbare, nijdige kalmte niets anders dan: ‘Huad befallas?’<note n="1" place="foot">Wat belieft u?</note>.</p>
<p>Ongelukkig waagde ik een poging den driftigen redenaar te helpen. Hij was natuurlijk ‘enchanté’; Mijnheer spreekt Fransch? Reist mijnheer voor zijn plezier of voor een bijzonder doel? Hoe lang is mijnheer al in Upsala? Heeft mijnheer alles reeds gezien? Waar gaat mijnheer heen? Wat zou mijnheer er van denken als wij samen reisden?</p>
<p>Een oude heer en een niet jonge dame als reisgezelschap, op zulk een buitenkansje had ik mij in 't geheel niet voorbereid, maar 't was moeilijk voorloopig iets anders te antwoorden dan op mijne beurt: ‘enchanté, enchanté,’ wanneer mevrouw er niets tegen heeft.</p>
<pb n="294"/>
<p>Mevrouw verkoos haar oordeel niet uittespreken, maar onthaalde mij op een' glimlach zóó kil dat ik lust kreeg weer naar het kerkhof terugtekeeren. Leelijk was zij anders niet, haar frissche kleur, slanke maar stijve gestalte, haar regelmatige trekken verrieden dat zij ongetwijfeld een twintigtal jaren voor schoon was doorgegaan. De ijzige koude echter, die op haar gelaat blonk als de rijp na den laatsten zomernacht vernietigde de gunstige werking harer afreizende bekoorlijkheden en oefende tot op zekere hoogte een' gelijksoortigen invloed uit als het gevaarlijk Medusa-hoofd.</p>
<p>Nadat wij eenige oogenblikken antichambre gemaakt hadden in de etensgeuren van 's kosters zitkamer, kwam de rammelende sleutelbos ons aankondigen, dat wij genadiglijk zouden toegelaten worden. Wij staken het plaatsje over dat de domkerk omringt, de sleutel knarste in 't slot en het gezelschap was binnen. Behalve dat het er thans koud en doodsch in die groote ruimte was, maakt toch het inwendige der kerk zelden een' aangenamen of veelbeteekenenden indruk. De bouwkundige wordt bij elke schrede getroffen door verknoeingen van een oorspronkelijk goed plan en door wanstallige herstellingen na brand of andere schade aangebracht; de leek mist er het geheimzinnig licht der gekleurde glazen en voelt door het ontbreken van één machtigen indruk de verschillende fouten, waarvan hij zich geen rekenschap kan geven. De Franschman legde mij terstond de taak op om
<pb n="295"/>
voor tolk te spelen tusschen hem en den koster, waarbij hij mij bovendien met opmerkingen en vragen het werk niet weinig verzwaarde.</p>
<p>‘Mijnheer,’ zoo sprak hij bijvoorbeeld ‘klinkt het’ niet ongeloofelijk dat de meeste Zweedsche kerken zoo vaak door brand geteisterd zijn en dat deze kerk zeven maal gebrand heeft in een' tijd dat men niet eens de petroleum kende, terwijl onze eeuw, die het dynamiet heeft uitgevonden, in 't geheel geen kerken in brand steekt?’</p>
<p>Wat er op te zeggen? De koster verzekerde het en ik had 't niet nageteld of de branden werkelijk zeven in getal waren.</p>
<p>Ik antwoordde dus dat onze voorouders wel wat onachtzaam met vuur hadden omgesprongen, maar nu viel de dame mij aan, die beweerde dat iets dergelijks niet uit onvoorzichtigheid kon geschieden. Hij, die een kerk in brand steekt, heeft daarmede een doel, evenals de commune een doel had. Die theorie van het doel schemerde door al hare opmerkingen heen. Zelfs van l'art pour l'art had zij geen begrip; maar altijd was 't waarom, waartoe, waarvoor. Onwillekeurig zocht ik toen ook in hare handelingen naar een doel en toen viel mij de zonderlinge verhouding van het paar voor 't eerst in het oog. Hij noemde haar steeds Cathérine, zij hem Monsieur. Hij sprak bevelend, zij onderdanig, hij maakte aan- zij slechts opmerkingen, hij liep altijd vooruit, zij bleef als een schoothondje achter. Dat zij lief samen waren is mij ten duidelijkste gebleken bij elken storm
<pb n="296"/>
dien hij als Borreas uit het niet te voorschijn riep, en waaronder zij als een grashalm het hoofd ootmoedig ter aarde boog. Door het raadselachtige dat uit hare geheele persoonlijkheid sprak, boezemde zij belang in, doch misschien was 't een raadsel zonder oplossing, een geheimzinnigheid, waarin ten slotte blijken zou geen geheim verborgen te zijn.</p>
<p>De koster vervulde zijn' plicht even goed als andere kosters van zeer merkwaardige kerken. Hij deed zijn best ons zoomin mogelijk gelegenheid te laten de kerk zelve te bezichtigen, sleepte ons van graf tot graf voort, opende en sloot de zware hekwerken met een nauwgezetheid, alsof de dooden de allergevaarlijkste gevangenen ter bewaking waren en haalde in een reeks van namen en jaartallen, de geheele geschiedenis omver, waarbij hij niet verzuimde telkens uitstapjes naar Gustaaf Wasa te maken, die in Zweden op den duur - hetzij met allen eerbied voor zijn nagedachtenis gezegd - even vervelend wordt als August der Starke in Dresden. Hier heeft hij gegeten, hier gezeten, hier geslapen, hier gejaagd, hier gezworen, hier gestreden, hier vergaderd, hier is hij gewond, hier gestorven, hier begraven. Volgt de schilderkunst die afbeelt, hoe hij at, hoe hij zat, hoe hij sliep, hoe hij joeg, hoe hij zwoer, hoe hij vocht, hoe hij sprak, hoe hij werd gewond, hoe hij stierf en hoe hij werd begraven. Blijft voor de beeldhouwkunst de aangename taak om hem aftebeelden als knaap, als man, als grijsaard
<pb n="297"/>
ten voeten uit, en buste, geharnast, met den koningsmantel omhangen, te paard of te voet, staande, zittende of liggend op zijn grafzerk. Eindelijk komt de bouwkunst die paleizen, kerken en vestingen, voor hem, door hem, van hem of tegen hem schept, en ten slotte is zijn naam, aan de kleederen, sieraden, wapenen, die hij gebruikt, gekregen of weggeschonken heeft, wederom onafscheidelijk verbonden. Het gevolg van dat alles is dat men een' bepaalden haat tegen den ongelukkigen monarch opvat, dikwijls alvorens een letter van zijn geschiedenis gelezen te hebben.</p>
<p>Upsala's dom waar zeventien koningen gekroond werden, waar Zwedens heilige patroon, Upsala's eerste Luthersche bisschop en een menigte vorsten<note n="1" place="foot">De legende betreffende het beeld van Eric XIV en Johan III door Keller aan Gustaaf Adolf toegeschreven, wordt in Upsala van Gustaaf III verhaald.</note> en geleerden begraven liggen, is natuurlijk goud waard voor een' uitlegger, die, zooals alle uitleggers, alles vertelt wat hij weet, en liegt wanneer hij iets niet weet. Wij kregen dan ook zulk een duchtige historieles, dat de Franschman bij 't heengaan wanhopig uitriep:</p>
<p>‘Mon Dieu, ces Suédois, comme ils ont condamné et tué, et pillé, et ravagé, et incendié, et enterré!’ De koster antwoordde ‘jaso’, zag nauwkeurig toe, hoeveel er uit de portemonnaie te voorschijn kwam, verklaarde dit voor te weinig, hoewel hij eerst had gezegd dat de fooi aan het goedvinden van de hee-<pb n="298"/>ten was overgelaten, en nadat hij zonder een woord van dank het dubbele in ontvangst had genomen, knarste de sleutel weer in 't slot en keerde de rust in 't heiligdom terug.</p>
<p>‘En nu Cathérine, zullen wij gaan eten,’ kondigde de Franschman aan.</p>
<p>‘“Bien Monsieur,”’ luidde het berustend antwoord.</p>
<p>Daar ik toch geen enkele kennis in Upsala had, berustte ik ook en ging mede. -</p>
<p>Wij namen in 't hôtel aan een der vele tafeltjes plaats. Monsieur wurgde zich half om een vuil servetje tusschen zijn hals en zijn boordje intewringen; Cathérine keek met gevouwen handen op tafel neer, en bestudeerde de kaart.</p>
<p>‘Lisez Cathérine, et Monsieur aura la bonté de nous donner la traduction.’</p>
<p>Alweer voor tolk spelen. Ik kan niet zeggen dat deze taaloefening mij op dat oogenblik bijzonder aangenaam was, vooral niet toen ik na de vertaling bovendien verzocht werd den bediende te vragen of de visch goed of slecht, het vleesch rood of goed doorbraden, de groente in water of in bouillon gestoofd was, en mijn honger was totaal verdwenen toen de debatten nog beginnen moesten over het beste, lekkerste en vooral goedkoopste voedsel. Over den wijn werden wij 't zelfs in 't geheel niet eens en eindigden dus met elk een eigen flesch te laten komen, waarbij Cathérine het best voer, die met haar' onderworpen glimlach nu eens rechts en dan weer links proefde.
<pb n="299"/>
Cathérine at weinig, Monsieur ontzaggelijk veel en het was dus niet te verwonderen dat hij na het eten trek in een middagdutje kreeg; maar, dat hij, toen alle gasten behalve wij vertrokken waren, aan die behoefte toegaf in de eetzaal, zich in mijn bijzijn een doek over het aangezicht legde en binnen weinige minuten luid snurkte, dat ging toch wel wat ver, vooral omdat hij met de woorden:</p>
<p>‘Vous parlerez avec Cathérine de votre patrie; nous avons été là bas’ mij het vertrekken onmogelijk had gemaakt. -</p>
<p>Ik trachtte tot tijdverdrijf uittevorschen in welke betrekking mijn twee nieuwe kennissen tot elkander stonden, maar Cathérine was voorzichtig.</p>
<p>Is mevrouw al geruimen tijd geleden uit Frankrijk vertrokken?</p>
<p>‘Al drie jaar.’</p>
<p>Inderdaad! Mijnheer is wel gelukkig dat niets hem verhindert zoolang wegteblijven?</p>
<p>‘Integendeel’</p>
<p>Mag ik vragen wat mevrouw met dat integendeel bedoelt?</p>
<p>‘Dat ik 't niet zeer gelukkig vind altijd op reis te zijn.’</p>
<p>Altijd? Is dus mevrouw eerst drie jaar gehuwd?</p>
<p>‘Dat niet, maar mijnheer is eerst drie jaren zoo vrij.’</p>
<p>O! zoo, maar op die manier verliest men al zijn kennissen.</p>
<pb n="300"/>
<p>‘Ach, dat komt weer spoedig bij.’</p>
<p>Bovendien zijn er voor een vrouw veel bezwaren aan dit leven verbonden.</p>
<p>‘Aan ons leven zijn altijd veel bezwaren verbonden. De grootere bezwaren van het reisleven zie ik niet in.’</p>
<p>Mijnheer kan ziek worden op reis, dan staat mevrouw voor de zorgen alleen. Men kan sterven op reis...</p>
<p>‘O! dan’ zeide Cathérine met een uitdrukking op het gelaat alsof zij zeggen wilde: als hij sterft dan weet ik er wel raad op.</p>
<p>De slapende maakte eene onrustige beweging; een bange droom scheen hem te benauwen. Cathériene keek een oogenblik aandachtig naar de zakdoek om zich te overtuigen dat Monsieur wel degelijk sliep en fluisterde toen:</p>
<p>‘'t Is niet voor mijn pleizier dat wij reizen, mijnheer wil 't. Hij noemt het reizen de poëzie van 't leven maar ik heb nooit begrepen wat poëzie is. Een boom is voor mij een boom, of hij in Frankrijk of in Zweden groeit, op een schilderij staat of in een boek beschreven wordt. - Of de zon opkomt, ondergaat of hoog aan den hemel staat is mij volmaakt onverschillig en wanneer ik meer van lente en zomer dan van herfst en winter houd, dan is dit alleen omdat ik de koude niet verdragen kan. Men zegt dat er poëzie “dans la vie de nous autres” maar ik heb er nooit iets van gemerkt.’</p>
<pb n="301"/>
<p>Vindt u inderdaad geen poëzie in 't huwelijksleven?</p>
<p>‘In 't huwelijksleven? - Neen, dat is mij nooit opgevallen. Poëzie is 't onkruid van zieke hersenen. Wat ik het meest in de Zweden bewonder is dat zij geen dichters hebben.’</p>
<p>Wat dat aangaat is u verkeerd ingelicht. De Zweden hebben wel degelijk dichters en goede dichters ook.</p>
<p>‘'t Is waar, ik herinner mij in Stockholm het borstbeeld van een' dichter gezien te hebben, die Bellmann heette. Men zegt dat hij vroolijke verzen heeft gemaakt. Kent u geen gedicht van hem?’</p>
<p>Van buiten niet, maar ik heb zijn zangen boven in mijn koffer. Indien u mij vergunt zal ik het boek even halen.</p>
<p>Toen ik terugkwam snorkte Monsieur nog ijverig door en zat Cathérine nog altijd recht als een kaars met den stereotypen glimlach op het tafellaken te staren. Er was iets van Lots echtgenoote in die vrouw overgeërfd.</p>
<p>‘Om te zien of u goed Zweedsch kent’ zeide zij, ‘zal ik zelve het gedicht uitkiezen dat u vertalen moet.’</p>
<p>Zooals zij 't boek opensloeg werd het mij voorgelegd, maar nauwelijks was ik begonnen:</p>
<p>&nbsp;</p>
<p>En Potifar's huisvrouw wil Jozef met...</p>
<p>&nbsp;</p>
<p>toen zij 't boek weer terugtrok en dichtsloeg met de merkwaardige woorden:</p>
<p>‘Ce n'est pas de la poésie; ça se voit tous les jours,’</p>
<pb n="302"/>
<p>Toen de oude heer ontwaakt was en de Hollander van beider gezelschap reeds meer dan genoeg had, trok hij zich in zijn slaapkamer terug, vast besloten het nieuwe paar kennissen zooveel mogelijk te ontwijken, maar dit was gemakkelijker besloten dan uitgevoerd. Telkens als ik de deur opende om te ontsnappen, stond een van beiden op den gang en moest ik met een verontschuldiging over een of ander vergeten voorwerp weer in mijn vesting terugtrekken. Er bleef niets anders over dan uit het venster te gaan hangen, totdat ik het paar zou zien uitgaan. Dit gelukte inderdaad; hij vooruit, zij achter hem aan, en nauwelijks waren zij in een zijstraat verdwenen of ik snelde de straat op, maakte accoord met een' koetsier om mij naar Gamla Upsala te rijden en dook in een' hoek van het rijtuig neer, innig verheugd mijn vrijheid teruggekregen te hebben.</p>
<p>Het genot was echter van zeer korten duur. Op de groote markt werd de koetsier aangeroepen, en voordat ik iemand bemerkt had, stond de Franschman met één' voet op de trede van 't rijtuig, honderd verontschuldigingen aframmelend over zijn onbeleefd wegloopen, terwijl wij immers hadden afgesproken samen te zullen blijven. Gelukkig had ik een rijtuig voor vier personen en zonder dus zelfs te vragen waarheen ik ging, was hij terstond bereid de genoegens van mijn' tocht te deelen. Een oogenblik dacht ik dat Cathérine mij uitlachte, toen zij achter haar' vriend het rij-<pb n="303"/>tuig inklom, maar 't was gezichtsbedrog. De gewone glimlach lag onbeweeglijk op haar gelaat. Het ergst van alles was dat haar vriend in een alleronaangenaamste stemming bleek te zijn. Hij klaagde over de bestrating, die inderdaad zoo slecht is, dat ik niet gaarne het gezicht van een' Zweedschen vader zou aanschouwen, wanneer zijn zoon, de student hem de rekening van den schoenmaker voorlegt, klaagde over de stof, over wind, over zon, over de eentonigheid van de uitgestrekte vlakte, waarop zoover het oog reikte slechts wei- en bouwland te ontdekken was, over de Zweedsche koetsiers, die nooit in gelijkmatigen draf rijden en zoo voorts en zoo voorts, een regen van van klachten, die mij dermate verveelden, dat ik hem reeds lang verzocht zou hebben mij van zijn gezelschap te ontslaan, ware niet Cathérine tusschen beiden gekomen met haar' medelijdenden glimlach mij in 't oor fluisterend: ‘vergeef 't hem, hij lijdt aan rheumatiek.’</p>
<p>Het juiste verband van zijn gebrom en rheumatiek werd mij niet helder, maar ik vergaf, en had daarvoor 't genoegen den, geheelen avond in alleraangenaamst gezelschap doortebrengen. Het Gamla Upsala zelfs was niet in staat den man in zijn goede luim terugtebrengen.</p>
<p>Er was dan ook weinig overgebleven van de oude stad, waar eenmaal Odins hooge tempel op Odin's graf zich verhief evenals de St. Pieterskerk thans nog boven het graf van Petrus haar' dom
<pb n="304"/>
ten hemel heft, en waar met Odin's leer zijn tempel verdwenen is even als te Rome de machtige kathedraal eens zal afbrokkelen en verdwijnen, wanneer het verloop der eeuwen in het verslindend verleden het Vagevuur bij het Walhalla heeft begraven. Vier heuvels en een oud stuk muur van het kleine kerkje werden lang beschouwd als de eenige overblijfselen uit dien roemrijken tijd, maar het stuk muur is door de critiek reeds aan een veel latere bouwkunst toegewezen, en dus zijn de vier heuvels de laatste sporen der machtige godenstad. Van de drie hoogste, Koningsheuvels genaamd, en immer beschouwd als de graven van Odin Thor en Freya, zijn er reeds twee door heiligschennende handen geopend en 't is te verwachten dat Odin in zijn nederbuigende goedheid ook nog gedoogen zal dat nieuwsgierige oogen in 't binnenste van den derde blikken, tenzij het waar mocht zijn, wat verteld wordt, dat hij dit reeds vroeger heeft toegelaten. In 1846 werd de eerste geopend waarin steenen voorwerpen, beenderen van dieren, kool, asch, gouden sieraden, en een urn gevonden werden, waarin wederom beenderen van menschen en dieren benevens een kleine vogel van been gemaakt, besloten waren. In 1874 werd de andere heuvel doorzocht, en werden daar eveneens in been gesneden voorwerpen, sommige Romeinsch, andere Zweedsch werk, sieraden van gouddraad, beenderen en een boomstam opgegraven.</p>
<p>Thans is alles weder toegeworpen en boezemen zij
<pb n="305"/>
minder ontzag in dan ooit te voren, aangezien de reiziger op een der toppen staande zich niet eenmaal meer in gissingen verdiepen kan omtrent de heilige schatten, die onder zijn voeten verborgen liggen.</p>
<p>De Franschman was dan ook ten hoogste onvoldaan, schold op de Zweden, op den koster, die ons de kerk opende, op Odin, op het weer, en ten slotte ook op Cathérine, die hem ondersteunde, toen hij den grafheuvel beklimmen wilde en zich vuurrood tegen de steile helling opwerkte, om er aanstonds nog rooder met het angstzweet op 't gelaat weer afteglijden. Maar Cathérine morde niet, hoorde geduldig de verwijten aan en sloeg een' blik ten hemel om te controleeren hoeveel berusting er op het credit van haar rekening-courant werd geboekt. Die goede Cathérine! Nog dienzelfden avond, toen wij in een <hi rend="i">Schweitzeri</hi> naar Lecocq's dreunen luisterden, die volgens Monsieur afschuwelijk gespeeld werden door een schraal bezet harmonie-orkest, vond zij gelegenheid mij intefluisteren, dat zij altijd geduld had met man's boosheid, die uit rheumatiek ontsproot, want zij wist dat men van rheumatiek plotseling sterven kon. En toen zij dat gezegd had slurpte zij met innig welbehagen haar glas punch leeg en staarde naar de ondergaande zon als verwachtte zij elk oogenblik den vierigen wagen te zien aansnellen, die Monsieur met achterlating zijner have en van een testament ten haren bate naar betere gewesten over zou voeren.</p>
<pb n="306"/>
<p>'t Gelukte mij werkelijk den volgenden morgen zoo vroeg te ontsnappen, dat de welgemeende morgengroet op Monsieur's lippen 't niet tot rijpheid brengen kon. Hij had naar mij gevraagd, men had mij gezocht, maar de Hollander ijlde als een vluchteling straat in straat uit, sidderde voor elk wit vest dat hem tegenblonk en genoot alleen rust binnen de muren waar hij iets belangrijks hoopte te aanschouwen. Zoo zag ik de beroemde bibliotheek waar de boeken sprekend geleken op boeken uit andere bibliotheken, zag het koninklijk slot, waarin men zich aan de hand van zijn gids in de meest onvruchtbare gissingen verdiepen kon over den oorspronkelijken vorm van 't gebouw, dat Gustaaf Wasa hier begon, dat Karel XI voortzette, waar de geheele familie Sture vermoord werd, waarin Christina de kroon neerlegde, dat eenige malen verbrandde en eerst in 1820 gereed kwam zooals 't thans is, zag de schilderijen in 't Gustavianum waaraan niets, en de verdere merkwaardigheden waaraan niet veel te zien is. Ik at niet in 't hôtel, sloop later als een dief naar mijn kamer, deed de deur op het nachtslot, opende niet toen er geklopt werd en slaagde er op die manier in den geheelen dag aan de blikken van Monsieur en Cathérine te ontsnappen met stellig plan den volgenden morgen vroeg met de stoomboot naar Stockholm te vertrekken en door middel van een visitekaartje van mijne nieuwe kennissen een tamelijk koel afscheid te nemen. -</p>
<pb n="307"/>
<p>'t Was den volgenden morgen bladstil en de effen blauwe hemel voorspelde een' snikheeten dag. Het kaartje was beschreven en werd achtergelaten in de handen van den Oberkellner. De boot was amper begonnen te rooken toen mijn handkoffertje reeds onder een bank werd neergezet, en ik ongeduldig op het dek heen en weer liep, aangegaapt door straatjongens en scheepslui, die als echte Zweden zich van ongeduld volstrekt geen begrip konden maken.</p>
<p>Nog een half uur moest er verloopen voordat de boot vertrekken zou; in een half uur kon veel gebeuren, en behalve dat er een menigte menschen aan boord kwamen, gebeurde er in dit half uur ook werkelijk zeer veel. De nijdige fluit trilde eindelijk scherp door de lucht, de bel werd geluid, eenmaal, tweemaal, maar de plank werd nog niet weggetrokken, want...hijgend en blazend kwamen Monsieur en Cathérine op het laatste oogenblik aandraven om mij nogmaals een' mooien zomerdag te vergallen.</p>
<p>‘Nog juist bijtijds mijnheer de Hollander, om uw aangenaam gezelschap nog eenigen tijd te kunnen genieten. Waarom ons niet eer gezegd dat het uw plan was heden te vertrekken?’</p>
<p>Wat hadden zij zich dat ellendige half uur uitstekend ten nutte gemaakt. Ik meende 't inderdaad ernstig toen ik hen daarover mijn compliment maakte. Met een verplicht samenzijn op een stoomboot voor oogen, dat een vijftal uren minstens duren moest was 't ook niet raadzaam
<pb n="308"/>
iemand toetevoegen: ruk uit, je gezelschap smaakt mij als colloquint! Ik zocht dus naar een zachter middel om den Franschman te kennentegeven dat hij wel zou doen bij de eerste halt aan land te gaan en een terugkeerende boot naar Upsala aldaar aftewachten. Monsieur wilde echter mijn bedoeling niet vatten en zelfs toen ik het wanhopig besluit nam midden door het land heentetrekken, daar waar de kaart noch steden, noch dorpen, noch wegen, noch vaarten aanwees, toen ik op zijn herhaalde vragen hoe ik dan eigenlijk reizen wilde niets antwoordde dan: ik weet het niet, maar ik doe 't, te voet of te paard, des noods met mijn' koffer op den rug, al moest ik nacht aan nacht onder den blooten hemel doorbrengen en in tweemaal vier en twintig uren geen stuk brood en geen druppel water te zien krijgen (voor welke ijsselijkheden geen enkele grond bestond), 't is een fantasie waartoe niets en niemand mij dwingt, maar die ik juist daarom volbrengen wil...zelfs toen liet hij zich niet uit het veld slaan, maar riep opgewonden uit:</p>
<p>‘Eh bien, nous, irons! Nous braverons le danger ensemble. Vous - vous parlerez Suédois, nous - nous vous tiendrons compagnie.’</p>
<p>Ten einde raad bleef mij niets over dan 't heilig voornemen den man dit jeugdig enthousiasme duchtig intepeperen. -</p>
<p>Het varen op Zweedsche kanalen - met mate genoten - behoort tot de eigenaardigste genoegens eener
<pb n="309"/>
noordsche reis. Onder het uitgespannen zeildoek der stoomboot beschut voor de brandende zonnestralen, verzinkt de reiziger op zijn plaid uitgestrekt door de zwoele zomeratmosfeer in dien heerlijken toestand tusschen waken en droomen, waarin elk gedruisch tot een nauw hoorbaar suizen wordt verminderd en het panorama, dat voorbij glijdt, op de landschappen dier schoone tooverwereld begint te lijken, welke ieders blikken wel eens in den droom aanschouwd en genoten hebben. Dan eerst wordt het liefelijk en toch zoo ernstig karakter dezer eenvoudige, stille natuur duidelijk, waar de stoomboot nog te dulden is, omdat zij op de nauwe kanalen zich tracht te voegen naar dat karakter, maar waar de onrustig hijgende en jagende locomotief een onopgeloste dissonnant in de zachte harmonie blijft. Voor een Hollandsch hart is er iets huiselijks in die nauwe vaart geheel gevuld door het breede lichaam der boot, die het troebele water in breede golven achter zich aan over het zwakke, buigende riet heen tegen de kleiachtige oevers opstuwt. Rechts en links strekt zich een onafgebroken vlakte van wei- en bouwland uit, hier en daar met een boschage beplant, waarin de woning van de landeigenaar verscholen ligt. De stoomende machine, die langzaam door het dikke water heenworstelt dreunt u weldra in een zoete dommeling, die het eenvormige landschap niet weerhoudt. Als ge de oogen weer opent houdt de boot stil zonder dat er eenig spoor van een dorp te ontdekken is. Een enkele reiziger wordt
<pb n="310"/>
door een wagentje opgewacht of gaat te voet dieper het land in; een paar anderen komen aan boord. Voorzichtig gaat het nu verder door 't smalle kanaal. Het weiland wordt afgewisseld door dicht bosch; nergens een woning, nergens een pad, niets dan de eenzaamheid. De vogels tjilpen in het dichte groen, de zon speelt met warme tinten op den mossigen grond, als de zomer niet zoo kort was zou 't der moeite waardig zijn hier den kluizenaar te spelen. Eensklaps stijgen de oevers snel omhoog; tusschen breede dijken ligt het kanaal als eene nauwe goot ingesloten en de bosschen worden geheel aan 't oog onttrokken. De stuurlui, meestal twee in getal hebben al hun behendigheid noodig om het vaartuig voor stooten te behoeden. Hooger stijgen de groene wanden, en na een langzame wending verrijst eensklaps een spoorbrug boven 't hoofd, die zich opent om den mast en schoorsteen der stoomboot een' doortocht te verschaffen. Statig als een zwaan zweeft het schip onder de baan van zijn vluggeren mededinger door en de twee hooge dijken blijven zoolang het uitzicht versperren, dat men wederom de oogen sluit en geruimen tijd ongestoord van oude tijden droomen kan zonder dat eenig ongewoon geluid den slaper opschrikt. Eindelijk klinkt een schrille fluit door het luchtruim. De boot ligt als in een gevangenis. Rechts en links hooge muren, voor en achter zware, houten deuren. Toch stroomt het water door kleine openingen naar binnen, het
<pb n="311"/>
dek rijst voortdurend, roode, houten huisjes komen over de muren heenkijken en nemen het drijvend huis gastvrij in hun midden op. Menschen komen aan boord en gaan weer aan land, men reikt elkaar de hand, koopt, verkoopt, bestelt, brengt berichten over en als de voordeuren der sluis langzaam worden opengedraaid zweeft de boot weer verder en is het kleine dorp weldra uit het gezicht verdwenen. Dikwerf opent zulk een sluis den toegang tot een meer, dan wijken de oevers zoover uiteen dat de warme dampkring hunne heuvelreeksen en dennenbosschen met een blauwachtig waas bedekt, dat zich diep in het heldere water spiegelt welks kalme oppervlakte ter nauwernood een' rimpeling vertoont en het brandend zonneschijnsel onverflauwd weerkaatst. Ook dreigt het rustig genot wel eens verstoord te worden, wanneer het gebrul van een' schuimenden waterval sterker en sterker wordt en de witte koppen der spattende golven in de verte zich dreigend verheffen, maar dan wendt een krachtige draai van het rad den boeg nog tijdig ter zijde en terwijl de groote watermassa zich bruisend over de uitstekende rotsen heenwerpt, glijdt het schip kalm een zijkanaal binnen, waaruit het door middel van een sluis veilig het breedere vaarwater weer binnenstevent zoodra het gevaar geweken is.<note n="1" place="foot">Op elk kanaal treft men al deze bijzonderheden niet te zamen aan. De schildering is algemeen bedoeld.</note></p>
<p>De groote haast waarmede de Franschman en zijn
<pb n="312"/>
gezellin gepakt hadden en naar de boot waren geijld, gevoegd bij de hooge temperatuur, die onder het beschermend doek heerschte, had weldra beider oogleden geheel doen toevallen. Een oogenblik kwam de gedachte in mij op bij een halt ongemerkt aan land te gaan, maar 't was dien dag moeielijk voor hem, die zich eenmaal had neergevlijd om tot zich zelven te zeggen: neem uw beddeken op en wandel. Monsieur mocht er den zonnestralen dank voor weten dat wij te Skokloster samen aan land gingen.</p>
<p>Skokloster is een paleis, hetgeen voor den vreemdeling in den regel beduidt een gebouw waar niets te zien is, maar Skokloster maakt op de gewone paleizen eene uitzondering. Niet dat de huisbewaarder u terstond te woord staat, integendeel hij kondigt op hoogen toon aan dat zijn maag behoefte gevoelt aan een <hi rend="i">smörgås</hi> en laat u de vrijheid in het voorportaal te blijven staan of op den grond te gaan zitten. Doch er is werkelijk in Skokloster meer en veel meer te zien dan in de andere Zweedsche sloten waar de reiziger heen gestuurd wordt. In plaats van de gewone zalen, waar men genieten mag van een schitterend festijn, dat er anderhalve eeuw geleden gevierd is, van de stoelen, waarop de een of andere groote man gezeten heeft, die lang tot het stof zijner vaderen is weergekeerd en van de gevangenissen, waar men bij het weifelend licht van een dievenlantaarntje de indrukken van vorstelijke voetstappen op den grond zoeken moet,
<pb n="313"/>
zijn hier vertrekken een tweetal eeuwen oud met wanden, zolderingen, vloeren, schoorsteenmantels, meubelen, schilderijen en sieraden ongedeerd bewaard. Zelden is men zoo goed in staat als hier zich een' achtergrond en omlijsting van de geschiedenis te vormen, en de goed onderrichte bewaarder van dit - thans onbewoond - kasteel verhindert eene nauwkeurige, langzame beschouwing niet. De gids overdrijft niet waar hij van dit slot zegt: ‘l'intérieur du chateau est un vrai musée de curiosités.’ Behalve dat de portretten van Tromp, de Ruiter, de de Witten, de schilderstukken die Schevelingen, den tocht naar Chattam voorstellen, het Delftsch aardewerk en andere Hollandsche kunstproducten den Nederlander reeds moesten aantrekken, waren de prachtige Gobelins door koning Lodewijk XIV geschonken, de plafonds in gekleurd haut-relief van gips gewerkt, de zes kamers met oude wapenen, de groote kasten vol ivoren snijwerk en andere curiositeiten een langere studie waard dan wij er aan konden besteden. Toen eindelijk de ring met bloedrooden robijn voor den dag werd gehaald, die Gustaaf Adolf aan zijn geliefde Ebba Brahe had geschonken, kon ik niet nalaten Cathérine op de poëzie van dien bloedigen traan opmerkzaam te maken, maar zij haalde koel haar schouders op en antwoordde:</p>
<p>‘“Si c' est là votre poésie!”’</p>
<p>‘En nu waarheen,’ vroeg de Franschman, toen
<pb n="314"/>
de bezichtiging was afgeloopen, en hij 't zweet zich van het voorhoofd wischte.</p>
<p>Het best is dat u hier een stoomboot afwacht en ik het land binnentrek.</p>
<p>‘Dat is tegen onze afspraak, mijnheer. Wij gaan waarheen u gaat. Wees zoo goed en wijs op de kaart waarheen de reis leidt.’</p>
<p>Maar mijnheer, u is reeds afgemat; mijn weg leidt door ongebaande streken; u zal toch mevrouw niet aan een wandeling door het bosch willen blootstellen.</p>
<p>‘Bekommer u niet over Cathérine, maar wijs mij den weg op uw kaart.’</p>
<p>Er flikkerde iets als een bliksemstraal uit Cathérine's kleine oogen, haar lippen trilden, maar weldra had zij haar vorige kalmte teruggekregen en snoot bedaard haar' neus terwijl ik nog altijd een' heftigen uitval wachtende was.</p>
<p>De kaart werd ontvouwd. Hier is de weg mijnheer; oversteken met een bootje en dan dwars door het land heen naar Sigtuna; die stad bezichtigen en vervolgens naar het een of ander station van de lijn Upsala-Stockholm.</p>
<p>‘Maar er is geen weg.’</p>
<p>Ik zeide u immers, als er geen weg is, ga ik zonder weg, maar in allen gevalle ik ga!</p>
<p>‘Aan uw plan is niets te veranderen?’</p>
<p>Niets.</p>
<p>‘Welnu Cathérine, wij gaan mede!’</p>
<pb n="315"/>
<p>Cathérine viel mij tegen. Al mijn hoop was gevestigd op het noodzakelijk knappen van haar elastiek martelaars-geduld, maar 't scheen dat de rekbaarheid van deze stof zich aan de noodzakelijkheid in 't minst niet stoorde. Zij glimlachte slechts, en in plaats van mijn vroolijk gezelschap kwijt te zijn, waren wij slechts voor een' nieuwen en lastigen tocht vaster dan ooit verbonden. Evenwel, een bezwaar, waarop wij niet gerekend hadden, dreigde nog de reis te doen mislukken: er waren geen roeiers te krijgen in de kleine herberg waar wij een zeer bescheiden middagmaal gebruikten, en de waard vreesde zelfs dat wij er nergens zouden vinden, daar iedereen op het land bezig was, waar geen handen gemist konden worden.</p>
<p>Doet er niet toe, <hi rend="i">gästgifvare</hi>, wanneer je een schuit voor mij vindt dan roei ik zelf.</p>
<p>‘Mais monsieur, y pensez vous par cette chaleur?’</p>
<p>Het staat u volkomen vrij hier te blijven mijnheer, maar ik ga, al moest ik tot Stockholm doorroeien! Bovendien als u meegaat moet u ook een riem vatten.</p>
<p>De herleefde hoop stierf weer terstond; Monsieur zou roeien en Cathérine zou hem aflossen. Zoo gezegd, zoo gedaan; de schuit werd gevonden, eene kleine jongen, die medeging om het vaartuig terugteroeien sloeg met ons de handen aan 't werk; de waard wees eene richting aan, waarin wij kans hadden menschen te vinden om ons verder voorttehelpen en de tocht nam een' aanvang.</p>
<pb n="316"/>
<p>De Franschman was weer bijzonder goed gestemd. Ondanks den ongewonen arbeid in de ongewone hitte overlaadde hij ons met calembours, lachte zelf 't hardst en hief van tijd tot tijd een opera-aria aan waarvan hij nooit meer dan de acht eerste maten kende.</p>
<p>De kleine jongen hielp dapper mede en Cathérine plaste nu en dan voor den schijn ook eens de riemen in 't water. Hoewel de overvaart, zooals gewoonlijk, veel langer duurde dan wij gedacht hadden, smaakten wij toch eindelijk de voldoening het dichte riet binnenteglijden, dat hier den overgang tusschen land en water vormde. 't Was echter een noodlottige inval van den ongeduldigen Franschman om zich reeds opterichten voordat de boot een eindweegs het zand was opgestuwd; aan dien schok kon hij geen' weerstand bieden. Na eenige diepe buigingen voor den grond dien hij ging betreden verloor hij het evenwicht en viel op Cathérine's schoot neer, terwijl zijn hoed terstond als een dobber op het bewogen watervlak danste. Gegil van den eigenaar van 't hoofddeksel, die met veel moeite overeind geholpen werd en van den kleinen jongen, die niet bang voor een paar natte voeten was, zijn' druipenden hoed weer in ontvangst neemt.</p>
<p>Deze kleine ramp bracht een' geheelen omkeer in Mijnheer's stemming te weeg. De natte hoed was voor het oogenblik onbruikbaar, een roode zakdoek moest hem over 't hoofd gebonden worden en met de calembours was 't voor de verdere reis gedaan.</p>
<pb n="317"/>
<p>Recht voor ons lag thans een tamelijk steile heuvel dicht met kreupelhout begroeid, waardoor geen zweem van een pad te ontdekken was. Er hielp niets aan, wij moesten er tegen op en wat meer is toen de jongen teruggeroeid was, moesten wij onze eigen bagage dragen. Het duurde niet lang of aan steunen en klagen, dat weldra tot vloeken en razen oversloeg, was geen gebrek. Zweden was een ellendig, onbewoond land, het volk een bende halve wilden, het klimaat een smeltkroes of een ijskelder, de wegen goed voor wilde beesten, het reizen hier het duurste van alle genoegens enz. enz. een prachtig staaltje van Fransche welsprekendheid, hijgend en blazend uitgegalmd en afgebroken door driftige uitroepen en zelfs verwenschingen tegen Cathérine, wanneer zij de takken niet lang genoeg op zij hield of te gauw vooruit klom. Eindelijk bereikten wij de hoogte waar het bosch ophield en een schaduwloos, zandig pad tusschen akkers voor ons lag. Ik had mij steeds op een' tamelijken afstand van den ontevredene gehouden, maar thans riep hij mij tot zich:</p>
<p>‘Mijnheer, wacht toch een oogenblik. Laat ons hier ten minste eens roepen; misschien zijn er menschen in de buurt, die ons een' beteren weg kunnen wijzen of een wagen verschaffen. U holt maar door alsof wij van daag nog te voet naar Stockholm moesten komen en ik bezwijk in deze warmte. Ach, waarom heb ik zulk een' dwazen tocht ondernomen!’</p>
<pb n="318"/>
<p>Wij schreeuwden eens, tweemaal, driemaal, maar toen er zelfs geen echo antwoordde, wist ook de Franschman er niets anders op dan kalm verderteschrijden elk met zijn koffertje in de hand of op den schouder. Geen wolkje kwam voor de zon, geen koeltje droogde de biggelende zweetdroppels en het tieren van den Franschman verstomde geheel. Zwijgend schreden wij voort terwijl groote parelen van ieders voorhoofd afgudsten, en mijnheers halsboordje zoowel als zijn manchetten binnen weinige oogenblikken elk gevoel van eigenwaarde en zelfstandigheid op zij hadden gezet. Ook de blauwe strik die Cathérina's zedig gesloten japon versierde, vertoonde een menigte ronde, zwarte vlekken en haar glimlach bezweek, hoewel de verwachte, vierige wagen zeker nooit dichter nabij was geweest. Een twintigtal minuten moesten wij aldus tusschen de open velden voortwandelen, voordat een rood huisje aan de mogelijkheid van rust en redding deed gelooven. De Franschman zonk uitgeput op een bank voor de deur neer, ik trad binnen en vond er twee jufvrouwen met kousen-breien bezig, terwijl een derde, met den rug naar de deur gekeerd, bij het vuur werkzaam was. Ongelukkig schrok de laatste, toen zij zich omkeerde, zoo geweldig van den vreemdeling, dat zij een groote aarden pot midden in 't vertrek op den vloer in scherven liet vallen. Wel bevond er zich alleen water in; maar behalve dat ik duchtig bespat werd, had deze
<pb n="319"/>
val een allernoodlottigste uitwerking op de stemming der huisvrouw, van wier goedheid wij afhingen. Zoo barsch mogelijk berichtte zij geen paard, geen wagen en geen jongen beschikbaar te hebben, zoodat er dus zelfs geen hand te verkrijgen was om onze goederen verdertedragen. Of er in de buurt iets te krijgen was wist zij niet, en als wij 't weten wilden moesten wij 't maar zelve onderzoeken. Bij gevolg mijnheer, zoo eindigde mijn relaas aan den Franschman, moeten wij verder.</p>
<p>‘Verder? en te voet? Ik zeg u dat ik geen' stap meer doe, dat ik hier blijf al moest ik als een hond voor de deur blijven liggen. U wil mij toch geen beroerte bezorgen?’</p>
<p>Hoe aandachtig keek Cathérine hem aan bij die laatste woorden. Zij zag den vierigen wagen weer naderen, maar hij rolde voorbij.</p>
<p>Als u niet wil, mijnheer, dan al ik alleen verder gaan. Ik heb geen tijd te verliezen.</p>
<p>‘Maar, u zal mij toch hier niet alleen overlaten aan die vervloekte Zweden, welke ik niet versta, en die mij zullen afzetten, terwijl ik niet eenmaal weet hoe of ik ooit hier weer van daan kom en waar ter wereld ik op de kaart mij bevind?’</p>
<p>Welnu, mijnheer, ik zal naar een wagen zoeken in een der volgende woningen, maar indien er geen te vinden is moeten wij in 's hemelsnaam te voet verder gaan.</p>
<pb n="320"/>
<p>‘Zoek, doe uw best, maar loop wat ik u bidden mag niet weg. Het berouwt mij al meer dan genoeg dat ik met u mede ben gegaan. Cathérine, houd dan toch de parasol recht boven mij, of is 't u ook onverschillig of ik een beroerte krijg?’</p>
<p>Cathérine had haar' glimlach teruggekregen en hield geduldig de parasol boven het kale hoofd van haar' reisgezel.</p>
<p>Het duurde een' geruimen tijd voordat ik zelfs maar de mogelijkheid inzag van een paard en wagen te krijgen. Roode huisjes stonden er genoeg rechts en links tusschen de akkers rondgestrooid, met schuren en stallen voorzien, alles sluimerende in de brandende middaghitte, maar overal waren mannen en dieren afwezig en de achtergebleven vrouwen zonden mij onbarmhartig verder. Eindelijk vond ik een' ouden man, die wel een paar paarden, maar geen jongens had om ons te vergezellen. Hij scheen niet genegen ons te helpen. Ik bood hem geld, maar dit middel werkte niets uit. ‘Dat zullen we later wel vinden,’ zei hij, ‘'t is maar, ik heb één jongen te huis en morgen moeten de beesten den heelen dag werken.’</p>
<p>Toen 't geld niet baatte, beproefde ik 't nog eens met goede woorden, sprak hem van een' zieken heer, die ginds met zijn vrouw op mij wachtte, van de groote warmte, van vreemdelingschap, van afgedwaald zijn, van medelijden en vond werkelijk baat bij dit meestal vruchteloos middel.</p>
<pb n="321"/>
<p>‘Als mijnheer nu de teugels wil aanvatten, en met mevrouw op de eene kar plaats nemen, dan kan mijn zoon den zieken heer rijden.’</p>
<p>Dit voorstel werd aangenomen en ondanks het hobbelige van den weg en het ongemakkelijke van het voertuig kwam de goede luim van den Franschman half weer terug, toen hij naast den jongen al knikkebollend voortschommelde.</p>
<p>Toen Cathérine naast mij zich had neergezet en de ongeduldige bruine vrijheid had gekregen achter den anderen wagen aantedraven, kon ik de opmerking niet weerhouden dat Monsieur geen gemakkelijk mensch was om mede omtegaan.</p>
<p>‘Neen,’ zeide Cathérine met een' zucht.</p>
<p>Er behoort veel liefde toe om op den duur tegenover zoo iemand bedaard te blijven.</p>
<p>Een zonderlinge blik en de onuitwischbare glimlach waren het eenige antwoord dat mij ten deel viel.</p>
<p>En zelfopoffering, voegde ik er bij.</p>
<p>‘Ach neen’ antwoordde zij nu, ‘ik heb immers geweten wie hij was en wat ik deed.’</p>
<p>Thans was 't mijn beurt om haar een' zonderlingen blik toetewerpen. Na een oogenblik stilte vervolgde zij: ‘Het huwelijksleven was mijn ideaal niet, maar’...</p>
<p>In dit Multatuliaansche maar bleef de goede vrouw hokken, totdat ik vragend vervolgde: uw ideaal niet, maar...?</p>
<pb n="322"/>
<p>‘Maar iedereen kan zijn ideaal niet terstond verwezenlijken.’</p>
<p>En mag ik ook weten wat dan uw ideaal is?</p>
<p>‘Zeker; mijn ideaal is een klein huis dat mij in eigendom toebehoort, waarvan ik des noods een paar kamers verhuur; verder nette meubelen, die ook mijn eigendom zijn, alle dagen naar mijn' zin eten, een paar mooie, witte katten tot gezelschap en eens in de week een gezellig avondje met mijn vriendinnen.’</p>
<p>Dus voor een' man is er geen plaats in uw ideaal!</p>
<p>Weer diezelfde zonderlinge blik.</p>
<p>Dit was zeker een wonderlijk ideaal en dat zij 't mij meedeelde was nog wonderlijker, tenzij Monsieur het bestaan er van ook kende en hunne vereeniging dus slechts op een contract uitliep of liever op een mortis causa donatio. Alles bevestigde een conjectuur, die ik bij onze eerste ontmoeting reeds had gevormd, nadat het schijnbeeld van een gelukkig huwelijk even spoedig verdwenen als ontstaan was en die mij toen tot de vraag had geleid of 't niet beter ware in plaats van de bekende stelling: alle disharmonie is onbegrepen harmonie, een andere optewerpen: alle harmonie is onbemerkte disharmonie.</p>
<p>In Sigtuna raakte ik eindelijk van het weinig aangename paar bevrijd. De oude heer was te vermoeid om nog verdertetrekken. In het onaanzienlijk herbergje nam hij voor één' nacht zijn intrek, vroeg mij de noodige inlichtingen voor de verdere reis op
<pb n="323"/>
papier en liet mij toen alleen de drie bouwvallen bezoeken, die van Sigtuna's vroegere grootheid nog over zijn. Het nu zoo armzalig dorp was in de negende eeuw een merkwaardige stad, maar na twee verwoestingen had het de kracht verloren zich weer opterichten. De zilveren poorten der stad werden in 1187 naar Rusland weggevoerd; een groot deel der inwoners vluchtte naar Zwitserland, waarheen zij de Tell-sage overbrachten (een ‘on dit’). Nu getuigen alleen de bouwvallen der kerken nog dat hier eens een groote en machtige stad gestaan heeft. Vooral de St. Peters en de St. Olofs kerk, waarschijnlijk uit de laatste helft der 12<hi rend="sup">e</hi> eeuw dagteekenend, wekken door hare zeer eigendommelijke afwijkingen van den gewonen grondvorm der Romaansche basilieken zelfs bij niet-bouwkundigen groote belangstelling op.</p>
</div>
<div type="chapter">
<pb n="324"/>
<head rend="h3">Gotland.</head>
<p>Toen van de kusten der Zwarte Zee het volk der Goten noordwaarts trok en Scandinavië bevolkte, vond een hunner helden aldaar een eiland, dat alleen gedurende den nacht boven het water uitstak en overdag beneden den waterspiegel terugzonk. Thjelvar - zoo heette de held - bracht toen vuur naar het eiland, waardoor het niet meer verzonk, en noemde het naar zijn volk, waarnaar het tot op den huidigen dag Gotland is blijven heeten. Nadat zij eenigen tijd op dit eiland hadden gewoond, Vikingstochten door de geheele wereld hadden gedaan en een menigte schatten van het stervende Romeinsche rijk hadden verzameld, werd het kleine land te klein voor de aangroeiende bevolking, en door het lot aangewezen moest een derde deel Gotland verlaten. Eerst met geweld waren de slachtoffers der fortuin er toetebrengen zich voor een nieuw vaderland inteschepen. Weggejaagd door hun broeders trokken zij Rusland door, keerden naar
<pb n="325"/>
de Zwarte Zee terug en zouden daar thans nog de sporen hunner taal hebben bewaard. Ofschoon de achtergeblevenen zich onder bescherming van Zwedens koningen hadden gesteld ter beveiliging hunner schatten, die reeds begeerige oogen tot zich trokken, belette dit niet dat in 1030 koning Olof Haraldsson, die wegens zijn overmaat van christelijke liefde uit zijn eigen Noorwegen weggejaagd was, met 240 man op Gotland landde, ten einde aldaar met de verbreiding der waarheid nog eens zijn geluk te beproeven. De bewoners, die toen op verre na niet dien waarheidsdorst hadden, waaraan de hedendaagsche koortshitte lijdend is, verzochten hem heentegaan, en liepen zelfs te wapen om aan dit verzoek kracht bijtezetten. De 240 man vochten echter zoo dapper, en de koning zelf bad zoo lang en zoo vurig, dat de Gotlanders bij Lärbro verslagen werden, en dat de knieën en handen des konings groeven in den steen maakten, die tot voor korten tijd aldaar nog te zien was.</p>
<p>Zoo werd dus hier de waarheid met geweld aan het volk opgedrongen, den geweldenaar - thans Olof den heilige, le succès absout - werden altaren en kerken gewijd, en zoo is 't ook op meer andere plaatsen toegegaan.</p>
<p>Heel veel onderscheid tusschen 't heidendom en die nieuw ingevoerde leer was er oorspronkelijk niet. Het groote nieuws, de verdraagzaamheid of liever het schouderophalend dulden, dat iederen bezitter van de
<pb n="326"/>
waarheid eigen is, en waarop hij zelfs meent zich te mogen verhoovaardigen, was hier in den beginne nog niet aanwezig. De eene partij verbrandde de nieuwgebouwde kerken van de andere en de andere vernietigde de oude altaren der eene. Ieder, die Wall bezoekt kan nog heden ten dage uit den mond van den <hi rend="i">klockare</hi><note n="1" place="foot">Koster.</note> vernemen, dat de eerste Christenpriester die aldaar een kerk had gebouwd, een' zoon had, die ook een kerk wilde bouwen. Deze vroeg daartoe verlof van zijn' vader en verkreeg dit. Toen na eenigen tijd de nieuwe kerk klaar was, noodigde de zoon den vader uit het werk te komen zien. Te dien einde klommen vader en zoon op den toren der oude kerk en schoven door een der openingen een plank naar buiten, waarop de zoon het eerst vooruittrad om zijn' vader het nieuwe gebouw te wijzen. - De plek schijnt zonderling gekozen, maar de koster staat voor de waarheid in. - Nauwelijks had de vader de kerk gezien, of het werk van zijn' zoon scheen hem zoo oneindig voortreffelijker dan het zijne, dat hij zonder lang bedenken zijn' oudsten lieveling naar beneden wierp, waar deze juist in een geopend graf terecht kwam. Ongelukkig verloor de vader zelf daarbij ook het evenwicht en stortte in hetzelfde graf neer waar zij nu vereend in vrede rusten, ofschoon gedurende een oogenblik de wereld te klein voor beiden scheen.</p>
<pb n="327"/>
<p>Wie dit niet gelooven wil, mag met den <hi rend="i">klockare</hi> over de waarheid van zijn verhaal twisten, maar dat zulk een verhaal ontstaan kon, pleit niet voor de liefderijkheid en zachte zeden der toenmalige Gotlanders. De heidenen verbrandden later beide kerken en nog vele andere, maar gaven ook een duidelijk bewijs van niet de slechtsten te zijn, toen zij in Wisby de eerste Christenkerk spaarden, omdat de priester op het dak was geklommen en verklaarde mee te willen verbranden, Des te meer pleit dit feit ten hunnen voordeele, omdat Wis- of Wi-by beduidt: offerplaatsdorp en dus bewijst, dat de beleefde Christenen eenvoudig het terrein aan Odin gewijd in beslag hadden genomen. Evenwel, Odins rol was afgespeeld, en het Christendom zweefde in de lucht, die ieder inademde; Odin ging dus en de kerken verrezen in menigte.</p>
<p>De bezigheid der Gotlanders bleef handel met zeevaart, ofschoon de woeste rooftochten der Vikings plaats maakten voor vreedzamer reizen, die ten minste door middel van koop en verkoop den schijn van recht voor zich hielden. De ligging van het eiland droeg er niet weinig toe bij om de hoofdstad tot een' bijna ongeëvenaarden bloei onder de noordsche handelsteden te verheffen. Midden tusschen de Duitsche en Nederlandsche koopsteden aan den eenen en de Russische aan den anderen kant gelegen, werd Wisby weldra de stapelplaats der waren van westelijk Europa, Rusland, Perzië en Indië. Alle schatten van het oosten
<pb n="328"/>
trokken over Nowgorod naar Gotland heen en werden aldaar tegen Europeesche waren ingeruild. Van het Hanzeverbond werd Wisby een der machtigste leden; de naam van een' koopman hing af van zijn reizen naar Gotland; het Waterrecht, ‘dat de Kooplüde und de Schippers gemaket hebben to Wisby’ gold tot in ver afgelegen landen als het Gullandske Water Rätt, en die zich vergreep tegen de ordonnanciën van Wisby's kooplieden, werd uît alle handelsgemeenschap uitgestooten, in alle plaatsen en op alle wegen.</p>
<p>In het begin der 13e eeuw woonden 12000 menschen, allen kooplieden, bakkers, goudsmeden en geestelijken, binnen de nieuwgebouwde wallen, die de opgestapelde schatten tegen naijverigen moesten beveiligen; een raad van 36 leden en 2 burgemeesters had het recht een eigen munt te slaan met Wisby's wapen, een kruisdragend lam, gestempeld, en de Duitschers die Gotland bezochten, maakten een bijzondere, voornamere klasse onder de kooplieden uit.</p>
<p>Voor het grootste deel in overgangstijl, dat wil voor Gotland zeggen in rondboogstijl, doch hier en daar, nu eens meer dan eens minder met Gothische vensters, spitsbooggewelven en rosetten voorzien, verrezen kerk na kerk op het eiland, klein en vriendelijk in de dorpen, doch ruim en ontzagwekkend in de hoofdstad. 95 prijkten er op het land, 20 in of bij de stad, en toen de plaats binnen de wallen te beperkt werd, overwon de kunst alle moeilijkheden en bouwde de
<pb n="329"/>
Helgeandskyrka, die twee schepen boven elkander bezit. Elke natie, die haar kooplieden in grooten getale naar Gotland zag trekken, stelde er een eer in een eigen kerk in Wisby te bezitten; de Duitschers lieten er in 1225 hun St. Mariakerk wijden, de Nederlanders St. Gertruda, de Russen de Ryska-kyrka en de Lijflanders St. Jakobus, allen ruime, statige gebouwen, prachtig en kostbaar versierd om een waardige plek aantebieden, waar de rijke koopman met zijn gezin de knieën voor de godheid zou kunnen neerbuigen, en waar zijn stoffelijk overschot naderhand zonder al te groote ergernis in gewijde aarde zou kunnen rusten. Twee zusters, die elkander het daglicht niet gunden, wedijverden in loffelijke mededinging om haar liefde voor den Albestuurder te toonen en bouwden St. Lars en St. Drotten, die nog heden ten dage de zusterkerken heeten.</p>
<p>Een Duitsche schoenmaker in de St. Clemenskerk vond zoo maar zoo een gans met 24 jongen van zuiver goud, waardoor hij een rijk man en <hi rend="i">dus</hi> - zegt de legende - burgemeester der stad werd. Het <hi rend="i">dus</hi> van deze legende is het eenige bewijs niet, dat al de praal van Wisby een zeer burgerlijk karakter droeg. Het waren, gelijk een Fransche schrijver van een ander volk zeide, groote dingen zonder grootheid. Er heerschte een naijver, een kleingeestigheid, een kruiperij voor de machtigen, een aanbidding van het gouden kalf,
<pb n="330"/>
welke haars gelijken....... in 't geheel niet behoeven te zoeken.</p>
<p>De kleingeestige onderdrukking van het landvolk door de inwoners van Wisby - die hun natuurlijke vrienden, welke tegen elken vijandelijken aanval hun van groot nut, maar, verbonden met den vijand, hun van groot nadeel konden worden, uitpersten, om een paar goudstukken meer in hun schatkisten opeentehoopen - kan als een historisch karakteriseerend feit worden beschouwd vooral in verband met de laffe onderdanigheid dier zelfde fiere stadsbewoners, toen koning Magnus Ladulås van Zweden, die nog altijd als beschermer van Gotland fungeerde, hen rekenschap van deze handelwijze vroeg, zoowel als van de eigenmachtige bevestiging hunner stad door middel van muren en torens. Zonder een enkel woord tegenspraak teekende Wisby's gevolmachtigde bij die gelegenheid de verklaring, dat de stad zich tegen den koning vergrepen had, dat zij 2500 mark zilver boete zou betalen, dat zij nimmer wraak op de boeren nemen zou en vooral.... dat zij van Lübeck, Wismar, Rostock, Greifswald, Stralsund en Riga de belofte zou zoeken te krijgen om haar zelve tot gehoorzaamheid te dwingen, indien zij 't wederom waagde tegen den koning optestaan. De angst voor het opgespaarde geld weerhield het bloed, dat bij zulk een vernedering naar de wangen wilde opstijgen.</p>
<p>Toen echter de zoon van Magnus Ladulås, Birger
<pb n="331"/>
Magnusson, de schatting wilde verhoogen, die Gotland aan Zweden moest betalen, woog dit argument meer dan alle mogelijke vernederingen; de burgers liepen te wapen, versloegen het Zweedsche leger, en namen den koning gevangen, die slechts met moeite hun handen weer ontkwam.</p>
<p>Omstreeks het midden der 14e eeuw regeerde in Denemarken koning Valdemar IV, wiens op roof beluste blikken overal heendwaalden waar iets buit te maken was, en ook voor een noodlottige poos op Gotland gevestigd bleven. Wel waarschuwde Magnus Smek van Zweden de kooplui, die rustig achter hun lessenaars renten berekenden en prijscouranten opmaakten, maar dezen hadden 't veel te druk om naar zijn welgemeende woorden te luisteren. Niet weinig verbaasd keken zij dus op, toen Valdemar met zijn' zoon Christoffel en een talrijk heir op het eiland landde. Spoedig liep het verhaal, dat de koning reeds te voren vermomd op Gotland had gespionneerd, zelfs herkend en ternauwernood ontkomen was, door zich onder de rokken van een meisje te verschuilen. Dit meisje in een' toorn, te metselen was het werk van een oogenblik, maar dit belette niet dat in het eind van Juli 1361 Valdemar hen sloeg en 1800 Goten doodde, voor welke later een kruis werd opgericht met de woorden: Anno domini MCCCLXI feria tertia post jacobi ante portas Wisby in manibus Danorum ceciderunt Gotenses, hic sepulti, orate pro eis. Dit kruis is nog op
<pb n="332"/>
korten afstand van Wisby te zien. Ofschoon de poorten geopend werden, rukte Valdemar ten teeken zijner overwinning door een bres binnen, en met Wisby's grootheid was 't voor altijd gedaan.</p>
<p>Binnen twee uren tijds moesten drie der grootste biervaten op de markt geplaatst, met zilver worden gevuld, doch toen de kooplui hierin geslaagd zijnde meenden op die manier er vrij genadig aftekomen, gaf Valdemar de stad aan een algemeene plundering prijs en liet de verzamelde schatten op zijn schepen laden om ze naar Denemarken te voeren. Veel wil van de reis had hij echter niet, want een der zwaarst beladen schepen zonk bij Carlskrona in de diepte weg. Het gouden beeld uit St. Maria, groot als een vijfjarig kind, de karbonkels uit den gevel van St. Nicolaas, die in het donker als bakens lichtten, alles daalde in het visschenrijk neer als een openbaring uit een betere wereld. Men verhaalt, dat terstond de visschen, het onderzeesche leven moede, in grooten getale in de netten sprongen en zich lieten optrekken naar het land van belofte, waaruit zooveel schoons tot hen was neergezonken. Waarschijnlijk is 't niet meegevallen.</p>
<p>Valdemar reisde af en de Goten joegen hem spoedig zijn achtergelaten beambten achterna, zoodat het pleit tot ieders ongenoegen eindigde, maar nooit herstelde zich Wisby van zulk een' zwaren slag, en het nieuwe leven, dat volgens hedendaagsche beweringen een noodza-<pb n="333"/>kelijk gevolg van den oorlog zou wezen, ontwaakte hier volstrekt niet. Drie eeuwen lang verwisselde het voortdurend van meesters, behoorde nu eens aan Denemarken, dan weer aan Zweden, een' geruimen tijd aan de orde der Duitsche ridders en bij tusschenpoozen aan zeeroovers. Bij iedere verwisseling van bestuur zonk het wat dieper in de ellende neer, en elke nieuwe meester verbeeldde zich nog wel een paar druppels uit den leeg geknepen citroen te voorschijn te kunnen brengen. Reeds in 1530 haalde Maria, de zuster van Karel V, het machtige Wisby, welks tempels in puin lagen, als een treffend voorbeeld van wereldsche vergankelijkheid aan.</p>
<p>Toen in 1679 het eiland voor goed aan Zweden kwam genoot het een betere behandeling, ofschoon in 1710, 1711 en 1712 de pest er nogmaals feestvierde, terwijl er op 't geheele eiland slechts één geneesheer was. De korte tijd, dat het in het jaar 1808 Russische meesters dulden moest bracht eerst aan het licht hoe diep het eenmaal zoo rijke volk gezonken was dat toen niets kon opbrengen, omdat niemand er meer bezat dan hetgeen hij van den ander bedelen kon.</p>
<p>Thans is het op Gotland even rustig als in geheel Zweden en optimisten, die met weinig tevreden zijn, verzekeren zelfs dat zich teekenen van vooruitgang en ontwikkeling vertoonen. Spaar- en hypoteek-banken zijn opgericht, uitstekende scholen naar Zweedsch mo-<pb n="334"/>del zijn gebouwd en een geregelde postverbinding benevens telegrafische gemeenschap met het vaste land is tot stand gekomen. Doch hoe groot de zegen van rust en vrijheid ook wezen moge, Wisby is aan 't viooltje gelijk, dat met zorg gekweekt een kunstmatige pracht van kleuren kan te voorschijn brengen, maar dat aan zijn lot overgelaten tot zijn oorspronkelijke kleinte en nietigheid moet terugkeeren.</p>
<p>De geest der geschiedenis incarneert zich nu eens hier dan weer ginds, zelden in een geheele stad of staat, meestal in één individu. Die laatste is 't dan, welke de rest van het menschdom, of wel alleen zijn landgenooten bij de haren voortsleept op de baan der ontwikkeling. Wel wringen zij zich angstig onder zijn' krachtigen greep en klemmen zij zich aan elken struik op den weg vast, maar als zij bemerken dat het tegenspartelen vruchteloos is, beginnen zij gewillig te volgen, juichen den machtigen heerscher luide toe en eindigen met een standbeeld opterichten voor den grooten veroveraar, den genialen staatsman, den diepen denker of wat de man ook geweest is. Tot zoolang waren zij de voorsten in den ontwikkelingsgang van het menschdom, maar als de kracht eenmaal uitgewerkt heeft, die hen goed- of kwaadschiks tot die eereplaats heeft opgesleurd, dan is de geest der geschiedenis weder elders gaan huizen, en kunnen zij aan eigen krachten overgelaten zien hoe zij verder komen. Aanvankelijk schijnt dit niet moei-<pb n="335"/>lijk. De geleerdste koppen komen bij elkaar en besluiten, dat men eenvoudig in de ingeslagen richting voort moet schrijden en dat het eenvoudige middel daartoe bestaat in het bestudeeren van de voorschriften door den grooten man nagelaten, die nu op 'slands kosten in brons is vereeuwigd. Aanstonds wordt er een commissie van de geleerdsten der geleerden gevormd om een extract te leveren van de grondbeginselen des grooten hervormers, en daarin natuurlijk het goede te ziften van de onvermijdelijke fouten, die alle groote en kleine mannen maar bij uitstek de groote mannen aankleven.</p>
<p>Hier nu openbaart zich terstond de noodzakelijke en onoverkomelijke moeielijkheid van een algemeene ontwikkeling. Wat A het gebrek noemt van den grooten man, dat is juist zijn onbetwistbare verdienste in de oogen van B, en wat B als motto boven zijn deur schrijft dat is wederom volgens A de grootste leugen, dien de groote man ooit heeft verkondigd. De een schrijft een dik boek om den grooten man te verklaren en zijn systeem tot de uiterste consequentie doortevoeren, de ander schrijft een even dik boek om het eerste te critiseeren en een geheel andere gevolgtrekking te maken. Het geharrewar moede, laten zich eindelijk van verschillende kanten stemmen hooren, die beweren dat de groote man verouderd is en dat zij van plan zijn iets geheel nieuws te stellen in de plaats van zijn versleten stellingen. Is er onder die stemmen een, die
<pb n="336"/>
de geschiedenis tot haar' lieveling heeft uitverkoren en in wiens brein zij haar' intrek genomen heeft even als voorheen in dat van den grooten man, dan is de staat gered. Een nieuwe, groote man staat op, de leden der vergadering ender commissie, die juist groot genoeg waren om elkander te bewijzen hoe klein zij waren, worden met een paar oorvegen uiteengejaagd, de menschheid op nieuw bij de haren gegrepen en ondanks hare tegenstribbelingen een goed eind weegs voortgesleurd. Is de geschiedenis voor goed elders heen gevlucht, dan blijft het geharrewar eindeloos in den staat. Boeken vol wijsheid worden dagelijks bij honderdtallen aan de markt gebracht, lange redevoeringen over vrijheid, beschaving, welvaart, ontwikkeling, eendracht, zedelijkheid en wat al niet meer gehouden, systeem wordt tegenover systeem gesteld, de naakte waarheid door heldere en gekleurde glazen zoo bekeken, dat zij van schaamte begint te blozen, en ten slotte wordt er uit angst voor al de afgronden waarin een onvoorzichtige stap voorwaarts den staat zou kunnen brengen, met algemeene stemmen besloten in 't geheel niet voorwaarts te gaan en door een weinig in de rondte te draaijen de minder ontwikkelde en minder voorzichtige menigte in den waan te houden dat men werkelijk met reuzenschreden een schoone toekomst in de armen snelt. -</p>
<p>Van Wisby's schoone kerken wordt alleen de Maria kerk - in lateren tijd afschuwelijk bijgelapt -
<pb n="337"/>
nog voor den dienst gebruikt. Daarin liggen nog de beelden der deftige burgers op de zerken hunner graven uitgebeiteld en aan de kale muren hangen nog enkele conterfeitsels van gansche gezinnen, wier nakomelingen thans hunne zaakjes in 't klein doen en juist genoeg verdienen om hunne overgeërfde liefhebberij voor goed eten en ruim wonen te kunnen botvieren. Eene groote mate van gastvrijheid, welke die der Zweden nog overtreft, benevens de zucht der vrouwen tot opschik zijn eveneens overgeërfde karaktertrekken, welke met een paar oude volksspelen als bijv. het balspel, dat Linneus zegt alleen in Nederland en op Gotland ontmoet te hebben, aan den schoonen, ouden tijd herinneren. Van de oorspronkelijke zelfstandigheid is niet meer overgebleven dan het recht: nooit als soldaat buiten het eiland te dienen.</p>
<p>Een nieuwe Methodistenkerk wordt thans, ten spot van de eerwaardige bouwvallen die haar omringen, in een soort van balzaal-stijl opgetrokken, die een schraal getuigenis aflegt van de kunstvaardigheid der tegenwoordige inwoners, welke inderdaad zoo diep gezonken is, dat men zelfs de eenvoudige mijlpalen van Öland moet invoeren. In den Silverhättan toren, het schoonste sieraad der beschermende wallen, woont thans een sigarenkoopman, de sierlijke, oude doopvonten worden als bloemenvazen gebezigd en de grafsteenen der fiere poorters zijn tot trappen, drempels en gangsteenen doorgezaagd. In de dorpen zijn de oude ker-<pb n="338"/>ken nog in gebruik en bevatten zij menig belangwekkend architectonisch fragment, terwijl er in een tweetal nog muurschilderingen te vinden zijn. Voor die overblijfselen trekt de vreemdeling dan ook naar Gotland heen, en om zich een juist beeld van den ouden tijd te maken luistert hij 's nachts in de bosschen naar de <hi rend="i">Bysen</hi>, die <hi rend="i">Hu! hu! kallt om bajni!</hi> roepen, omdat de schrik voor de ontdekking van schurkenstreken hun in de beenen geslagen is, want de <hi rend="i">Bysen</hi> zijn geesten van kooplui, die door onrecht en valsche eeden rijk geworden nog de liefhebberij behouden hebben de menschen van den rechten weg der eerlijkheid aftebrengen. De bewoners, die thans op het land in steenen huizen wonen en bordessen met zitbankjes hebben, waarop zij 's avonds over den nieuwen tijd keuvelen en uitmaken dat Bismarck een groot man is, boezemen hem geen belang meer in, evenmin als de tegenwoordige inwoners der hoofdstad, die nog altijd door de nauwe straten van het voorgeslacht rondkruipen of het troepje kamerzieken dat er 's zomers in lucht en water genezing van de smetstoffen der wintervermakelijkheden komt zoeken.</p>
<p>Wel stelt hij 't op hoogen prijs wanneer hij als een huisvriend overal ontvangen wordt, als ieder zich om strijd beijvert hem een' dienst te bewijzen, wanneer de dorps-<hi rend="i">prest</hi> hem aan zijn' disch noodigt en ronduit betuigt, dat hij 't met leede oogen aanziet, wanneer de doortrekkende vreemdeling in de herberg
<pb n="339"/>
inkeert. Als er een Fransch schip met wijn naar Rusland geladen op Gotland's kust strandt<note n="1" place="foot">Er stranden over 't algemeen zeer veel schepen op Gotland.</note> proeft hij zelfs gaarne van de echte Veuve Cliquot, klinkt met zijn' gullen gastheer en geeft hem van harte toe dat het een gezegende tijd voor Gotland is. Maar wat hij zocht is toch de ontvloden geest, die zich eens hier de prachtige woning bouwde, waarvan thans nog zulk een indrukwekkend geraamte over is. Die geest spreekt uit de kolossale afmetingen der St. Nicolaaskerk en uit de slanke spitsbogen met klimop omwonden, welke nog immer den bijnaam van schoonste der schoonen voor de sierlijke Catharinakerk ten volle rechtvaardigen.</p>
<p>Die geest verkondigt nog uit de bouwvallen van St. Lars, hoe hij zich aan Oostersche prachtliefde paarde, uit de Helgeandskyrka, hoe hij zich het noordsch vernuft dienstbaar maakte. De kostbare, uitgestrekte stadsmuren herinneren nog steeds aan de ontzaglijke schatten van oost en west, die hier opgehoopt en beschermd werden, en de wapenschilden in de deur van St. Gertruda gebeiteld, getuigen van het goede gebruik dat er van die schatten werd gemaakt. Vernederd is thans Wisby's grootheid, verdwenen haar pracht en vergeten haar naam, maar zoolang er van haar heerlijke bouwvallen nog één steen op den andere blijft staan, zal 't immer met trots den bezoeker kunnen toeroepen: ‘I was a (lady), I wasn't indeed’ (Nicholas Nickleby).</p>
</div>
<div type="chapter">
<pb n="340"/>
<head rend="h3">Malmö.</head>
<p>Drie wegen staan den vertrekkende uit Wisby open om Zweden's vastland weer te bereiken. De eerste naar Stockholm, de tweede naar Oscarshamn, de derde naar Kalmar. Voor hem, die Stockholm gezien heeft, verdient zonder twijfel de laatste de voorkeur, dewijl hij over Öland loopt. Ölands hoofdstad Borgholm, een onbeduidend vlek met zulke breede straten, dat men den morgengroet van zijn' overbuurman slechts bij zeer gunstige windrichting verstaan kan, bezit in de ruïne van zijn machtig slot eene merkwaardigheid, die een ernstige bezichtiging rijkelijk beloont. Op een' heuvel achter de stad gelegen en zich hoog boven het dicht geboomte verheffend, trekt het reeds ver in zee de aandacht en wordt immer schilderachtiger naarmate men de kust nadert. Volgens het verhaal zou reeds in 1313, toen Waldemar hier vertoefde, het kasteel bijkans een halve eeuw oud geweest zijn. In 1361 werd het door de Denen verwoest, later weer op-<pb n="341"/>gebouwd en zoo dikwijls belegerd dat er van het oorspronkelijke wel niets meer over zal geweest zijn, toen het in 1806 verbrandde om tot heden toe een bouwval te blijven. Al zijn de zolderingen en vloeren op eene menigte plaatsen thans ingestort, ramen en deuren geheel verdwenen, zelfs vele stukken muur omgevallen en de rest met gras, mos en kreupelhout begroeid, toch is er nog altijd zooveel overgebleven, dat de Zweden niet zonder recht deze merkwaardige ruïne met de Heidelbergsche vergelijken. Behalve een klein gedeelte dat ouder is, schijnt het hoofdgebouw, een vierkant met vier hoektorens en een ruime binnenplaats, tot het eind der zestiende of het begin der zeventiende eeuw teruggebracht te moeten worden, behoudens eenige détails, die waarschijnlijk later zijn aangebracht. Nogtans ligt de geschiedenis van het slot te veel in 't duister dat men met eenige zekerheid data van opbouw of herstel zou kunnen aangeven.</p>
<p>Van Borgholm naar Kalmar is de vaart niet lang meer en wanneer de correspondentie van boot en trein zoo goed geregeld is, dat men gedwongen wordt eenige uren door Kalmar rondtedwalen, dan bieden het kasteel en de groote kerk ook hier gelegenheid die uren goed te besteden. De kerk, gebouwd in den vorm van een Grieksch kruis, verdient een bezoek alleen omdat Zwedens grootste bouwmeester er het plan voor geleverd heeft, want schoonheid zal wel niemand in dit log gevaarte ontdekken, dat in bombastigen stijl opge-<pb n="342"/>trokken noch door zijn groote afmetingen, noch door zijn barocke ornamenten eenigen indruk maakt. Moeten de vuurpotten op 't dak het kerkelijk karakter aanduiden, wanneer de wisselaars 't nogmaals waagden in deze ruimte hunne schijven te laten klinken, dan twijfel ik of er één verontwaardigde geloovige op de gedachte zou komen dat deze handelwijze tegen het heilig karakter der plaats indruiste.</p>
<p>Aangenamer indruk maakt een vertrek in het slot dat aan Eric XIV, den zoon van Gustaaf Wasa heeft toebehoord, in zijn geheel bewaard en nu in zijn' oorspronkelijken stijl gerestaureerd is. Het houten bekleedsel der wanden bestaat uit intarsia, in vakken afgedeeld, die meest sierlijke figuren, soms ook stadsgezichten bevatten. Aan die hooge lambriseering sluit de holronde verbinding met het plafond, waar in gekleurd hoog relief een tafereel uit Eric's leven is voorgesteld. De koning door een zwijn vervolgd ligt op den grond en wordt uit de tanden van het verwoede dier door een zijner dienaren gered, die daaraan den titel te danken had van <hi rend="i">grefve Svinhufvud</hi><note n="1" place="foot">Graaf Zwijnshoofd.</note> De zoldering is eveneens in relief gewerkt en rijk met kleuren en goud voorzien, terwijl de vloer wederom met verschillende houtsoorten is ingelegd.</p>
<p>Mogen de dikke muren, de kleine vensters en deuren niet meer in onzen tegenwoordigen smaak vallen,
<pb n="343"/>
het gehalte onzer kamerversieringen is er niet op verbeterd in het drietal eeuwen sedert de inrichting van dit vertrek verloopen.</p>
<p>Ook de stad van den heiligen Siegfried, het tienmaal verbrande Wexiö biedt eene merkwaardige kerk met trapgevels aan den voorbijtrekkenden reiziger aan, welken de spoorweg-directie weer ter rechter tijd dwingt hier een paar uren halt te maken. Te Alfvesta liggen vervolgens de groote wegen naar alle gedeelten van Scandinavië weer voor hem open en slaat dus de huiswaarts keerende de richting naar Malmö in. Van uit dit laatste station op Zweedsch grondgebied kunnen ook Lund en IJstad nog gemakkelijk bezocht worden.</p>
<p>Malmö draagt al geen zuiver Zweedsch karakter meer. De menigte Duitschers, die er reeds sinds vijf eeuwen heentrekken, de Deensche heerschappij, die er eerst na den vrede van Roeskilde voor goed door de Zweedsche werd vervangen, alles heeft meegewerkt om in deze stad het dubbelzinnig karakter sterk te doen uitkomen, dat in grenssteden meestal zoo onaangenaam aandoet.</p>
<p>De roode, houten huisjes zoo vroolijk afgewisseld door enkele witte en een paar lichtgele woningen hebben plaats gemaakt voor de treurig grauw gepleisterde hooge steenmassa's, die met een laag stof en kolendamp bedekt aan de Pruissische steden haar onvriendelijk voorkomen verschaffen. Het klankvolle Zweedsch is veranderd in een dialect, dat uit Duitsch, Zweedsch en
<pb n="344"/>
Deensch saamgebrouwen schijnt, en op de straten, in gezelschapslokalen of publieke tuinen afgewisseld wordt door het lispelende Duitsch. De eigenaar van uw hôtel is een Duitscher, de gestreken en geplooide Oberkellner, die op alle Zweden en vooral op Zweedsche bedienden schimpt, is een Duitscher, op het meerendeel der huizen staan Duitsche namen te lezen, een der grootste kerken behoort aan een Duitsche gemeente en op de bierhuizen staat niet meer het woord <hi rend="i">Öl</hi> maar het zonderlinge fabrikaat <hi rend="i">Bir</hi> met groote letters te lezen. De stoffige of beslijkte steenen, de eentonige huizenrijen, de onbeleefde bejegening door postbeambten en hôtelbedienden, alles duidt de nabijheid van het Duitsche element aan, en de soldaten die hier en daar op wacht staan verwachten met ongeduld de voorgenomen invoering van de Pruissische leest, waarop helaas! ook het Zweedsche leger geschoeid moet worden om in den gelukkigen stroom des tijds te kunnen meedobberen. Niet lang zal 't meer duren of de gemoedelijke <hi rend="i">indelta arméen</hi> is op zij gezet en de ‘kanonen- futtercultur’ staat in vollen bloei om eenmaal de heerlijkste vruchten aftewerpen.</p>
<p>Het leger wordt niet meer een geschikt toevluchtsoord voor lichaamskracht en geestes minderheid; integendeel de kazerne met den stal wordt een inrichting, waar men de hoogste ‘Bildung’ verkrijgt. In de ootmoedigste houding ontvangt men van het gezag onder een regen van scheldwoorden, schoppen en
<pb n="345"/>
stompen de openbaring der hoogste wijsheid, en leert met Stoïcijnsche gelatenheid den spot der menigte verdragen wanneer men zich op het exercitieveld in de potsierlijkste bochten moet wringen en de aapachtigste bewegingen moet uitvoeren. Ook in het wezen der nederigheid dringt de soldaat door wanneer hij met eenige collega's in een koffiehuis beland een paar honderd maal per avond voor de sleepsabel van een' tweeden luitenantje aan mag treden, die op zijn beurt vijftig maal voor de eerste luitenants in postuur schrikt, welke verachtend hunne blikken ter zijde wenden om vijf en twintig maal voor de kapiteins overeind te vliegen, die alleen aandacht bezitten voor de tien keeren dat zij een paar majoors hulde moeten brengen enz. enz. Heeft men eenmaal een' hoogeren graad in deze geheimmenissen bereikt, het recht verkregen zijn woede op minderen te koelen wanneer men van hooger hand een kleine loutering deelachtig is geworden, dan eerst wordt het heilige der heiligen voor den ingewijde ontsloten, de hoogste macht leert hem de nietigheid des menschen in haar' geheelen omvang kennen, wanneer zij hem gebiedt geen andere opinie te koesteren dan de opinie der regeering, en kan hij al niet met Socrates zeggen: ik weet dat ik niets weet, niet minder ootmoedig stelt hij er voor in de plaats: ik denk dat ik niets mag denken.</p>
<p>Of de Zweden dit hooge standpunt bereiken zullen is niet met zekerheid te voorspellen. Het kinderlijk
<pb n="346"/>
geloof van eigenwaarde, dat nog in elk Zweedsch hart leeft, verzet zich natuurlijk krachtig tegen dit ontwikkelingsproces, maar de aanhouder wint en met een' doortastenden minister aan 't hoofd is 't dus te hopen dat Zweden niet langer ten achter blijven zal bij de steeds krachtiger voorwaartsstrevende volken van het allernieuwst Europa.</p>
<p>Veel bezienswaardigs biedt Malmö niet. Twee kerken en het stadhuis maken den korten catalogus der merkwaardigheden uit, en daarvan kan nog gerust ééne kerk geschrapt worden. De kathedraal of Petrikyrka mag onder de vreemdsoortigste gebouwen van Zweden een plaats eischen. Het inwendige is sterk gerestaureerd in 't begin van de tweede helft onzer eeuw en dus alleen nog merkwaardig omdat aldaar de eerste Luthersche prediking van Skåne plaats greep; het uitwendige boezemt meer belang uit een bouwkundig oogpunt in. De verschillende trapgeveltjes met ornamenten van gebakken steen in verschillende kleuren, sommigen zelfs met kanteelen voorzien, zijn zoo wonderlijk geplaatst, dat men moeite heeft een oorspronkelijke regelmaat er in te ontdekken. Het geheel schijnt tot den overgangsstijl teruggebracht te moeten worden, hoewel de spitsboog er overheerschend is.</p>
<p>Het stadhuis in een' zeer opgesierden Renaisancestijl gebouwd maakt een' aangenameren indruk dan de meeste Zweedsche gebouwen van toen en van lateren tijd,
<pb n="347"/>
ofschoon het voor zijne bestemming wellicht een ernstiger karakter had kunnen dragen.</p>
<p>De twee steden, welke gemakkelijk van uit Malmö bezocht kunnen worden, Lund en IJstad zijn wederom voornamelijk uit het oogpunt der kerkelijke bouwkunst merkwaardig. De twee baksteenen kerken van IJstad met hare trapgevels uit de dertiende eeuw dagteekenend maken het eenige uit wat er aan dit onbeduidend zeedorp te zien is. De gids noemt het wel ‘une ville commerçante assez considérable’ en voegt er bij dat het een' nieuwen lichttoren bezit, die 50 voeten hoog is, 40000 pond weegt en in zijn geheel verplaatst werd, hetgeen een kunststuk der Zweedsche ingenieurs zou geweest zijn, maar de lichttoren staat thans zoo onbeweeglijk op zijn plaats, dat de reiziger aan de wetenschap dat hij eens ergens anders heeft gestaan niet veel heeft, en het kleine aantal schepen, die in de haven liggen zal wel nooit veel vertier kunnen aanbrengen.</p>
<p>Veel merkwaardiger dan IJstads kerken, ja merkwaardiger, vooral schooner dan Upsala's en Linköping's kathedralen, dus het merkwaardigst van alle Zweedsche kerken is de prachtige kathedraal van Lund.</p>
<p>Rond- en spitsbogen komen weder beiden aan dit gebouw voor, maar hoewel niet in één' stijl afgemaakt, werd het toch ook niet door latere herstellingen ontsierd. De Romaansche bouworde is de overheerschende en de prachtige gevel, die eerst sedert weinig tijd in den oorspronkelijken vorm wordt ge-<pb n="348"/>restaureerd, is geheel in dezen stijl bewerkt. Ook het hooge koor in een apsis uitloopend, die van uit het middenschip gezien zulk een uitnemende plaats voor eene indrukwekkende handeling oplevert, is zoowel in zijn' geheelen vorm als in de détails in Romaanschen bouwstijl opgetrokken. Wanneer eenmaal de geheele kerk gerestaureerd zal wezen, hetgeen niet meer in een zeer verre toekomst ligt, maakt deze kathedraal ongetwijfeld aanspraak op de eerste plaats in de reeks der Zweedsche tempels. Jammer is het dat de Christenheid zich altijd te verwijten zal hebben, dat zij op een slinksche manier aan dit kunstgewrocht gekomen is. Toen namelijk de heilige Laurentius niet tevreden met gewonen menschenarbeid, bij den reus Finn aanklopte opdat deze hem een' tempel zou bouwen, antwoordde de reus dat hij wel zin in dat werk had, maar goed betaald wenschte te worden. Laurentius dacht: de kerk is rijk, de geloovigen zijn mild, en beloofde Finn al wat hij wilde. Finn eischte toen de zon en de maan of de oogen van Laurentius. Dat beviel den heilige maar half, want hij had zijn oogen lief en wist geen middel om aan de zon en de maan te komen. Hij redde zich door een sluwe streek, die echter niet geheel in den haak kan genoemd worden.</p>
<p>Finn verkreeg zijn' eisch zwart op wit, maar in een bijgevoegd artikel werd uitgemaakt, dat de heilige niets zou betalen, indien hij er in slaagde den naam
<pb n="349"/>
van den reus te vernemen. Dit nu was voor een alledaagsch menschenkind onmogelijk en Finn rekende er dus op behoorlijk betaling voor zijn' arbeid te krijgen. De vrome bisschop wist echter dat hij de hulp der Alwetendheid inroepen kon en wreef zich dus vergenoegd in de handen, blijde een prachtige kerk voor niets te krijgen. Toen nu de kerk gereed was en Finn om zijn loon kwam, sprak de heilige hem zeer familjaar bij zijn' naam aan en wees hem de deur. Finn was niet de man de zaak terstond verloren te geven en wilde met zijn vrouw de kerk weer afbreken. Reeds had hij een zuil omvat, zijn wederhelft een andere, binnen weinige seconden zou de kerk in puin liggen, doch nu riep de heilige bisschop nogmaals de hulp des hemels in, en.... Finn werd versteend.</p>
<p>Nog altijd is de reus, zoowel als zijn vrouw in de onderaardsche kerk te zien, beiden houden een machtige zuil met hunne armen omkneld, en zoolang de kerk staat, zullen ook zij er blijven staan, niet ontevreden dat Laurentius hen juist daar versteende, want al zijn hun stijve lippen niet meer in staat over het wedervaren onrecht te klagen, wanneer zij naar den prachtigen tempel boven hunne hoofden opzien, en bedenken dat het werk den meester loven moet, dan voelen zij zich ver boven den slinkschen bisschop verheven, en niet zonder reden.</p>
<p>Behalve op hare kathedraal roemt Lund op hare
<pb n="350"/>
universiteit, die echter eerst in 1668 gesticht werd en dus een paar eeuwen jonger is dan die van Upsala. Zij telt dan ook de helft minder professoren en slechts een derde deel van Upsala's studentengetal. Uiterlijk onderscheiden deze laatsten zich door witte petten met blauwe randen van hunne noordelijke confraters, die witte petten met zwarte randen dragen. De tractementen der professoren zijn aan beide hoogescholen gelijk, 3000 en 1700 gulden in Nederlandsche munt.</p>
<p>Tusschen Malmö en Kopenhagen varen elken dag groote stoombooten ettelijke malen heen en weer. Is 't Zondag dan gebruiken de Zweden dit vervoermiddel om een plezierreisje naar Denemarkens hoofdstad te maken. Wie dus de feestelijke opeenpakking van dergelijke verlofgangers niet gaarne medemaakt, wachte tot Maandag met vertrekken en behelpe zich den Zondag met de weinige genoegens die Malmö aanbiedt, te weten wat slechte muziek 's avonds en een wandeling op 't kerkhof 's morgens. Dit kerkhof ligt hier allervriendelijkst midden in de stad en dient even als te Upsala tot eenige lommerrijke wandelplaats. Schoone monumenten zijn er niet, maar er heerscht een vriendelijke stemming onder het rijke groen der linden, treuressen, wilgen, dennen, tusschen de dichte heggen en de trouw verzorgde bloemperken. Elk graf is een klein tuintje met een heg of hekwerk omringd. De eigenaar, die meestal zelf zijn bloemen verzorgt
<pb n="351"/>
en zijn' grond komt opharken, heeft er een bank neergezet en komt er gaarne peinzen over lang vervlogen dagen en kort genoten vreugd. Er is iets onbeschrijfelijk gemoedelijks in die landelijke doodenstad te midden van het rumoer der levenden... maar toch is 't beter de dooden te verbranden. -</p>
<p>Eindelijk was 't oogenblik van vertrekken gekomen. Het laatste Zweedsche zand had onder mijn voeten gekraakt, de vertrekkende hôtelbediende had mij den laatsten, Zweedschen afscheidsgroet gebracht. De planken werden ingetrokken, de raderen sloegen met kracht door het schuimend water en in weinige oogenblikken lag de kleine haven achter ons, terwijl de breede watervlakte het schip zachtkens in zijn armen heen en weer schommelde. Flauwer en flauwer werd het kleurengewemel der vlaggen op de achtergebleven schepen, onduidelijker en kleiner de huizenrij der stad, de stipjes, die hunne menschelijke gedaante reeds verloren hadden, verdwenen geheel, immer breeder werd de strook water tusschen de ver zich uitstrekkende, vlakke kust en het wegijlend vaartuig.</p>
<p>Eindelijk daalde een blauwachtig waas over de stad neer:</p>
<lg type="poem">
<l rend="; 1tab">En toen 't verlaten land den blik ontvlood,</l>
<l>&nbsp;</l>
<l>Die luttel tijds er vorschend door mocht trekken,</l>
<l rend="; 1tab">Ten einde in al wat voorspruit uit zijn' schoot</l>
<l>Ook hier dezelfde levenskern te ontdekken</l>
<pb n="352"/>
<l rend="; 1tab">Toen in de verte, zwevend op de zee,</l>
<l>Opdoemde een nieuwe rij van grauwe vlekken,</l>
<l rend="; 1tab">Voorspellend dat weldra op nieuwe reê</l>
<l>&nbsp;</l>
<l>Een nieuwe stad in 't blauw verschiet zou prijken,</l>
<l rend="; 1tab">Toen rechts en links de woeste baar gedwee</l>
<l>Door 't zomerkoeltje zich in slaap liet strijken,</l>
<l>&nbsp;</l>
<l rend="; 1tab">En doelloos dwalend naar den horizont,</l>
<l>Waar aarde en hemel op elkaar gelijken,</l>
<l rend="; 1tab">De blik in 't neevlig blauw een rustplaats vond,</l>
<l>&nbsp;</l>
<l>Toen zette een jonge vrouw zich aan mijn zijde,</l>
<l rend="; 1tab">Of was 't een kind nog wie die rozemond,</l>
<l>Dat zachte haar behoorde, en die zoo blijde,</l>
<l>&nbsp;</l>
<l rend="; 1tab">Maar toch zoo droevig ook me in de oogen keek,</l>
<l>Toen ze op mijn knie haar kopje nedervlijde,</l>
<l rend="; 1tab">Met zachte hand mij over 't voorhoofd streek,</l>
<l>&nbsp;</l>
<l>Haar' arm vertrouw'lijk op mijn' schouder leide,</l>
<l rend="; 1tab">En met een stem zoo klankvol en zoo week,</l>
<l>Wel fluist'rend, maar toch duid'lijk tot mij zeide:</l>
<l>&nbsp;</l>
<l rend="; 1tab">‘Reeds wendt uw blik zich af van 't gastvrij land</l>
<l>Waarin hij nog zoo even zich vermeide,</l>
<l rend="; 1tab">En staart weer heen naar 't onbekende strand,</l>
<l>&nbsp;</l>
<l>Door wetenslust van grens tot grens gedreven.</l>
<l rend="; 1tab">Het ongeduld, dat in uw' boezem brandt,</l>
<l>Heeft reeds de fantasie vooruit doen zweven,</l>
<pb n="353"/>
<l rend="; 1tab">En voor uw oog een nieuwe wereld daagt,</l>
<l>Terwijl uw geest reeds dwaalt door 't nieuwe leven,</l>
<l rend="; 1tab">Ofschoon u 't meir nog in zijn armen draagt.</l>
<l>&nbsp;</l>
<l>Waartoe die haast? Wie heeft de baan gemeten</l>
<l rend="; 1tab">Die voor den dood moet worden doorgejaagd?</l>
<l>Of zoekt ge 't land nog immer, waar geen keten</l>
<l>&nbsp;</l>
<l rend="; 1tab">Om elken pols zich ijskoud nijpend sluit,</l>
<l>En waar 't genot niet enkel uit vergeten</l>
<l rend="; 1tab">Van bitter leed en zwaren druk ontspruit?</l>
<l>&nbsp;</l>
<l>Aanschouw de zee, wanneer de stormen zwijgen,</l>
<l rend="; 1tab">En door hun macht niet langer opgeruid,</l>
<l>Vermoeid de witte koppen nederzijgen,</l>
<l>&nbsp;</l>
<l rend="; 1tab">Zie, hoe zij thans van strijden môe geniet,</l>
<l>Den zonnestralen, die zich tot haar nijgen</l>
<l rend="; 1tab">Haar spiegelvlak tot blijde speelplaats biedt,</l>
<l>&nbsp;</l>
<l>Zie, hoe waar flikk'rend vonk bij vonk vergaren,</l>
<l rend="; 1tab">Zij in haar' boezem 's hemels beeld bespiedt</l>
<l>Als aan dien gloed zich 't koele blauw komt paren.</l>
<l>&nbsp;</l>
<l rend="; 1tab">Daar is geluk waar niet meer wordt gestreefd,</l>
<l>Waar angst en hoop, waar nijd en vrees bedaren</l>
<l rend="; 1tab">Waar voor een poos geen enk'le wensch meer leeft,</l>
<l>&nbsp;</l>
<l>En schoone beelden 't ledig kunnen vullen.</l>
<l rend="; 1tab">Laat mij uw' blik, die in de verte zweeft</l>
<l>Nu voor een wijle met mijn floers omhullen,</l>
<pb n="354"/>
<l rend="; 1tab">Opdat uw geest niet rust'loos voorwaarts ijl'</l>
<l>Maar bij de beelden, die hem boeien zullen,</l>
<l rend="; 1tab">Een oogenblik nog in 't verleen verwijl’.</l>
<l>&nbsp;</l>
<l>Zoo sprak zij, boog me 't hoofd zacht naar beneden,</l>
<l rend="; 1tab">En sloeg een boekdeel open, waar een wijl'</l>
<l>Mijn blikken vrucht'loos zoekend overgleden,</l>
<l>&nbsp;</l>
<l rend="; 1tab">Totdat uit licht en schaduw, kleur en zwart</l>
<l>Een lief'lijk beeld te voorschijn was getreden,</l>
<l rend="; 1tab">En 't onderschrift ook spoedig werd ontward.</l>
<l>&nbsp;</l>
<l>'t Was niet voor de eerste maal dat ik 't aanschouwde,</l>
<l rend="; 1tab">Het kabb'lend blauw kristal, dat zich in 't hart</l>
<l>Van 't steil gebergte een hechte woning bouwde.</l>
<l>&nbsp;</l>
<l rend="; 1tab">Rechts lag de hoogste top der bergenkrans,</l>
<l>Die rondom 't helder meer zich spieg'lend vouwde,</l>
<l rend="; 1tab">Welks onbegroeide spitsen in den glans</l>
<l>&nbsp;</l>
<l>Van 't avondrood met vuur'gen luister straalden...</l>
<l rend="; 1tab">Maar 't blad sloeg om en somber staarde thans</l>
<l>Een sneeuwveld me aan, waar grijze wolken dwaalden,</l>
<l>&nbsp;</l>
<l rend="; 1tab">Een treurig kampterrein, waar koude en dood</l>
<l>Op warmte en leven daag'lijks zegepraalden,</l>
<l rend="; 1tab">En de eeuw'ge winter eeuw'gen slaap gebood.</l>
<l>&nbsp;</l>
<l>Zoo bracht mij elke plaat bekende beelden</l>
<l rend="; 1tab">Van 't grauw verleen dat lang reeds henenvlood,</l>
<l>Waar nu eens blij de zonnestralen speelden,</l>
<pb n="355"/>
<l rend="; 1tab">Dan weer een zware nevel over lag,</l>
<l>Hier 't oog de rijkste toover-kleuren streelden,</l>
<l rend="; 1tab">Ginds afgewisseld door een' grauwen dag.</l>
<l>&nbsp;</l>
<l>Kon 't een den strak gesloten mond ontplooien,</l>
<l rend="; 1tab">Die trilde tot een' half vergeten lach</l>
<l>Als 't watervlak zich rimpelt in 't ontdooien,</l>
<l>&nbsp;</l>
<l rend="; 1tab">Een ander bracht in 't oog een parel voort,</l>
<l>En kwam met blinkend floers zijn' haarrand tooien,</l>
<l rend="; 1tab">Gelijk in 't grastapijt de dauwdrop gloort.</l>
<l>&nbsp;</l>
<l>Maar hoe ook de inhoud luidde dier taf'reelen,</l>
<l rend="; 1tab">'t Was of uit elk een wonderzoet accoord,</l>
<l>Een lied van vrede en rust mij 't oor mocht streelen. -</l>
<l>&nbsp;</l>
<l rend="; 1tab">'t Was al voorbij, genoten en geleên,</l>
<l>Dat hier nog eens in weinige tooneelen,</l>
<l rend="; 1tab">Mij weer in 't oude kleurenspel verscheen.</l>
<l>&nbsp;</l>
<l>De zonneschijn had nu dien glans verloren,</l>
<l rend="; 1tab">Die tooverkracht der bleeke maan was heen,</l>
<l>Op menig plekje waren zelfs de sporen</l>
<l>&nbsp;</l>
<l rend="; 1tab">Van regen en van storm weer uitgewischt.</l>
<l>Ook die begeerten, zoo vol gloed geboren,</l>
<l rend="; 1tab">Om de oppermacht in onvèrzoenb'ren twist,</l>
<l>&nbsp;</l>
<l>Ach, 't meerendeel was in den kamp gebroken,</l>
<l rend="; 1tab">En ingesluimerd die was uitgegist,</l>
<l>Terwijl er tal van nieuwe in plaats ontloken.</l>
<pb n="356"/>
<l rend="; 1tab">Zoo menig luchtkasteel was ingestort,</l>
<l>Waarvan nog steeds de bouwval lag te rooken,</l>
<l rend="; 1tab">Waarbij al 't groen nog immer was verdord,</l>
<l>&nbsp;</l>
<l>En waar de grond nog onder 't puin verdwenen,</l>
<l rend="; 1tab">Nooit meer tot akker omgeschapen wordt. -</l>
<l>'t Was al gedaan. - De wenschen snelden henen,</l>
<l>&nbsp;</l>
<l rend="; 1tab">En namen lust en smart met zich in 't graf. -</l>
<l>'t Was of mij thans door klaarder licht beschenen</l>
<l rend="; 1tab">Elk tafereel een' nieuwen indruk gaf,</l>
<l>&nbsp;</l>
<l>Wat eenmaal was het heden stout braveerde</l>
<l rend="; 1tab">En 't rust'loos streven van de toekomst af</l>
<l>Berouwvol zich weer naar 't verleden keerde.</l>
<l>&nbsp;</l>
<l rend="; 1tab">Daar blikte ik heen begeerte- en smarteloos,</l>
<l>Toen 't schoone kind de nieuwe verf schakeerde,</l>
<l rend="; 1tab">Waarmêe zij trouw na korte tusschenpoos</l>
<l>&nbsp;</l>
<l>In 't lijvig boekdeel 't laatst doorleefde maalde.</l>
<l rend="; 1tab">En toen zij weer met zorg die beelden koos,</l>
<l>Waaruit het rijkste spel van tinten straalde,</l>
<l>&nbsp;</l>
<l rend="; 1tab">Was zij 't wier volle kleurenharmonie</l>
<l>De zegepraal op tijd en dood behaalde. -</l>
<l rend="; 1tab">Doch zeg mij thans mijn kind, wie zijt ge, die</l>
<l>&nbsp;</l>
<l>Mij zulk een rijk en kalm genot kunt schenken? -</l>
<l rend="; 1tab">‘Ik ben uw trouwste gezellin, de spie</l>
<l>Door welke uw daden steeds en zelfs uw denken</l>
<pb n="357"/>
<l rend="; 1tab">Hier in dit boek zorgvuldig zijn bewaard</l>
<l>Opdat 't verleden immer op uw wenken</l>
<l rend="; 1tab">In lange beeldenrij aaneengeschaard,</l>
<l>&nbsp;</l>
<l>Een oogenblik het blind'lings verder jagen</l>
<l rend="; 1tab">Terughoude in zijn rustelooze vaart,</l>
<l>En 't heir begeerten in 't aanhoudend knagen</l>
<l>&nbsp;</l>
<l rend="; 1tab">Een korte poos den stagen drang belett'.</l>
<l>Thans is mijn werk gedaan. - Zie, ginder dagen</l>
<l rend="; 1tab">Weer nieuwe landen uit der golven bed,</l>
<l>&nbsp;</l>
<l>Uit blauwe neev'len snelt een kust u tegen</l>
<l rend="; 1tab">Met trotsche huizenreeksen dicht bezet.</l>
<l>Reeds is de Deensche vlag in top gestegen! -</l>
<l>&nbsp;</l>
<l rend="; 1tab">Geniet, maar neem voor smart niet laf de vlucht.</l>
<l>Nu eens is 't zonneschijn dan kille regen,</l>
<l rend="; 1tab">In 't noorden meest een effen, grauwe lucht.</l>
<l>&nbsp;</l>
<l>Is ook dat nieuwe land voorbij gevloden,</l>
<l rend="; 1tab">Dan heeft mijn boek ook weer de schoonste vrucht</l>
<l>Van 't nooit bevredigd zoeken u geboden,</l>
<l>&nbsp;</l>
<l rend="; 1tab">Dan keer ik tot u weer, mijn zwerveling,</l>
<l>En wek 't verleen dat, sluimert bij de dooden</l>
<l rend="; 1tab">Weer voor u op in trouwe spiegeling,</l>
<l>&nbsp;</l>
<l>Ik, die alleen u rein genot kan geven:</l>
<l rend="; 1tab">Uw levensgezellin: <hi rend="sc">herinnering</hi>’!</l>
<l>__________</l>
</lg>
</div>
</body>
</text>
</TEI.2>
