<?xml version="1.0" encoding="UTF-8"?>
<!DOCTYPE TEI.2 PUBLIC "-//DBNL//DTD TEI.2 XML//NL" "https://www.dbnl.org/xml/dtd/teixlite.dtd">
<TEI.2>
   <teiHeader>
        <fileDesc>
           <titleStmt>
               <title type="main">Los en vast. Jaargang 1870</title>
           </titleStmt>
           <editionStmt>
               <edition>
                   Dit bestand biedt, behoudens een aantal hierna te noemen ingrepen, een diplomatische weergave van <hi rend="i">Los en vast. Jaargang 1870</hi> uit 1870.
               </edition>
               <respStmt>
                   <resp>
                                              <corr>p. 72: bet ginsel → beginsel: ‘uit het beginsel dat niemand’.</corr>
                   </resp>
               </respStmt>
           </editionStmt>
           <extent><!-- aantal pagina's --></extent>
           <publicationStmt>
               <idno type="titelcode">_los001187001_01</idno>
               <idno type="format">DBNL-TEI 1</idno>
               <availability>
                   <p>2016 dbnl</p>
               </availability>
           </publicationStmt>
           <notesStmt>
               <note></note>
           </notesStmt>
           <sourceDesc>
               <bibl>
                   <idno type="isbn"></idno>
                   <idno type="usedcopy">eigen exemplaar DBNL</idno>
               </bibl>
               <p><hi rend="i">Los en vast. Jaargang 1870</hi>. S.C. van Doesburgh, Leiden 1870</p>
               <p>&nbsp;</p>
           </sourceDesc>
       </fileDesc>
       <encodingDesc>
           <projectDesc>
               <p>Wijze van coderen: standaard</p>
               <p></p>
           </projectDesc>
       </encodingDesc>
       <profileDesc>
           <langUsage>
               <language id="nl">Nederlands</language>
           </langUsage>
       </profileDesc>
       <ebook>
           <bibl>
               <title type="main">Los en vast. Jaargang 1870</title>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </ebook>
       <pod>
           <bibl>
               <title type="main">Los en vast. Jaargang 1870</title>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </pod>
       <revisionDesc>
           <change>
               <date>2016-03-08</date>
               <respStmt>
                   <name type="person">AB</name>
               </respStmt>
               <item>colofon toegevoegd</item>
           </change>
       </revisionDesc>
   </teiHeader>
   <text>
<body>
<cf>
<div type="chapter">
<pb ed="" n="voorplat"/>
<p>LOS EN VAST</p>
<p>VOOR</p>
<p>1870.</p>
<p>EERSTE AFLEVERING.</p>
<p>LEIDEN,</p>
<p>S.C. VAN DOESBURGH.</p>
<p>1870.</p>
<pb ed="" n="binnenkant voorplat"/>
<p>LEIDEN: BOEKDRUKKERIJ VAN A.W. SIJTHOFF.</p>
<pb n="I"/>
<p><hi rend="spat">INHOUD</hi>.</p>
<p><table>
<row>
<cell role="header"/>
<cell role="header">Bladz.</cell>
</row>
<row>
<cell>Een hoofdstuk uit de Psychologie</cell>
<cell>1.</cell>
</row>
<row>
<cell>Na lezing van ‘de Java-bode’</cell>
<cell>37.</cell>
</row>
<row>
<cell>Grieven tegen ous middelbaar onderwijs</cell>
<cell>63.</cell>
</row>
<row>
<cell>‘Geschiedenis van den dag’</cell>
<cell>96.</cell>
</row>
<row>
<cell>De jongste herinnering aan 1813</cell>
<cell>101.</cell>
</row>
</table></p>
<pb rend="blank" n="II"/>
</div>
</cf>
<div type="chapter">
<interpGrp>
<interp type="secundair" value="rhij006"/>
    <interp type="primair" value="18700000"/>
</interpGrp>
<pb n="1"/>
<head rend="h3">Een hoofdstuk uit de psychologie.</head>
<q rend="bq">De doodstraf verdedigd door L.J. Van Rhijn, Christenleeraar.
<lb/>
Utrecht, Kemink en Zoon 1870.</q>
<p>De zielkunde heeft, gelijk iedereen weet, eenige moeilijke en bovendien nog een paar allermoeilijkste hoofdstukken, die men maar behoeft te noemen om uit een drukbezochte gehoorzaal minstens drievierden der aanwezigen weg te jagen. Een der allerallergewichtigste onder deze capita is het caput: <hi rend="spat">bloeddorst</hi>, waarin gehandeld wordt over het verschijnsel dat alle menschen een zeer stellige neiging tot het akelige en melodramatische openbaren, zoodra zij eenmaal aan slachten en aderlaten gewoon zijn, ja, eindelijk de neiging in zich voelen opkomen om hunne armen tot over de ellebogen in bloed te steken. De psycholoog, die dat hoofdstuk vergeet, kent zijn terrein en onderwerp niet; hij verdient dat niemand zijn boek koopt.</p>
<p>Ik herinner mij hierbij het geval van een medicus, die zóólang in de armen en beenen van anderen had gesneden, dat hij eindelijk behoefte kreeg om zich zelven te verminken
<pb n="2"/>en al zijn bekenden geregeld een huivering aanjoeg door zijne bezoeken.</p>
<p>Ook heb ik eens ergens gelezen van een slachter, die tot waanzin kwam toen hij zijn geliefkoosd vak moest laten varen en, door omstandigheden buiten zijn wil, in een bakkerij verzeilde; terwijl mij nog duidelijk voor den geest staat hoe zekere straten met vleeschbanken in Londen (waar hout en steen na weinige dagen veranderd zijn in bloed en de goten een kijk geven op het voorlaatste wonder in Egypte) mij alleen nog maar door den reuk walging inboezemden, nadat ik ze tweemaal had doorgewandeld. Ik weet dat anderen denzelfden indruk hebben gehad.</p>
<p>Ook is 't verhaal van de Spaansche, de Fransche, of welke furie gij wilt, niet denkbaar zonder die natuurdrift voor het afgrijselijke in aanmerking te nemen, en geen onzer kan zich een soldaat van Herodes den Groote voorstellen, zooals hij onnoozele kinderkens spiest of wurgt.... zonder van het bedoelde hoofdstuk der psychologie nota te nemen.</p>
<p>Wij menschen zijn niet bloeddorstig van nature, maar wij worden 't door gewoonte en gebruik. Indien dit niet zoo was, zouden de liefhebbers van oorlogvoeren met de handen in 't haar zitten. Een recruut, die eenmaal kruit geroken heeft, wordt dikwijls erger beul dan zijn generaal verlangde.</p>
<p>'t Hierboven aangegeven werkje over de doodstraf is een merkwaardige illustratie van dit vraagstuk. 't Bewijst zonneklaar hoe een mensch, in de meest vreedzame omgeving, onder den invloed van de vriendelijkste levenstaak, bloeddorstig wordt, alleen door zich uitsluitend met dood en bloed bezig te houden.</p>
<p>Ziehier een christenleeraar, woonachtig op een van de lachendste dorpen in Nederland, eertijds een bode des vredes
<pb n="3"/>onder de volken van den Indischen archipel, nog immer een verkondiger van het Evangelie der liefde!</p>
<p>Deze man schrijft met zalving en genot meer dan 150 bladzijden over de doodstraf en somt met de nauwgezetheid van een archeoloog allerlei gruwelen en misdaden op, ten bewijze dat er meer monsters op de aarde rondkruipen dan iemand onzer ooit vermoed had, om daaruit gevolgtrekkingen te maken, die geen ander effect kunnen hebben dan dat onze roode schavotten nog rooder worden en het ambt van beul, dat in een sinecure dreigt te ontaarden, weer in al zijn eer en luister wordt hersteld.... Ja, wat dit alles ver overtreft, de heer Van Rhijn maakte van de quaestie der doodstraf sinds lang een levens-quaestie. Zij is daardoor gaandeweg zijn morgen- en avondoverdenking, zijn uitspanningslectuur en het onderwerp zijner studiën geworden. Hij staat er mee op en gaat er mee naar bed. Hij neemt haar mee bij zijn huisbezoek. Op zijn catechisatiën speelt zij hem door 't hoofd. Hij kan haar niet van zich zetten als hij op den preekstoel staat. Zelfs in de drukste kerkeraadsvergadering verbeeldt hij zich de valbijl of de doodsklok te hooren. Als een zijner oude vrinden de schreden naar Wassenaar richt en aan de pastorie aanbelt, wordt die vriend op den drempel ontvangen met de vraag, hoe hij over de afschaffing van de doodstraf denkt. Als de eene of andere bevallige dame op een gezellig theepartijtje den heer Van Rhijn een kopje met den geurigen drank toereikt, zweeft in zijn beleefdsten glimlach de vraag, of zij vóór of tegen het schavot is..... Zelfs als hij op reis gaat, wanneer de zomermaanden hem met koorden van 't fijnste fluweel en zijde naar den Rijn of de Moesel trekken, zelfs dan kan hij zijne quaestie niet thuis laten. Hij pakt het vraagstuk in zijn valies. Hij haalt het voor den dag op boot en spoortrein. Hij legt het voor aan den gast-<pb n="4"/>heer, die hem versche forellen aanbiedt. Hij brengt het ter tafel als de koele Meidrank aller attentie en aller liefde vraagt. De een of andere beroemde geleerde, die Berlijn of Heidelberg 
ontvlucht is om een week of zes niet beroemd en niet geleerd te zijn, voelt zich door den heer Van Rhijn bij de rokspanden grijpen en moet op staanden voet zeggen, hoe hij over <hi rend="spat">de</hi> quaestie denkt. Een paar ministers, die niets willen wezen dan vroolijke kwajongens en ongedwongen Zigeuners, zien plotseling Van Rhijn voor zich staan met opgeheven quaestie en dreigend gelaat. Twee of drie theologen, wier theologie niets gemeen heeft met het coquette groen of het dartele blauw dat alle horizonten kleurt en alle dalen tint, worden door dezen christenleeraar op reis tot op 't hemd uitgeschud en beroofd van hun laatste penningske theologische kennis en theologischen zin in zake <hi rend="spat">de</hi> quaestie.</p>
<p>Tegenover de Lurlei zit onze man op een steenklomp te mijmeren over de vraag, waarom de verleidster, die daar eenmaal woonde, er zonder openbare executie afgekomen is, en of de goddelijke gerechtigheid wel genoeg voldoening ontvangen heeft door haar poëtischen dood.</p>
<p>Op het slot Rheineck, dat als een rotspunt omhoog schiet, dat zoo vriendelijk neerblikt op de duizend touristen aan zijn voet, de nette booten die kalm voortglijden over den breeden stroom, of de dampende en gillende locomotief die stout door bergen en rotsen breekt -; op 't slot Rheineck 't welk ieder onzer minstens op één zijner lampekappen bewonderen kan en alle reizigers trouw gephotographeerd omdragen in hunne herinnering.... op dat slot waar Von Bethman-Hollweg den heer Van Rhijn een ‘onvergetelijken Zondag bereidde’, Lange en Krafft uit Bonn zijne medegasten waren en waar hij bovendien hoogstwaarschijnlijk was aangekomen met dien
<pb n="5"/>eigenaardigen reizigers-honger, dien wij allen kennen en die zoo geschikt is om een mensch zacht en gemoedelijk te stemmen -; op dat slot vraagt hij een oud-president van den Duitschen Kirchentag, een minister van eeredienst in ruste.... (even als hij 't zeker onderweg al aan tien anderen gevraagd had) naar diens gevoelen over de doodstraf. En ook ditmaal met het gewenschte effect! ‘Zonder aarzelen antwoordde Bethmann-Hollweg dat hij beslist er voor was’, (bl. 12.)</p>
<p>Behoeft nu nog iemand te vragen waarover de heer Van Rhijn in Holstein sprak en waarover te Hamburg; wat hij te Maagdenburg behandelde, of waarmee hij zich bezighield te Cassel?....</p>
<p>De heer Van Rhijn ging niet naar Wassenaar terug zonder een rijken voorraad verschrikkelijke gevallen en gezaghebbende meeningen van wereldberoemde juristen en theologen, die toevallig allen voor de doodstraf waren, dikwijls zelfs even als Bethmann-Hollweg ‘beslist’ er voor..... Het onderwerp dat sedert 1867 ‘nooit geheel uit zijne gedachten geweest was’ (bl. 11), is daardoor uitgedijd tot de overtuiging dat ‘de gronden voor wettelijke afschaffing der doodstraf voor hem, die aan den levenden God, Zijn Woord en zijn ordonnantiën gelooft, waarlijk onhoudbaar zijn’ (145); eene overtuiging, welke, zooals gij bemerkt, niet heel plezierig is voor mij en anderen, die zich ‘besliste’ vijanden van het schavot noemen.</p>
<p>En ook te Wassenaar bleef hij zich met <hi rend="spat">de</hi> quaestie bezighouden. Hij wist zich belangrijke monographiën (ik had bijna gezegd biographiën) van de doodstraf te verschaffen. Hij las al wat er over dat onderwerp in 't licht verscheen en vischte de argumenten voor het behoud van deze kapitale straf zelfs uit novelletjes en losse stukjes. De krant, die hem aan 't
<pb n="6"/>ontbijt de wereld rond voerde, gaf schier dagelijks voedsel aan zijn verhitte verbeelding. De veldwachter, die bedoelde krant kwam halen om haar aan den burgemeester te brengen, tooverde, door zijne knoopen en tressen, dag aan dag terechtstellingen voor zijn geest. De jufvrouw van den bakker deed hem denken aan den bakker van Koning Farao, die gehangen werd. Eenige schoolkinderen, die om een verloren knikker liepen te grienen, brachten het tafreel van een man die zijn vrouw vermoord had, of eene poging tot vergiftiging van den kant der vrouw, op het roode doek zijner fantasie. Hij droomde 's nachts dat alle bewoners van Wassenaar in een geheim moordcomplot betrokken waren; dat hijzelf persoonlijk zijn voorzanger moest vonnissen of den hondenslager naar de galg verwijzen, omdat ze den een of anderen Duitschen professor (die aan Van Rhijn een contravisite beloofd had) tusschen Katwijk en Wassenaar hadden opgewacht. Ja, de meeste nachten kon hij zelfs niet eenmaal droomen, maar hij lag wakker om naar de doodsklok te luisteren en de uren te tellen die nog verloopen moesten vóór de executie.</p>
<p>Hij sleet dagen en nachten met den catalogus van de <hi rend="spat">Chambre of Horrors</hi> van Madame Tussaud, en wederom weken en maanden met excerpten uit Christemeijer, of met schetsen uit het museum Wiertz. Daar maakte hij geleerde verhandelingen over de vroegere strafoefeningen, of trachtte hij door te dringen in de geheimen van het oude veemgericht. De <hi rend="spat">ponte dei sospiri</hi> werd de brug, die hem naar het bloedige Venetië voerde; en in geheel Parijs was geen plein of straat waar hij liever verwijlde dan op de <hi rend="spat">place de Grève</hi>....</p>
<p>Ik vraag u: wat moest hiervan het einde zijn?</p>
<p>Wat anders dan dat de quaestie der doodstraf voor hem het begin en het einde aller quaestiën werd; dat het pleidooi
<pb n="7"/>voor 't behoud van het schavot éen werd met de zorg voor het heil zijner kudde en de welvaart zijner gemeente?....</p>
<p>De quaestie drong door alle poriën in het bloed van zijn theologisch systeem. Ze werd de voorrede voor zijne christologie en schreef geleerde noten aan den voet zijner anthropologie. In zijn hermeneutiek vroeg zij een plaatsje omdat niemand, die den sleutel tot de gevangenis mist, de geheime gedichtselen der phílologie kan 
ontraadselen. Ja, zij maakte zijne pastoraal tot eene wandeling langs cachotten, waarin opgeschrevenen voor het schavot de laatste vertroostingen verbeiden.</p>
<p>Aan 't einde van dit akelig tijdperk nam de heer Van Rhijn de pen in handen en schreef bovenstaand boekske. Hij was tot de overtuiging gekomen, dat hij de profeet van het schavot moest wezen en het goed recht van den beul verdedigen. De quaestie was voor hem éen geworden met het koninkrijk Gods op aarde. Een vraagstuk van strafrecht werd in zijn oog zooveel als een onderwerp van den diepstreligieusen grond en beteekenis. ‘Inderdaad’, schreef hij, ‘de doodstrafquaestie is eene diep-religieuse quaestie.’ (139) Hij voegde er met de kracht der verontwaardiging of liever, van het hoogstgespannen fanatisme bij: ‘Alle leerlingen van Rousseau, met Robespierre aan het hoofd, alle aanhangers van 't Deïsme en Pantheïsme, alle verwerpers van den levenden God der openbaring, alle vereerders der humaniteit buiten Christus, den koning der menschheid, zijn ijverige afschaffers der doodstraf.’</p>
<p>Wel opmerkelijk, niet waar?.... Ik bedoel niet de omstandigheid dat de zooeven genoemde leerlingen van Rousseau zoo wonder eenstemmig zijn in den wensch om de doodstraf te zien afschaffen; maar de omstandigheid dat een mensch, een eerlijk en zedelijk mensch, die bovendien christenleeraar is en
<pb n="8"/>geplaatst in een vriendelijk, eenvoudig Hollandsch dorp, zoo fanatiek kan worden omtrent een punt, waarvan wij gewone stervelingen niet dan ongaarne en alleen in deftige vergaderingen spreken, met een president en een hamer voor de orde.</p>
<p>Kunt gij u een krachtiger commentaar van het straksgenoemde artikel der zielkunde denken?....</p>
<p>O mijne vrienden! laat dit geval voor ons allen een ernstige waarschuwing zijn om onze gezonde natuur nimmer geweld aan te doen. Als gij vacantie hebt en den blonden Rijn bezoekt, drink dan liever een glas wijn meer, dan u bezig te houden met de quaestie van de doodstraf. Als gij hier of daar bij een minister te visite gevraagd wordt (wat den meesten onzer zeker niet elken dag gebeuren zal), breng dan zulke sombere dingen als de doodstraf niet ter sprake. Bekijk liever de bloemen van Zijne Excellentie en geniet liever den geur zijner meloenen. Zet u naast zijne lieve dochters op een bankje neder en praat over koetjes en kalfjes. Of ga naar zijne stallen en babbel met den koetsier over de paarden. <hi rend="spat">Dit is wél zoo goed voor een mensch</hi>.</p>
<p>Immers, 't is maar niet anders, de boog kan niet altijd gespannen zijn. Als wij eens goed door het gras gerold hebben; als onze vriendelijke God u of mij eens heeft toegeknikt tusschen de lachende bergen door -, dan kunnen wij later, in lange winteravonden al heel wat aan; dan zijn de quaesties ons zelden te hoog of te diep (wij zeggen dit met de noodige bescheidenheid). Maar dat is niet 't geval, zoolang wij een flambard op de blonde of grijze lokken hebben en zelfs deftige professoren met een stroohoed gezien worden in den omtrek van Rolandseck of 't Brohlthal. Alle dingen hebben hun tijd, en evenmin als de mensch van brood alleen kan leven, evenmin kan hij dit van rauw vleesch!....</p>
<pb n="9"/>
<p>Ziet, in verband daarmee, hoeveel wij, die niet zooveel boeken lazen en zooveel menschen examineerden, op broeder Van Rhijn vooruit hebben. Wij zijn kalm gebleven. Wij hebben de koude wintermaanden afgewacht, eer wij ons bij het vraagstuk van de doodstraf gingen neerzetten. Wij hebben eerst rustig van de quaestie afgescheiden wat daarmee niet het minste te maken heeft. Wij hebben vervolgens advies gevraagd aan lieden, die nooit in middeleeuwsche theologie verstrikt geweest zijn, die nooit iets geweten hebben van realisten en nominalisten, die zelfs Rousseau alleen bij naam, Robespierre maar bij reputatie kennen.... En, mijne vrienden! wij zijn tot een zeer eenvoudige en tevens zeer christelijke oplossing van het vraagstuk gekomen, zonder dat wij onze humaniteit er bij inschoten.</p>
<p>Wij hebben namelijk begrepen dat de theologie q.t. met de quaestie van de doodstraf niets te maken heeft en onze religieusiteit maar voor een heel klein beetje er bij betrokken is. Wij zijn tot de overtuiging geraakt dat het ambt van beul nooit bij ons in eere zal komen, al werd het zonneklaar bewezen dat hij de volvoerder der goddelijke gerechtigheid en de handhaver van de geschonden eer der maatschappij is; zelfs al werd hij de huis- en boezemvriend van broeder Van Rhijn. Wij meenen dat alle christenen zonder eenig onderscheid de roeping gevoelen om door onderwijs, vermaning, en verdere philantropische pogingen de halsmisdaden zooveel mogelijk te voorkomen.</p>
<p>‘Kom,’ hebben wij daarop gezegd, ‘indien dat alles waar is, dan is die beweging tegen de afschaffing van de doodstraf, die van het christelijk bewustzijn heet uit te gaan, ook al geen verschijnsel om zich erg ongerust over te maken; dan blijft er bij slot van rekening niets anders over dan het
<pb n="10"/>juridische vraagpunt: een aequivalent te vinden voor eene straf, aan welke alle menschen, goed bekeken, een hekel hebben, voor welke niemand eenig hart gevoelt. Als er dus maar éen lid van de Tweede Kamer is, die een lumineus denkbeeld heeft voor zoo'n aequivalent, dan zou de geheele maatschappij de bezuiniging op het artikel beul zeker met beide handen aangrijpen’.... Zoo spraken wij, nadat we de zaak van alle kanten bezien hadden en zoo zeggen wij, nu het boekje van den heer Van Rhijn verschenen is, nog eenmaal; want zoowel 't eene als 't andere, wat ons een vriendelijker kijk op de wereld gaf, wordt door hem stilzwijgend gehuldigd.</p>
<p>De heer Van Rhijn is niet zoo'n kanibaal als hij wil schijnen. Hij is in den grond der zaak een goedhartig mensch. Lees wat hij op bl. 135 schrijft en gij krijgt hem lief om zijne inconsequentiën.</p>
<p>‘Paulus’, lezen wij daar, ‘ijverde zeer tegen de besnijdenis der christenen, als zij daarin hun heil zochten; maar in een ander geval besneed hij zelf zijnen Titus (Hand. XVI: 3)’....</p>
<p>‘In Indië heb ik herhaaldelijk iemand, die om opzettelijken manslag ter dood was veroordeeld, in de gevangenis bezocht; ik mocht medewerken tot zijne boete en berouw en zijdelings ook daartoe, dat de opperlandvoogd hem gratie verleende’... Ja, hij gaat voort: ‘Ik zou waarschijnlijk even als de bisschoppen in de 4<hi rend="sup">de</hi> en 5<hi rend="sup">de</hi> eeuw een goed woord bij den keizer voor terdoodveroordeelden hebben gedaan.’</p>
<p>Ja, broeder Van Rhijn, wij gelooven dat gaarne. Gij, zoon der 19<hi rend="sup">de</hi> eeuw, zoudt u, ten aanzien eener zoo nobele beweging van het hart door geen bisschop uit de vierde of vijfde eeuw laten beschamen. De natuur gaat ook in dit geval boven de leer en zal daar eeuwig boven gaan zoolang men van geen
<pb n="11"/>mensch, zelfs van geen bisschop, een wolf of hyena kan maken. Het menschenhart heeft ook zijne rechten en geen caput der dogmatiek kan de slagen van dat hart regelen naar het horloge van een protestantschen of catholieken paus. Als 't er op aankomt, helpt het niet of wij ‘het geval’ al ‘omkeeren.’ Het geval, waarin een menschenhart moet rechtspreken over een broeder, is voor geen omkeeren vatbaar. De instelling volgens welke iedereen zoo'n hart gekregen heeft, dat zich niet laat wegmoffelen onder kasuifel of synodale toga, is eene instelling van denzelfden God, die ook de rest gemaakt heeft, behalve het schavot, de bijl en het blok!....</p>
<p>Wat baat het u dan of gij u van de bisschoppen der 4<hi rend="sup">de</hi> en 5<hi rend="sup">de</hi> eeuw poogt te onderscheiden door de volgende redeneering: ‘zij spraken om Gods wil, als vertegenwoordigers der genade bij eene overstrenge, ruwe overheid. Hier verzet ik mij om Gods wil tegen eene straf-theorie, die Gods eerste ordinatiën voor staat en overheid, de gerechtigheid voorbij ziet en in het ongeloof wortelt’....? Mittermaier antwoordt u kalm, in de overtuiging een woord te spreken, dat u naar het hart zal gaan: ‘Het is het eerste menschenrecht om te leven; het hoogste goed is het leven. De menschen hebben geen recht, om eenen medemensch het allerkostelijkste goed te rooven’ (bl. 135, 136).</p>
<p>Doch genoeg. De quaestie omtrent de doodstraf is geen religieus maar een juridisch, maatschappelijk vraagstuk. Kunnen onze Hoogmogende heeren aan de maatschappij genoegzame waarborgen aanbieden tegen den gevaarlijken euvelmoed van den een of anderen krankzinnigen bloedstorter.... welnu, dan schaffe men in Gods en Jezus' naam schavot en hakbord af, want niemand heeft er pleizier in, en ze maken in elk geval geen mooi figuur in een christelijke maatschappij.</p>
<pb n="12"/>
<p>Het thema van dit woord over Van Rhijn is dus niet de eigenlijke quaestie van de doodstraf, maar de ellende waartoe een braaf man komen kán, door zichzelven roekeloos onder den invloed van een <hi rend="spat">idée fixe</hi> te plaatsen. Daardoor toch zijn bij Van Rhijn de denkbeelden van <hi rend="spat">straf</hi>, van <hi rend="spat">gerechtigheid</hi>, van <hi rend="spat">genade</hi>, van <hi rend="spat">liefde</hi> en welke denkbeelden al niet, caricaturen op christelijk gebied geworden, waaraan de strengste orthodoxist niet dan een medelijdenden glimlach kan ten beste geven.</p>
<p>Laat ons een paar dier stellingen lezen, gebruik makende, als 't noodig is, van de nadere toelichting. Alles te behandelen is u niet nut en mij geenszins vermakelijk.</p>
<p>Bovendien waartoe zouden wij ons boven mate vermoeien? De heer E. Laurillard, die reeds vroeger een woordje meesprak, laat zijn toga pantseren en zal eerstdaags tegen den christenleeraar van Wassenaar te velde trekken. Of misschien is het reeds later in den tijd....</p>
<p>&nbsp;</p>
<p>Ziehier, om mee te beginnen, de 4<hi rend="sup">e</hi> stelling van den heer Van Rhijn. Zij plaatst ons al aanstonds in het midden der quaestie:</p>
<p>‘Het eigenlijke begrip van <hi rend="spat">straf</hi> is geenszins dat van tuchtmiddel tot verbetering, maar van boete, van wederoprichting en herstel van het geschonden recht.’</p>
<p>Zie, dat komt er nu van als men zijn verstand gevangen geeft onder eene quaestie als de doodstraf. Van Rhijn heeft, door alleen en uitsluitend naar het schavot te kijken, vergeten, dat er in onze rechtspleging een heele afdeeling voor <hi rend="spat">correctioneele</hi> zaken is, een heel wetboek waarin het beginsel van straf als <hi rend="spat">tuchtmiddel tot verbetering</hi> op den voor-<pb n="13"/>grond staat; en verder, dat geen <hi rend="spat">eigenlijk</hi> begrip in de maatschappij kan zijn opgekomen dan wat tevens geldig is in het huisgezin. En in het huisgezin kent niemand onzer de straf anders dan als tuchtmiddel tot verbetering!....</p>
<p>Indien dus het begrip van straf in de maatschappij dat karakter verloren heeft, of indien zich naast het primitieve een vreemde, ingedrongen of later opgekomen beschouwing heeft doen gelden, dan is dit een bewijs, hoe wij van den eersten en eenvoudigsten grondslag zijn afgeweken, hoe het <hi rend="spat">eigenlijke</hi> begrip in de vele vonden van eigenbaat en hebzucht, betweterij en stelselvergoding is ondergegaan, hoe het echtmenschelijk, maatschappelijk begrip van <hi rend="spat">straf</hi> ontaard is. Stelt u maar eens voor dat wij de vierde stelling van Van Rhijn <hi rend="spat">aldus</hi> uitwerkten:</p>
<p>&nbsp;</p>
<p>Lieve medechristenen,</p>
<p>&nbsp;</p>
<p>Er zijn verblinde menschen, voor wie de straf een tuchtmiddel ter verbetering is. Merkt dit op, als gij dezen of genen zijn zoon ziet tuchtigen. Ook wijzelven zijn menigmaal de slaven van die opvatting, wanneer wij onze kinderen kastijden. De zwakheid des vleesches is ook ons meermalen te sterk. Wij zeggen tot het kind: ‘Zult gij 't nooit weer doen?’ en wij houden op met slaan als die belofte uitgesproken is. Wij schelden zelfs nu en dan de straf kwijt als het berouw haar heeft weten te voorkomen. Wat ik u bidden mag, doet toch niet aldus. Slaat indien gij slaan moet, straft indien er straf verdiend is, niet alleen zoolang de hoop op beterschap nog niet door de smartkreten heenschemert, maar tot de schuld is ‘geboet’. 't Is waar, het valt moeilijk juist te bepalen, wanneer de vergelding dat hoogste punt der ze-<pb n="14"/>delijkheid bereikt heeft, maar 't zij ons voortdurend streven om dienaangaande tot zekerheid te komen. Hij, die hiernaar met inspanning van krachten en met waarachtige belangstelling in den gevallen broeder zoekt, zal ook dien nevel zien verdwijnen. De voelhoorns zijner gerechtigheid (als ik mij zoo eens mag uitdrukken) zullen hunne richting veranderen; en niet de betuiging van den boosdoener, die zijn straf ondergaat, dat naar <hi rend="spat">zijn</hi> oordeel genoeg invloed op zijn gemoed is uitgeoefend, maar ons eigen begrip van voldoening en onze eigen verzadiging van de vergelding zullen uitspraak doen. Hoe meer ons begrip van recht geadeld en verheven wordt, hoe dieper onze afkeer is van de schending die heeft plaats gehad, des te krachtiger zal dan ook de straffende hand neerkomen op den schuldige.</p>
<p>Immers, het mag ons bij de tuchtiging ‘geenszins’ in beginsel te doen zijn om de verbetering van den schuldigen medemensch. Daarvoor zal God hier of hiernamaals zelf wel zorgen, als Hij hem in 't hart grijpt of, langs voor ons verborgen wegen, door loutering tot heiligmaking brengt. Onze taak is, het geschonden recht weder te herstellen en op te richten. Wij zijn niet ‘de dienende broeders en zusters’ van anderen, die zich onze liefde onwaardig maakten, maar de werktuigen der goddelijke gerechtigheid. Mochten allen, die geroepen zijn om in de belangrijke vraag van de afschaffing der gerechtelijke doodstraf uitspraak te doen, zichzelven daarvan in huis en daarbuiten diep doordringen! Dan zou weldra de geest dezer wereld zwichten voor de begrippen van eene hoogere liefde dan nu hare kinderen bezielt.</p>
<p>O, hoe geheel anders zou 't er in onze huigezinnen uitzien, indien niemand onzer ooit gehoor gaf aan de misleiding eener weekhartige liefde, die uit den booze is. Gij moeders, die
<pb n="15"/>het berouwvolle kind in uwe armen sluit en de indrukken uwer bestraffing poogt wegtekussen, weet gij wel wat ge doet? Gij vaders, die den weerzin waarmee gij kastijdt, in de weifeling uwer slagen verraadt, en door uw haastig vergeven bij het eerste woord van berouw -, hebt ge nooit bedacht welk een gevaarlijk spel gij speelt? Nog eens, gij moeders, die u niet ontziet den knaap, wien de vader tuchtigt, de bede om vergiffenis op de lippen te leggen, die niet vreest met tranen en smeekingen voor hem in de bres te springen -, kwam 't nooit in u op hoe roekeloos en onvoorzichtig gij deedt?....</p>
<p>Uw kind heeft misschien oprecht berouw; de betuiging daarvan is, ik wil 't gaarne aannemen, misschien welgemeend; het is niet onmogelijk zelfs dat hij 't werkelijk nooit weer doet, dat hij, getroffen door <hi rend="spat">uwe</hi> smart, zich verbetert en een parel wordt aan uwe kroon.... maar (ik vraag 't met ernst en aandrang) maar is dit dan genoeg?</p>
<p>Wat wordt er in zoo'n geval van ‘het geschonden recht?’ Hoe hebt gij de zekerheid dat dit is opgericht en weer overeind staat als te voren?’.................................</p>
<p>Mij dunkt, indien ik zóo sprak, zoudt gij mij met verbazing en schrik aankijken, en toch zou ik niets anders doen dan de vierde stelling van Van Rhijn uitwerken. Ondanks 't getuigenis van Palmer en Stahl, ondanks de medeonderteekening van Gunning en Schuurman, noemt gij deze stelling eenvoudigweg onzin en de maatschappij, waarin zij zou worden toegepast, een Babel van verwarring en ellende.</p>
<p>Palmer meent dat zij, die als doel der straf bloot verbetering der misdadigers laten gelden, de opvoedkunde met de rechtspleging verwarren; en Palmer kan daarin voor mijn part
<pb n="16"/>volkomen gelijk krijgen; doch er is hier geen sprake van een laten gelden der strafbedoeling <hi rend="spat">bloot</hi> als een middel tot verbetering. Wij weten zeer goed, dat er naast het correctioneele recht een crimineel bestaat en dat opvoeden in maatschappelijken zin alleen te pas komt bij minderjarigen of, bij kleine vergrijpen, door kwaadwilligen en onvoorzichtigen gepleegd. Maar toch gaat ook het crimineele recht niet uit van de wederoprichting van het geschonden recht. De crimineele strafoefening gaat uit van het beginsel der handhaving van de maatschappelijke orde en veiligheid. Een begrip van vergelding, van wraak, van toorn en driftkoeling bestaat in geen christelijk land en mag daar niet bestaan, zoolang daar nog éen mensch is, die het woord liefde op de lippen durft nemen.</p>
<p>Wederoprichting van het geschonden recht bestaat alleen in het brein van theologanten, die de oude wereldorde verwarren met de eeuwige heilsorde, en de gruwelen, indertijd in den naam van den God van Sinaï gepleegd, willen blijven handhaven op Gods rekening....</p>
<p>Wij voor ons noemen stellingen als deze vierde nog eens eenvoudig onzin, om er niets ergers van te zeggen.</p>
<p>&nbsp;</p>
<p>De vijfde stelling luidt: ‘De levende God heeft zich aan ons geopenbaard als Vader, Koning, Heer, Wetgever en Rechter; aan den naar zijn beeld geschapen mensch heeft hij ook al deze namen en ambten verleend.’</p>
<p>Wat moet deze stelling bewijzen? Aangenomen, het is onwedersprekelijk dat zelfs de titels onzer koningen en rechters direct van den geopenbaarden God zijn uitgegaan; onwedersprekelijk dat hier geen onderscheid behoeft gemaakt te worden tusschen
<pb n="17"/>de majesteit Gods (voor welke alle titels even nietig zijn) en de groote of kleine ijdelheden onzer flonkerende kronen en fluweelen baretten.... dan blijft het toch altijd nog de vraag, welke gevolgtrekking wij hieruit mogen maken voor het geval in quaestie?</p>
<p>De heer Van Rhijn zal 't u zeggen, als gij maar even de drie volgende stellingen er bij opslaat. Eerst leidt hij uit ‘de afbeelding des menschen, als de kroon der schepping, naar Gods oorspronkelijk beeld’, onze bestemming af, alsook het familieleven, den staat, de overheid, het volksbestuur enz. In de volgende, of zevende stelling wordt op de uitdrukking ‘door Gods genade’ de maatschappij als op een goddelijk recht gegrondvest. Eindelijk, in de achtste stelling, komt het hooge woord er uit en worden alle tegenstanders van de doodstraf naar het <hi rend="spat">contrat social</hi> van Rousseau, naar <hi rend="spat">l'état athée</hi> en ten slotte naar de roode republiek verwezen, d.i., ‘tot de woeste uitbarstingen van onbeteugelde hartstocht en dierlijke begeerlijkheid, tot den gruwelstaat van wilde horden.’</p>
<p>Ge begrijpt wel, ditmaal komen wij er niet zonder de toelichting. Welnu, de heer Van Rhijn begint die toelichting met een korte geloofsbelijdenis, welke hem tot de conclusie brengt dat hij eigenlijk niet met ons praten kan. ‘Met de zoodanigen, die alle positieve openbaring Gods loochenen, heimelijk of openlijk; die daarom met hunnen geest op de ijsvelden van het Deïsme of in de moerassen van het Pantheïsme zijn verdoold, kan ik bezwaarlijk over de doodstraf redeneeren.’ Mij dunkt, dat is duidelijk genoeg. Of maakt iemand onder u zich dienaangaande nog illusies? Meent ge soms, omdat gij nooit heimelijk of openlijk de positieve openbaring Gods geloochend hebt, niet in het vonnis begrepen te zijn?.... Ik bid u, bekijk de zaak kalmer en verstandiger; bovenal, vlei uzelven niet. Gij
<pb n="18"/>zijt een deïst of een pantheïst, indien gij over de openbaring Gods niet precies denkt als Van Rhijn, en zult op den een of anderen grond veroordeeld worden. In elk geval zal 't voor den heer Van Rhijn zeer lastig wezen met u over de doodstraf te redeneeren!....</p>
<p>Maar met wie, vraagt gij, redeneert de heer Van Rhijn dan? Voor wie schreef hij zijne stellingen en dat boekje, indien niet voor ons ongeloovigen en onkundigen, die verdoold zijn op de bovengenoemde ijsvelden, of tot den hals toe in het moeras gezonken?</p>
<p>Ja, mijne lieve vrienden, <hi rend="spat">dat</hi> weet ik ook niet. - Misschien schreef de heer Van Rhijn voor zijne Duitsche bekenden. Misschien heeft hij enkel op zijne vaderlandsche geestverwanten 't oog gehad. 't Kan ook zijn, dat hij de pen in handen nam om zich te oefenen in logisch denken en christelijk oordeelen over den naaste.</p>
<p>In elk geval staat het vast dat hij niet voor u of mij schreef, dat zijn doel niet geweest is een der andersdenkenden te overtuigen.</p>
<p>Doch lezen wij verder! Na een paar Duitsche getuigen opgeroepen te hebben, vervolgt de schrijver aldus:</p>
<p>‘Omdat ik lang gevoeld heb, wat de diepste grond der anti-doodstrafbeweging in het moderne bewustzijn is, daarom is mijn binnenste in ijver ontstoken. Het gaat tegen God, tegen zijnen Christus in met die beweging. Daarom bedroef ik mij, dat zoovele weldenkenden, dat zelfs geloovige christenen zich laten verschalken, of althans meenen geene roeping, in dezen te hebben.’</p>
<p>Is 't niet om medelijden mee te krijgen? Maken de ijver en de droefheid van dezen man u niet, ondanks zijne bitterheid tegen ons, het harte week? Leest wat hem vooral zoo
<pb n="19"/>treurig maakt, en gij zult zijne smart verstaan en tevens weten op wie hij met zijn boekje het oog had. Neen, niet alleen om onzentwil is zijn hart ontstoken, niet om u of mij slechts is zijne ziel bitter; de vrienden van de ethisch-irenische richting vielen hem af. Een stuk in n<hi rend="sup">o</hi>. 39 van de Hoop des Vaderlands verkondigt de leer ‘dat de godsdienst buiten de politiek moet blijven.’ Het oude verderfelijke Arminiaansche gevoelen omtrent het <hi rend="spat">jus circa sacra</hi> of liever 't omgekeerde daarvan laat zich vlak in de nabijheid gelden.... De eenig ware en houdbare grondslag van het Oud-Testamentisch-Christelijk kerkgeloof wordt ondermijnd door eenige reeds lang quaestieuse vrienden....</p>
<p>Wij zijn er dus werkelijk geheel buiten en kunnen Van Rhijn zich tegen zijn eigen vrinden zien weren. Gelijk in meer gevallen reeds gebeurd is, zal ook hierbij de beschuldiging van verraad met en benevens de uitbanning niet achterwege blijven. Alleen als Van Rhijn met de vrienden afgerekend heeft, krijgen ook wij weer onze beurt. Een kundig rechtsgeleerd vriend heeft de moderne wereldbeschouwing in de volgende woorden beschreven, en de heer Van Rhijn onderschrijft die met zijne eigene handteekening. De moderne wereldbeschouwing gaat volgens dien vrind van het begrip uit: ‘dat de staat een samenstel van individuën is, door den wil dier individuën tot stand gekomen, en dat naar den wil hunner meerderheid moet worden bestuurd en geleid!’.... Vindt gij deze ontdekkingen van den kundigen rechtsgeleerden vriend niet heel snugger? Stelt de niet-moderne wereldbeschouwing zich soms voor, dat de staat <hi rend="spat">geen</hi> samenstel van individuën is? En kan iemand in vollen ernst ontkennen dat de staat door den wil dier individuën is tot stand gekomen?</p>
<p>Sinds het algemeene stemrecht, bij elke omwenteling of ver-<pb n="20"/>andering van dynastie, hier en daar werkelijk invloed uitgeoefend heeft; sinds in de meeste staten van Europa de constitutioneele regeeringsvorm min of meer is ingevoerd en zelfs door de vurigste aanhangers van het <hi rend="spat">droit divin</hi> bij gelegenheid niet ongebruikt wordt gelaten; sinds het vrij algemeen wordt aangenomen dat de staat zijn leven en kracht ontleend aan de overtuiging, dat iedereen belang heeft bij de algemeene welvaart en naar zijn vermogen tot de instandhouding van het geheel moet meewerken; - sinds..., ja veel vroeger reeds, bij de reformatie, onder den invloed van het presbyteriaansche stelsel van Calvijn..., ja, nog vroeger, bij de verkondiging van het Evangelie onder de democratischgezinde, oproerige Saksers.... en eigenlijk nog veel vroeger, toen er een man uit het volk was, die den zuurdeesem der vrijheidsliefde in Galilea aan andere mannen uit het volk uitdeelde, opdat deze hem aan ieder en een iegelijk zouden uitdeelen -; sinds dien tijd is de leer ontstaan dat elke staat een samenstel van individuën is. Mijn lieve hemel, wat zou hij ook anders wezen!</p>
<p>Maar gesteld ook, dat de staat geen samenstel van individuën is, en wij modernen dus dwalen door hem daarvoor te houden, moet daaruit dan volgen dat wij ‘met den geopenbaarden God’ gebroken hebben? Kan een samenstel van nietindividuën (als gij u dat kunt voorstellen) in God vader, koning en rechter erkennen en alle ambten rechtstreeks afleiden van de ordonnantiën Gods?</p>
<p>De kundige rechtsgeleerde vriend van den Heer Van Rhijn moet hierop ontkennend antwoorden. ‘Wet en Recht’, zegt hij, ‘is in de moderne wereldbeschouwing wat de meerderheid wil; gelijkheid, vrijheid en broederschap is zijn leus, genot en lust zijn hoogste doel, communisme zijn laatste vorm.....’
<pb n="21"/>(Ge ziet, 't wordt ernst met de zaak en de climax is vrij geleidelijk!).... ‘Speelbal van hartstocht en lust, kent die staat geen wille Gods als hoogsten regel, geen rechtvaardigheid of recht anders dan wat de meerderheid er voor houdt op ieder gegeven oogenblik; daar voelt de overheid zich niet Gods dienaresse, maar alleen de dienaresse van den wil en waan des volks.....’</p>
<p>Behoeft het betoog dat wij dezen geleerden vriend aan zijn eigen verbeelding kunnen overlaten? Als gij lust hebt, leest dan nog wat door op bl. 50 van Van Rhijn's boekske. Er komt op zijn tijd van ‘apenkinderen’ in, en meer dan genoeg van ‘wetten die wapenen worden in de handen van dronkaards’.... om ons vroolijk te houden bij de lectuur.</p>
<p>Van Rhijn is dan ook bepaald getroffen door de wijsheid van zijn vriend. ‘Ik erken de logische consequentie in deze redenering’, schrijft hij. Nu, wij feliciteeren hem hartelijk, terwijl 't ons niet verbaast dat iemand, die in zulk een poespas van argumenten den draad van logische consequentie weet te vinden, met bekrompen geesten, als wij zijn, niet <hi rend="spat">redeneeren</hi> kan.</p>
<p>En wat is het redmiddel voor deze ontaarde maatschappij? Wat is het plechtanker der geloovigen, nu de baren van dezen verderfelijken oceaan van dwalingen al hooger en hooger stijgen?</p>
<p>Leest wat Van Rhijn aan 't einde van zijn geschrift op bl. 146 uitroept:</p>
<p>‘De wetten van den staat moeten wortelen in het recht, en het recht wortelt niet in een toevallig en wisselbaar meerderheidsgevoelen, maar in Gods eeuwigen wil. Zóó de strafwetten in Gods eeuwig recht. Dat recht en die wi eischen de doodstraf voor den moordenaar.....’</p>
<p>Zoo maakt men zich de zaak gemakkelijk! Straks, als de
<pb n="22"/>partij van Van Rhijn de zaken in handen heeft, vloeit zeer toevallig de wil van God met dien der partij samen. Dan is ‘het samenstel van individuën’ eene ordonnantie Gods geworden en de tijdelijke wet volkomen gelijk aan de eeuwige. Zoolang dat niet geschied is, heerscht de moderne wereldbeschouwing met al haar gruwelen en zonden, als een samenstel van individuën, die uit den booze zijn.</p>
<p>&nbsp;</p>
<p>‘De zelfverheerlijkende humaniteit buiten Christus, den Koning der menschheid, ontaardt, vroeg of spa, blijkens geschiedenis en ervaring, in bestialiteit’ (10<hi rend="sup">de</hi> stelling).</p>
<p>Ziedaar eene stelling, waardoor de heer Van Rhijn de bitterste verwijten van onkunde en opzettelijke verkrachting der waarheid zou verdienen, indien zij niet alweder samenhing met de ontrustende verschijnselen van het zielkundig proces, waarvan wij getuigen zijn.</p>
<p>De man is reeds zoover gekomen dat hij geen humanisme meer kent, dat niet bezoedeld wordt door een of ander leelijk bijvoeglijk naamwoord. Reeds heeft hij zijn goeden naam als historicus en zijn gevoel van betamelijkheid jegens andersdenkenden aan het fanatisme voor de doodstraf ten offer gebracht. Straks zijn de moderne staat en de moderne wereldbeschouwing gewogen en te licht bevonden; nu gaan ook de individuën onder 't mes. De zelfverheerlijkende humaniteit buiten Christus leidt tot bestialiteit....</p>
<p>Dus is een Socrates in bestialiteit geeindigd? Dus verloopt het stelsel van Plato in de onbeteugelde hartstochten van het wilde dier? Dus vindt men de meeste onzedelijkheid bij de ongeloovige christenen en schuilt de onschuld, als een
<pb n="23"/>schuchtere maagd, in de armen der voorstanders van het <hi rend="spat">droit divin</hi> en van de doodstraf?....</p>
<p>Wat dunkt u?</p>
<p>Moeten de gruwelen van het Heidendom eenvoudig op rekening van het humanisme gesteld worden? Of is veeleer het humanisme, al was 't tot zelfverheerlijking geneigd, de eenige kracht in de maatschappij, die belet heeft dat bestialiteit de overhand kreeg in die landen waar het christendom nog niet was doorgedrongen? En kan iemand met een goed geweten en een nog gansch onbeneveld hoofd de humaniteit d.i. de richting, die, van den hoogen adel des menschen uitgaande, alle kracht des levens in de harmonische ontwikkeling van het individu legt, kan iemand, zeg ik, met een goed geweten en een nog gansch onbeneveld hoofd, de humaniteit aansprakelijk stellen voor de gruwelen der Fransche revolutie?</p>
<p>Voorzeker, het Fransche volk was krank door gebrek aan hooger beginselen van godsdienst dan de uiterlijke eeredienst, of de ontwakende afkeer tegen priestergezag had opgeleverd; voorzeker de bloote humaniteit was machteloos om een geheel volk uit die ellende te redden, en hare edelste pogingen gingen met de Girondins en anderen te gronde.... Doch moet men niet bedwelmd zijn door zijne eigene redeneeringen, of zich blind gestaard hebben op één enkel punt, om de humaniteit buiten Christus in vollen ernst voor de beestachtigheden der omwenteling aansprakelijk te stellen?</p>
<p>Nu hij dit boekje geschreven heeft en zijne gal uitgestort over veel wat zijne verontwaardiging gaande maakte, zal de heer Van Rhijn zelf wel inzien dat zijn 14<hi rend="sup">de</hi> stelling onmenschelijk wreed zou zijn, als ze niet zoo nameloos onzinnig was.</p>
<p>Doch zoolang een schrijver in den roes van zijn <hi rend="spat">idée fixe</hi>
<pb n="24"/>verkeert, is dit nog ondenkbaar. Daarom prepareer ik u vast, dat er nog mooier stellingen komen. De genezingen gaan immers niet zóo snel! Och, stelt u maar eens voor, dat gijzelf de wereld drie jaren lang van geen ander standpunt bekeken hadt dan van 't schavot; verbeeldt u dat gijzelf, al dien tijd, argumenten op argumenten gestapeld hadt om uwe voorliefde voor de doodstraf te rechtvaardigen, en dat de een of ander, in naam van het menschelijk gevoel, van de beschaving, van den schoonen aanleg van ons geslacht, dat palladium uwer godsdienstige overtuiging aantastte.... hoe licht zoudt gij, evenals de heer Van Rhijn een caricatuur van uwe tegenpartij maken!</p>
<p>Er zijn immers maar weinig menschen, die zich in zoo'n geval weten te bedwingen, ofschoon ik graag erkennen wil dat die menschen tot de edelsten en besten behooren!....</p>
<p>Voor ons zij 't genoeg de bijzondere verschijnselen eener eigenaardige zielsziekte waar te nemen. De heer Van Rhijn is reeds tot de scheldwoorden gekomen. Zijne stellingen krijgen iets, wat den man van goeden smaak niet langer behaaglijk is. Voorwaar, een ernstige waarschuwing om voorzichtig te zijn en ons niet te laten vangen door een <hi rend="spat">idée fixe</hi>!....</p>
<p>&nbsp;</p>
<p>15<hi rend="sup">de</hi> stelling: ‘Zulke onchristelijke quasi-humane afschaffers van de doodstraf hebben hun type in Robespierre, die zijne loopbaan begon met luide voor die afschaffing te pleiten, en eindigde met duizenden en tienduizenden onschuldige slachtoffers naar de guillotine (den valbijl) te slepen, daaronder de eerzame weduwe Mevrouw St. Amaranthe, omdat zij geweigerd had zijne maitresse te worden.’</p>
<pb n="25"/>
<p>Deze stelling, zoo al niet keurig van vorm, is ontzettend van inhoud. Het roode spook Robespierre, dat nu reeds een halve eeuw gebruikt is om groote kinderen naar bed te jagen, rijst hier voor ons op als de moordenaar van eene eerzame weduwe, wier eerzaamheid blijkt uit de omstandigheid dat zij weigerde zijne maitresse te worden, en die gij, als ge lust hebt, in was kunt gaan bekijken in het museum Tussaud te Londen, tenzij gij, evenals ik, reeds genoegzaam diepen afkeer hebt van het monster Robespierre en, met het oog op veel erger gruwelen, over dit tot nog toe onbekende feit niet bijzonder verbaasd zijt. Van een heer als Robespierre liet zich wel verwachten dat hij de guillotine te avond of morgen bij zijne kleine galanteriën te hulp zou roepen.</p>
<p>Gaarne geef ik voor mij den heer Van Rhijn de verzekering, dat ik Robespierre nooit voor ‘zulk een zedelijk monster’ gehouden heb; eensdeels omdat ik de onzedelijkheid niet uitsluitend in de <hi rend="spat">ontucht</hi> zoek, en anderdeels omdat ik weet hoe flauw de grensscheidingen worden als men eenmaal zekere hoogte van verdorvenheid bereikt heeft. Evenwel, ondanks dit ongunstig oordeel over den beul van het schrikbewind, vind ik dat het vrij afgezaagd en vervelend begint te worden, figuren als Robespierre telkens in 't debat gevoerd te zien. De goede smaak en de eerlijkheid moesten een schrijver daarvan terughouden.</p>
<p>Of is het edel de geheele R.C. kerk te vereenzelvigen met den sluipmoord van Balthazar Gerardts, of de gereformeerde kerk rusteloos te vervolgen met de executie van Servet (hoewel men mogelijk zou kunnen demonstreeren dat deze misdaden in rechtstreeksch verband staan met 't een of ander beginsel, dat nog immer in beide kerken gehuldigd wordt)?</p>
<p>Robespierre en de moderne wereldbeschouwing hebben niet
<pb n="26"/>meer met elkaar gemeen dan Traupmann met de theologie van den heer Van Rhijn!</p>
<p>Wat nu de toelichting op de 15<hi rend="sup">de</hi> stelling betreft, ik raad u haar niet 's avonds te lezen, als gij op 't punt zijt naar bed te gaan. 't Is een ontzettende catalogus van de gruwelijkste moorden uit den jongsten tijd. Evenwel, geheel zult ge aan de lezing niet ontsnappen. De heer Van Rhijn wil dat gij die lijst zult memoriseeren, dat de ontzettende gebeurtenissen te Pantin of te Hornu u van uw ziekelijken afkeer van het schavot zullen genezen.... ‘opdat gij tot bezinning komt en van uw sentimenteel meêlijden met moordenaars, tot gezond-menschelijk meêlijden met onschuldige grijsaards, mannen, weerlooze vrouwen en kinderen u bekeert!’</p>
<p>Ziet, daar hebben wij 't. Ziekelijk meêlijden met moordenaars kleeft ons aan. Over den armen Traupmann heeft ons hart gebloed. Den dag, waarop zijn schuldig hoofd onder de guillotine viel, was 't u en mij alsof een geliefde vriend onschuldig gevonnisd werd..... En die rampzalige familie Kinck! En de gebroeders Thirion? en madame Lombard?... Geen woord van medelijden voor dezen is immers aan onze lippen ontgleden? De volksdrift die den moordenaar dreigde vaneen te scheuren, was immers niets meer dan een gemaakt spel, een bloote vertooning van verontwaardiging?....</p>
<p>Doch de heer Van Rhijn heeft nog meer. Hij heeft drie opmerkingen. De eerste is: dat wij die booswichten en moordenaars ‘<hi rend="spat">niet volstrekt op zich zelven,</hi> geïsoleerd van de maatschappij, waarin zij leven, beschouwen moeten’..... Nu, dat noem ik een fraaie opmerking!.... ‘Zij openbaren de manie van zedelijk bederf, dat in de maatschappij is verspreid en de zwakte van het bederfwerend zout. Om één enkel zedelijk monster (<hi rend="spat">sic</hi>!) als Traupmann in de zedelijke we-<pb n="27"/>reld voort te brengen, hebben minstens 100,000 menschen onwetend samengewerkt.’</p>
<p>... Hebt gij er iets tegen in te brengen? Ik betwijfel het. Wat Van Rhijn zegt is kristalhelder, ten minste indien men in de maatschappij en den staat ‘een samenstel van individuën’ wil zien. Wel zal dus de rechtsgeleerde vriend van Van Rhijn er waarschijnlijk anders over denken, maar dat doet er weinig toe. Wel krijgt het gemelde feit alleen kracht zoo 't bewezen wordt, dat die 100,000 saamgewerkt hebben tot de procreatie van éénen Traupmann <hi rend="spat">door hun pleidooien tegen de doodstraf,</hi> maar dat hindert ons evenmin. - De opmerking op zichzelve is aan geen twijfel onderhevig.</p>
<p>Vervolgens merkt de heer Van Rhijn nog op, dat onze moordenaars hoe langer hoe jonger worden. ‘Die vroegrijpte in het booze, o wat achtergrond openbaart zij van gebrek aan huiselijke opvoeding, van gemis van vreeze Gods in de kringen, waarin de jongeling, de knaap, het kind opgroeit.’</p>
<p>Ook hier is, wel is waar, sprake van iets heel anders dan van de afschaffing der doodstraf, en heeft de heer Van Rhijn even als bij de derde opmerking (die tegen onze scholen gericht is) waarschijnlijk een stuk uit een zijner preeken over het toenemend zedebederf dezer eeuw ingelascht; wel is waar kan hij, die het boekske in handen nam om de quaestie van de doodstraf, bl. 119-122 veilig overslaan, maar toch gaan de ziekteverschijnselen ook hier gepaard met zooveel eenvoudige, nuchtere waarheid, dat deze opmerkingen gunstig afsteken bij de stelling zelve.</p>
<p>&nbsp;</p>
<p>In de 16<hi rend="sup">de</hi> stelling krijgt de moderne beschaving er weer
<pb n="28"/>het noodige van. In de 17<hi rend="sup">de</hi> keert de schrijver tot zijn thema, het schavot terug. ‘Zoolang er moordenaars en booswichten op aarde zijn, zal de doodstraf noodzakelijk blijken te wezen even als de krijgsmansstand en de politiedienst’, roept hij uit. ‘Wetgevers die haar afschaffen, weten niet wat zij doen.’</p>
<p>Neen, zij weten niet wat ze doen!....</p>
<p>Er komt pathos in het betoog! Er valt vuur van den hemel over het strijdperk!</p>
<p>De afschaffing van de doodstraf is gelijk aan het afschaffen van den krijgsmansstand (ofschoon Van Rhijn dezen laatsten wel zou willen afschaffen (zie toelichting)), behoort evenals de politiedienst tot de instellingen van een goed georganiseerden staat, zoolang de heeren moordenaars en boosdoeners er niet gelieven uit te scheiden.</p>
<p>Zeg nu maar niet dat het punt van afschaffing der <hi rend="spat">straf</hi> niet aan de orde is, dat 't alleen de vraag geldt of de <hi rend="spat">kapitale</hi> straf zal vallen of behouden blijven, dat niemand der vijanden van 't schavot er aan denkt de maatschappij weerloos te laten, aan alle moordenaars en boosdoeners vrij spel te geven in den lande -; zeg nu maar niet dat het belang der maatschappij onzen rechtsgeleerden slaapelooze nachten bezorgt, dat wij plechtig beloven de doodstraf niet te zullen afschaffen zonder behoorlijk aequivalent..., de heer Van Rhijn begrijpt, ja, hoort u niet eenmaal meer. De verschijnselen zijner psychische kwaal worden verontrustend!</p>
<p>In vollen ernst schrijft hij zekeren heer Bos na: ‘Het tweede feit, hetwelk indirect voor het doodstrafrecht des staats getuigt en waarop wij aller aandacht willen vestigen, is, dat overal, waar de doodstraf werd afgeschaft, de maatschappij uit al hare aderen het bloed verloor.’</p>
<p>Gezegde heer Bos wijst daarbij, behalve op de gruwelen der
<pb n="29"/>eerste fransche revolutie, op zeer curieuse verschijnselen. Leest en herleest ze, want zulke redeneeringen komen zelfs in de uitgaven van P. Los, of van de firma Kemmer zelden voor. ‘In Saksen werd de afschaffing der doodstraf gevolgd door den grooten en woedenden slag van Mei, welke den staat op twee vingers breedte tot een afgrond bracht, waaraan hij slechts door vreemde interventie ontkwam.’ (Dat is zeker een interventie van <hi rend="spat">beulen</hi> en beulsknechten geweest; eene restauratie van het gezegende schavot!) ‘Alleen het proclameren van het beginsel te Frankfort, bracht den toestand van Duitschland in erger verwarring dan op eenig tijdstip zijner bewegelijke geschiedenis. De afschaffing der doodstraf door het voorloopig bestuur der jongste Fransche Republiek werd gevolgd door de ontzettende Junidagen, welke met al hunne verschrikkingen eeuwig in de gedachtenis der menschen zullen leven, en slechts geëindigd werden door een heilig maar bloedig offer - den marteldood van den heldhaftigen bisschop Monseigneur d'Affre -, dat zich kwam plaatsen tusschen de gramschap Gods en de weldaden van een schuldig gouvernement en van eene schuldige stad.....’</p>
<p>Hoor eens, dokter, ik zou dien vriend Bos niet meer toelaten bij uwen patient.....</p>
<p>&nbsp;</p>
<p>Doch wij hebben 't ergste nog niet gehad. Na een vreeselijk onrustigen nacht schreef de heer Van Rhijn in de 19<hi rend="sup">de</hi> stelling:</p>
<p>‘Wordt de doodstraf van den moordenaar geëischt door Gods rechtvaardigheid, door de veiligheid en het bestaan der menschelijke maatschappij -, zij wordt eveneens gevorderd
<pb n="30"/>door het welbegrepen belang van den moordenaar zelven en door het zuiver menschelijk geweten.....’</p>
<p>Ja, zijn extatische toestand klimt door de 20<hi rend="sup">ste</hi> stelling (waarin de doodstraf een middel wordt om de genade in Christus door de moordenaars te doen zoeken) tot <hi rend="spat">deze</hi> uitspraak, die alle gezond verstand in het aangezicht slaat en onze hersens letterlijk tot pulver wrijft:</p>
<p>‘Het is inderdaad wreedheid om zulken booswichten hunne rechtmatige, door hun eigen geweten gevorderde straf te onthouden.’</p>
<p>Hoe gemoedelijk en goedhartig klinkt dat ‘het is inderdaad wreedheid’ niet waar? Alsof 't hier eene quaestie van het mijn en dijn, van een brokje land, of van een stukje dagelijksch brood betrof!....</p>
<p>Doch merkt liever op hoe Van Rhijn de quaestie van alle kanten heeft bekeken, hoe zijn pleidooi nog krachtiger wordt door de wending die hij hier maakt!</p>
<p>De doodstraf moet behouden blijven in het belang der maatschappij; de doodstraf moet behouden blijven, opdat het geschonden recht weder worde opgericht; de doodstraf mag niet worden afgeschaft, of ook de militie en de politie moeten kunnen verdwijnen..., dat waren altemaal argumenten in het nadeel, en als 't ware ten koste van de moordenaars... Hier hebben wij nu een argument in hun belang, ontleend aan hun goed recht, aan hunne aanspraken op de welverdiende straf.</p>
<p>'t Behoeft geen herinnering dat dit argument ten nauwste samenhangt met Van Rhijn's opvatting der onsterfelijkheidsleer. Gelijk wij weten is de mensch volgens die opvatting, niet veel anders dan een fabriekmatig product voor de toekomstige zaligheid. Na door een of anderen predikant-werkman
<pb n="31"/>afgevijld of platgehamerd te zijn, na in den oven dezer wereld behoorlijk gegloeid en in de waterbakken van het aardsche proza op zijn tijd afgekoeld te zijn, is de ziel van den bekeerden moordenaar geschikt om in de hemelsche gewesten te worden opgenomen. Dit gunstig oogenblik nu moet de christelijke rechter waarnemen om hem af te leveren. De menschelijke en goddelijke gerechtigheid zullen bevredigd worden door den geweldigen dood, en de wedergeboren mensch zal rechtstreeks ten hemel ingaan. Laat ons niet wreed genoeg zijn om, door de afschaffing van de doodstraf, deze christelijke en menschlievende bedoeling te verijdelen.</p>
<p>De heer Van Rhijn kan treffende voorbeelden aanhalen om zijne stellingen te handhaven. Luistert:</p>
<p>Zekere Carsten Hinz, ‘een 23-jarige krachtige jongman’, die zich ‘grondig’ bekeerd en gedurende bijna een jaar de doorslaande bewijzen daarvan gegeven had, heeft zelf zijne treffende levensgeschiedenis beschreven. Zij is in Sleeswijk-Holstein van vele kansels en ook hier te lande in enkele gevangenissen voorgelezen. De heer Van Rhijn zelf gaf er een uittreksel van in den Chr. volksalmanak voor 1845.</p>
<p>Welnu, deze Carsten Hinz kreeg van enkele zijner rechters een wenk om gratie te vragen en hij antwoordde: ‘Neen, genade heb ik in Christus' bloed bij God, doch op deze wereld heb ik den dood verdiend.’</p>
<p>Na een roerende toespraak tot de talrijke schare, legde hij zijn hoofd op het blok.</p>
<p>Ziedaar het schavot in een kansel, den moordenaar in een Evangeliebode veranderd!.....</p>
<p>‘Zekere onbesproken schoenmaker Sommer te Hamburg had een heimelijken moord op zijn geweten. De man had geen rust. Eindelijk ging hij naar de overheid, openbaarde zijne
<pb n="32"/>misdaad aan de rechters en smeekte om recht. Na streng onderzoek werd hij ter dood veroordeeld -; hij dankte. Op het schavot hield hij eerst eene ingrijpende toespraak tot het volk; toen dankte hij den scherprechter voor den laatsten dienst des rechts, dien hij van hem zou ontvangen, legde zijn hoofd op het blok en ging de eeuwigheid in.’</p>
<p>Is dat niet recht stichtelijk? Welk verschil is hier tusschen een marteldood en eene executie! Wie er meer van wil weten, kan 't lezen in Otto Benneke's <hi rend="spat">Hamburger Geschichten</hi>.</p>
<p>Nog citeert de heer Van Rhijn een treffend voorbeeld uit het tijdschrift <hi rend="spat">Daheim</hi>, en nog een ander, door Prof. Gess meegedeeld. Ook deze voorbeelden bewijzen duidelijk, dat zelfs een verstokt moordenaar, onder de leiding van een christelijk, gemoedelijk en verstandig man, tot inkeer kan gebracht worden (wat trouwens niemand onzer ooit betwijfeld heeft); en verder, zooals wij reeds vernamen, dat het wreed is den dus bekeerden en voor den hemel bereiden misdadiger te willen afhouden van de gelukzaligheid, die voor hem is weggelegd.</p>
<p>Nu zal misschien deze of gene opmerken, dat een land waar 't in gevallen als deze, uitsluitend aan den moordenaar wordt overgelaten of hij gratie wil vragen of niet, geen christelijk land mag heeten; dat de overheid, die een mensch, (in de gegeven omstandigheid, een krankzinnige) een <hi rend="spat">zelfmoord</hi> laat begaan, niet waardig is de rechtspraak in handen te hebben; dat eene bekeering, waarbij de gelegenheid niet gaarne wordt aangegrepen om nog in <hi rend="spat">dit</hi> leven door goede werken het gepleegde onrecht te herstellen, noch christelijk, noch gereformeerd is -; en hij zou daarin voor drievierden gelijk hebben.... Maar belet dit ons, in de 19<hi rend="sup">de</hi> en 21<hi rend="sup">ste</hi> stelling des heeren Van Rhijn de goedhartige uitspraken van een chris-<pb n="33"/>telijk gemoed te huldigen, die zelfs door het hoogstopgedreven fanatisme niet worden overstemd? Zeker niet; doch juist daardoor komt het des te helderder uit, tot welke dolligheden een <hi rend="spat">idée fixe</hi> ons leiden kan.</p>
<p>De 21<hi rend="sup">ste</hi> stelling toch zal in onze letterkunde blijven staan als een staaltje van de ongehoorde begripsverwarring, waartoe theologen geraken kunnen, die juristerei plegen of hun dogmatisme trachten te enten op den levenden boom der gerechtigheid...................................... Moge het ons allen tot een waarschuwing zijn!....</p>
<p>&nbsp;</p>
<p>Met stelling 21 is het toppunt van logische gevolgtrekking door den schrijver bereikt.</p>
<p>De laatste stellingen zijn gedeeltelijk aan de wederlegging van reeds gemaakte of nog te wachten bedenkingen gewijd, gedeeltelijk bestemd om een beetje water in den wijn te doen. Eigenlijk bevatten zij eene herhaling van de beginselen, in de eerste stellingen uitgesproken.</p>
<p>Ik constateer dan ook met blijdschap dat er na stelling 21 genezing ophanden is. De crisis schijnt geweken. Wij hooren weer de natuurlijke stem van den lijder en zijne oogen rollen minder wild dan straks.</p>
<p>Evenwel is 't bij de 22<hi rend="sup">ste</hi> stelling nog lang niet in orde, al waden en plassen wij niet meer door bloed en bloedende gerechtigheden.</p>
<p>‘Enkele voorbeelden van onschuldig veroordeelden door eene overheid, welke door valschen schijn zich liet bedriegen, bewijzen niets tegen de rechtmatigheid der doodstraf in beginsel’....
<pb n="34"/>Wij voor ons hebben altijd gemeend, dat een rechterlijke moord geen gekheid was en wel iets meer dan een reden om eenvoudig tot voorzichtigheid aan te manen. Indien wij de doodstraf zouden willen afschaffen, desnoods zonder aequivalent, 't zou om deze soort van rechterlijke ‘<hi rend="spat">dwalingen</hi>’ zijn.</p>
<p>Mijn God!.... ik zou nog liever de onschuldige zijn, die bij ongeluk opgehangen was, dan de rechter, die zoo.... vergeeflijk gedwaald had..... 't Is om nooit weer rustig te kunnen slapen!!</p>
<p>Ook komt de vergelijking met ‘het misbruik van het vaderlijk gezag’ mij in dit geval minder gelukkig voor, tenzij onder dat misbruik ook het geval begrepen is, waarin een vader zijn jongen bij vergissing <hi rend="spat">doodslaat</hi> -, wat ik niet geloof.</p>
<p>De heer Van Rhijn decreteert verder, ‘dat de doodstraf wel degelijk <hi rend="spat">afschrikkend</hi> werkt.’ ‘De wettelijke afschaffing zal gewis de boosheid doen toenemen.’</p>
<p>Dus hebben de juristen, die het tegendeel beweren, ongelijk; dus is 't gebeurde bij de executie van Traupmann òf onwaar, òf schromelijk overdreven; dus moeten wij veeleer in openbare executiën het heilrijke middel begroeten om zedelijkheid en deugd bij een volk te bevorderen?.... Als wij 't maar weten! Maar neen, de heer Van Rhijn (die meer en meer tot bedaren komt en gelijk alle herstellenden iets goedhartigs begint te krijgen) wil toch zóó ver niet gaan. Hij is tevreden met eene executie op de binnenplaats der gevangenis, alleen voor de rechters en overheidspersonen, als wij dan ‘de doodsklok maar laten luiden’ en door ‘de voorbereidende toestel en openbaar verordende stilte het sterkst tot aller geweten’ spreken.</p>
<p>Nu, ik geloof dat in de meeste landen die eenvoudige en
<pb n="35"/>plechtige methode, wat het eerste gedeelte betreft, reeds lang gevolgd wordt. Dat ‘luiden der klokken’ zou men ook kunnen doen als een of moer gedeporteerden scheep gingen, of als een levenslang veroordeelde over den drempel van zijn kerker trad; ofschoon ik vrees dat ook dit openbare en geheimzinnige op den duur iets eentonigs zal worden. Evenwel, wij spreken hier niet over de executies, maar over het beginsel der dood straf.</p>
<p>&nbsp;</p>
<p>Reeds meer dan genoeg. Wij hebben den gang der ziekte gevolgd. De les, die er in ligt, zal voor ons niet verloren gaan. Of de doodstraf zal blijven of afgeschaft worden, moet onze volksvertegenwoordiging nu verder maar beslissen.</p>
<p>Ik voor mij heb niets anders willen aantoonen, dan dat het gevaarlijk is maanden- en jarenlang met een <hi rend="spat">idée fixe</hi> rond te loopen; dat men tot de onzinnigste stellingen komen kan, alleen door toe te geven aan zijne verbeelding, zoo deze (stout kind als ze is) te lang met hare poppen blijft spelen.</p>
<p>De quaestie van de doodstraf is geen ‘diep religieuse’, maar een zuiver staatkundige en maatschappelijke quaestie. Beschouwingen als die van den heer Van Rhijn moeten daarbij buiten rekening blijven. Adressen in dien zin moet eene verstandige volksvertegenwoordiging eenvoudig ter zijde leggen om, in de vaste verzekerdheid dat de godsdienstige zin van een volk zich nooit zuiverder en grootscher zal uitspreken dan als zijne maatschappelijke vraagpunten zonder leerstelligen invloed en zonder ziekelijke overspanning behandeld worden,
<pb n="36"/>tot de zuiver maatschappelijke en juridische behandeling over te gaan.</p>
<p>De christen, die wenschen zou de galg weêr op te zetten, het schavot weêr op te timmeren en zijn medemensch toch op te hangen, als eenmaal de Staat heeft uitgesproken dat dit in 't belang van het algemeen niet langer noodig is.... die christen..., ja, wat zou <hi rend="spat">die</hi> wel wezen??....</p>
</div>
<div type="chapter">
<interpGrp>
<interp type="secundair" value="busk001"/>
<interp type="secundair" value="_jav001"/>
</interpGrp>
<pb n="37"/>
<head rend="h3">Na lezing van ‘de Java-bode.’</head>
<p><hi rend="sc">amice</hi>!</p>
<p>&nbsp;</p>
<p>Nog al aardig!... Een- en andermaal vraagt ge mij hoe ik over ‘de Java-bode’ denk; of de redacteur niet vooruitgaat en zoo al meer. Hoofdzakelijk u ten gevalle zal ik dan eindelijk met genoemde courant eens kennismaken. Ik ontbied eenige nommers, ga aan 't bladeren en - ziedaar het aardige van 't geval! - onder het eerste wat ik lees, is de volgende verklaring:</p>
<p>‘... maar ik geloof niet dat ik sedert mijne komst alhier in eenig voornaam opzigt achteruitgegaan ben.’</p>
<p>‘Al klaar!’ glimlachte ik onwillekeurig, ‘Huet is dus vooruitgegaan; hij zegt het zelf.’</p>
<p>Een poos later evenwel was alle lust tot glimlachen geweken. De lectuur van eenige artikelen Java-bode had me in de overtuiging bevestigd, dat het een wijs besluit was geweest toen ik indertijd besloten had, zoo weinig mogelijk meer van Huet te lezen. Weer speurde ik het oude, recht onbehaaglijk gevoel, dat zijn schrifturen reeds vóor de dagen van Lidewijde
<pb n="38"/>bij mij gewekt hadden. Weer woei mij dezelfde lucht tegen, die, ongezonder dan de reuk van knoflook en tabak, zoo dikwerf mijn goede luim verjaagd en, naar ik vrees, over 't algemeen aan den gezondheidstoestand van ‘'t jonge Holland’ in de laatste jaren geen goed gedaan heeft.</p>
<p>Ik voor mij, amice, geloof thans wel degelijk dat Huet, zoo al niet achteruitgegaan, dan toch stellig niet vooruitgegaan is. De redenen voor dit mijn geloof ontleen ik aan een stuk of vier nommers zijner krant, die als op goed geluk uit een heele collectie gegrepen zijn en vóor mij liggen. Wees geduldig en volg mij een oogenblik. Niet voor mijn eigen pleizier ga ik over C. Busken Huet schrijven. Indien gijzelf mij niet had aangezet, indien daarenboven het bericht des heeren Van Dorp niet tot Nederland ware gekomen, ‘dat de Java-bode zich onder den heer Huet tot een der gezochtste Indische bladen heeft ontwikkeld,’ ik zou mij hebben stilgehouden. Zoo ik thans de pen opvat en u mijn advies in 't openbaar mededeel, het is wijl ik meen een niet gansch nutteloos werk te verrichten. Gij ziet, ik ben niet zoo bang voor gemeenplaatsen als Huet; er staat tegenover dat ik niet zoo excentriek ben als hij. Doch laat mij mijn beschouwing met die vrees voor gemeenplaatsen beginnen..</p>
<p>In het nommer van 3 Februari leest men - zie den brief aan Mijnheer C., letterkundige te 's Hage - aldus:</p>
<p>‘Ik wil niet dat gij mij van het voordragen van gemeenplaatsen beschuldigen zult, en laat daarom de verzekering achterwege dat...’</p>
<p>Wat volgt er? Er volgt natuurlijk niets ter wereld anders dan..... de ‘verzekering’, die de auteur uit vrees voor ‘gemeenplaatsen’ zou ‘achterwege’ laten. Zonder twijfel stemt gij mij toe, dat soortgelijke manier van schrijven vrij sterk naar
<pb n="39"/>de gemeenplaats riekt. Welnu, ze is bij Huet wis en zeker ‘manier’ geworden. Door allerlei wendingen in bedoelden trant herinnert hij den lezer gedurig en altijd weer de tallooze rhetoren, die dit niet doen en dat niet zeggen zullen... en intusschen met handen en voeten en ‘een vollen mond’ (de uitdrukking is van Huet) op het dit en dat in quaestie schijnen dood te blijven. Langs dien weg wordt Huet bijwijlen even omslachtig en onbeduidend als de ordinairste menschenkinderen. Bij hem is dit evenwel dubbel vervelend aangezien hij zich niet alleen boven gezegde kinderen, maar ook boven de meer buitengewone soort verheven acht -, en zich wezenlijk te weinig moeite geeft om dat te verbergen.</p>
<p>Stel dat iemand, die geen bijzondere aanspraak op originaliteit maakt, het volgende schrijft: ‘De gouvernements-onderwijzer op Java heeft met het onderricht geven in de taal van het aardsche vaderland de handen zoo vol, dat vooralsnog de tijd hem ontbreekt om aan het hemelsche te beginnen;’ dan leest gij dat zonder te glimlachen en zonder de schouders op te halen. Maar laat diezelfde banale aardigheid uit de pen van een mensch vloeien, die niet ‘van het voordragen van gemeenplaatsen’ wil worden beschuldigd, en u overkomt een onaangenamer gevoel dan gij van den eersten den besten schooljongen, die in zijn pedante voornaamheid een blunder begaat, ooit krijgen zult.</p>
<p>Toen ik onlangs een jongeheer van omstreeks twintig jaren, die zichzelven nog al mooi vond, letterlijk van pedanterie naar den grond zag tollen (hij stond ergens op een stoep te wachten en profiteerde van die gelegenheid om op zijn mooie hakjes rond te draaien en tal van pirouettes te maken, alles gratis voor zichzelven en 't publiek), toen heb ik hartelijk gelachen. Er is velerlei pedanterie: een, die ons on-<pb n="40"/>bewogen laat, een die ons vroolijk stemt enzoovoort; welnu, de pedanterie van den heer Huet heeft sinds geruimen tijd voor mij niets aardigs meer. Ik zie het dwaze, het belachelijke van den voet (de hakken, als ge wilt), waarop hij zich zet; ik constateer zijn vrees voor ‘gemeenplaatsen,’ zijn geeuwhonger naar het ongemeene, buitengewone; doch het maakt mij tienmaal naargeestig en geen enkele keer vroolijk. Er is werkelijk iets geeuwhongerachtigs in zijn voorkomen als stylist, iets waarbij ik met den besten wil niet kan glimlachen</p>
<p>&nbsp;</p>
<p>Hetzelfde nommer, dat de povere geestigheid over het aardsche vaderland in verband met het hemelsche bevat, geeft ons een jongen man op zijn sterfbed te zien. Hij had, zegt de schrijver, ‘niet losser geleefd dan de meesten,’ maar toch nog al los. Hij had een aardig fortuintje bijeengegaard en 't zou dus, meent de auteur, ‘een wonder’ zijn geweest zoo hij de leer niet had omhelsd, dat ‘de voorzienigheid de kurkeboomen laat groeien, opdat des menschen wijn niet ongebotteld blijve.’ Ziedaar nu ongetwijfeld een uitdrukking, die een mensch niet zoo alle dagen hoort. Aan de gemeenplaats denkt hier niemand; doch ligt het gemeene hier mogelijk ook voor de hand? De heer Huet klaagt gedurig over de ‘onfatsoenlijke’ lui, die hem omringen. Geen grooter zonde voor hem, naar 't schijnt, dan onfatsoenlijkheid. Doch is 't bijzonder fatsoenlijk op weg naar een sterfbed den grappenmaker uit te hangen? Verraadt het eenigen ernst, neen, laat mij zeggen, is het fatsoenlijk de voorzienigheid er bij te halen als men eens iets ongemeen koddigs zeggen wil? En dit altijd op weg naar een sterfbed, ten koste van onze ernstige stemming, ten koste van ons medegevoel met den stervende, die
<pb n="41"/>‘niet losser geleefd had dan de meesten?’ Is dat fatsoenlijk?</p>
<p>En past in hetzelfde opstel, dat zulk een ongemeene geestigheid aanbiedt, past daarin een zijdelingsche berisping van heeren, die zich niet ontzien bij een begrafenisplechtigheid te rooken? Is de tabakslucht dier heeren zooveel gemeener dan de uienlucht van den auteur? - En past in datzelfde opstel de klacht des schrijvers over der menschen zucht om het ‘verhevene’ en ernstige te ‘beduimelen?’ Ik voor mij zou hierop neen zeggen. Wat meer is, tegenover opstellen als het bedoelde, krijg ik de overtuiging dat onder alle motieven, die tot een treurig ‘beduimelen’ van het ernstige en verhevene leiden, geen motief zoo akelig en zeker werkt als de zucht om altijd ongemeen en bij voorkeur ongemeen geestig te zijn; anders gezegd, geen motief zoo bedroevend als een afkeer van ‘gemeenplaatsen,’ gelijk den heer C Busken Huet kenmerkt.</p>
<p>Dat gemelde afkeer hem, die er door gedreven wordt, niet tegen 't gebruik van gemeenplaatsen beveiligt, is aan Huet zeer duidelijk gebleken en in zijn geval wel jammer, doch niet het ergste kwaad. Dat die afkeer hem vaak tot een inkleeding van gedachten verleidt, op wier kwasterigheid de vrienden van natuur en eenvoud geenszins naijverig kunnen zijn, ook dat is het grootste euvel niet. Wanneer Huet zich b.v. tegenover zijn vriend C., letterkundige te 's Hage, aldus uitlaat: ‘... doch moge dit schrijven u overtuigen, dat, zoo men door in Holland te blijven niet noodzakelijk verdorpert, men evenmin, door naar Indië te gaan, een noodlottige stokvisch wordt;’ dan wordt hem die ‘noodlottige stokvisch’, als splinternieuwe metaphoor, even hartelijk gegund als het onder zijn handen allengs stokoud geworden ‘verdorperen.’ Doch het ergste (en inderdaad bijzonder erg) is de omstandigheid dat
<pb n="42"/>Huet's waarheidszin onder zijn jacht op het ongemeene zeer merkbaar heeft geleden en lijdt. Wie altijd iets zeggen wil dat nog door niemand gezegd werd, loopt gevaar om dingen te zeggen, die niemand hem nazeggen zal; aldus Pope, aldus de historie en de ervaring. Is het wonder? Immers neen. Lang kan een mensch, uit zucht naar het ongemeene, zijn stijl verwringen, den vorm waarin hij zijn denkbeelden kleedt. Maar eindelijk gaat ook van dit spelletje, èn voor 't publiek, èn voor den kunstenaar zelven, de nieuwigheid af. Dan moet er niet veel bijkomen of laatstgemelde begint eerlang, om den wille der ongemeenheid, zijn gedachten, oordeelvellingen, in éen woord, zichzelven te verdraaien, gelijk hij 't vroeger zijn stijl heeft gedaan. Met de liefde voor eenvoud gaat de zin voor waarheid te loor. Wees dan nog eens een degelijk schrijver als gij kunt; het is onmogelijk; de goede geesten, die u eenmaal aan 't geweten der besten aangenaam maakten, vlieden heen en uw schrifturen worden het witgepleisterde graf gelijk.</p>
<p>Het moge hard klinken, toch aarzel ik niet te zeggen, dat Huet's artikelen in de Java-bode, zooals ik ze dezer dagen op den tast af gegrepen en met ernst gelezen heb, door menigen volzin bij mij den indruk maakten als kon het den auteur eigenlijk niet schelen of hetgeen hij schreef juist was, ja, dan neen. Als het maar niet naar de ‘gemeenplaats’ riekte; als het maar aanleg had om sensatie te maken; als het - ook dit niet te vergeten! - slechts lucht gaf aan zijn persoonlijken wrok tegen dezen of dien, ja, tegen het gansche menschdom, dat hij ergens, niet zonder verkneutering, met Frederik den Groote, onze ‘<hi rend="spat">verfluchte Race</hi>’ noemt.</p>
<p>Verwondert u het zeggen van zooeven, dat mij een ongezonde lucht uit zijn geschrijf tegenkomt? Die verdraaidheid van inhoud en vorm! Dat verliezen van zichzelven door 't
<pb n="43"/>angstig pogen om meer dan zichzelf te zijn en aan de gemeenplaats te ontkomen! Die ostentatie van een ernst, die niets of niemand sparen mag! Die kwalijk verholen menschverachting, slechts gëevenaard door inbeelding van eigen voortreffelijkheid! Dat onbehoorlijk toegeven aan de zucht om anderen te krenken! Dat ‘beduimelen’ van quaestiën! Dat een en ander en nog wat is voor de goede zeden, zoowel als voor de goede luim, niet verfrisschend. Denk over deze mijn verklaringen en meeningen gelijk gij wilt, doch twijfel er niet aan of ze mij wel meenens zijn. Lees mij liever ten einde en oordeel dan of ik kwalijk geoordeeld en gesproken heb.</p>
<p>&nbsp;</p>
<p>Voordat ik het nommer ter zijde leg, waaruit mijn laatstvoorgaande aanhalingen genomen zijn, nog een paar citaten.</p>
<p>Zekere Tinus, die ‘het onsterfelijkheidsgeloof bij voortduring opgenomen wil zien onder de vakken van het lager onderwijs en deswege gekapitteld is door het Noorden,’ heeft, naar Huet's opinie, niet vermoed dat ‘zijn welgemeend denkbeeld op die onzachte wijze zou beduimeld worden.’</p>
<p>Stel dat Tinus dit onder de oogen krijgt: zal hij niet meenen dat Huet hem om ‘zijn welgemeend denkbeeld’ eenige achting toedraagt? Dat Huet hem tegen de beduimelaars in ‘welgemeende’ bescherming neemt? - Natuurlijk zal Tinus dat meenen, als hij ten minste geen verdraaide natuur is en de gewoonte heeft anderen naar zichzelven te beoordeelen.</p>
<p>Maar hoe zal het Tinus dan te moede zijn, als hij een regel of wat verder leest: ‘Tinus heeft zeker gedacht: Geen God, geen onsterfelijkheid, geen deugd, dat is mij te kras.... Daar zal ik eens een stukje over schrijven in het Noorden.’?</p>
<p>Hoe zal het Tinus dan te moede zijn?</p>
<pb n="44"/>
<p>Wel, als Tinus een eerlijke kerel is, een man die zijn ‘welgemeende’ denkbeelden niet beduimelen en met zijn eigen eerlijke persoon niet sollen laat, hij zal, op gevaar af van in Huet's schatting ‘onfatsoenlijk’ te worden, den redacteur van de Java-bode, in de eerste opwelling zijner drift, een draai om de ooren willen geven.</p>
<p>&nbsp;</p>
<p>De ‘Nieuwe Rotterdamsche’ heeft, volgens Huet, ‘bepaald uitgemaakt dat de hemel een dogma is, waarmede het Nederlandsche gouvernement de jeugd niet lastig vallen mag.’</p>
<p>Naar het hart der ‘Nieuwe Rotterdamsche’ meent Huet te kunnen beweren: ‘Op de godsdienstlooze school voegt het leerstuk van den hemel niet, dat spreekt.’</p>
<p>En verder:</p>
<p>‘Ook de moraal is daar niet op hare plaats.’</p>
<p>En wederom:</p>
<p>‘Want wie kan zeggen of er een volmaakte zedewet bestaat? En wat waarborgt ons dat men de kinderen niet misleidt, wanneer men hun inprent dat alle verkeerde handelingen berispelijk zijn?’</p>
<p>Ik weet niet, wat de ‘Nieuwe Rotterdamsche,’ dit lezende, gezegd heeft? Maar ik weet dat Huet, dit schrijvende, wel reden had om de gemeenplaats te schuwen: ‘als ik lieg, dan lieg ik in commissie.’</p>
<p>&nbsp;</p>
<p>De Bosch Kemper is, altijd volgens Huet, dezelfde zienswijze toegedaan als Tinus. ‘Ook hij vindt dat men althans in “leesboekjes en versjes” de kinderen op het toekomend leven moet wijzen, als prikkel of spoorslag. Echter...’</p>
<pb n="45"/>
<p>Wat echter?</p>
<p>‘Echter houd ik die verkleinwoorden voor minder onschuldig dan zij er uitzien. Het is alsof de schrijver zeggen wil: “Wij, groote mannen, kunnen het toekomend leven desnoods missen; doch maak in 's hemels naam geen slapende honden wakker, en zoo er een knaap gevonden wordt, die, geklommen op een stoofje, zijne broertjes en zusjes onderhouden wil over zijn onsterfelijkheidsgeloofje, laat hem zijn gang gaan.”’</p>
<p>'t Behoort tot de mogelijkheden dat De Bosch Kemper dit gelezen en, na de lezing, met het oog op hem die het schreef, onwillekeurig herhaald heeft: ‘laat hem zijn gang gaan.’</p>
<p>Maar <hi rend="spat">niet</hi> mogelijk, maar volstrekt onmogelijk is het, dat De Bosch Kemper iets dergelijks in de ziel zou hebben gehad als Huet hem aanwrijft. De redacteur van het Volksblad is gewoon ernstige zaken ernstig te behandelen. Indien Huet mocht zeggen: ‘blijf mij met zulke gemeenplaatsen van 't lijf,’ hij zij gerust! Ik denk er niet aan de gemeenplaats in quaestie op hem toe te passen. O, het is jammer dat een geest als de zijne zich hoe langer hoe meer in allerbedenkelijkste geestigheden verloopt. Jammer dat ook het vraagstuk der openbare school (gelijk schier alle vraagstukken) door hem wèl beduimeld, maar niet ernstig onder handen genomen wordt. Wel is waar betuigt hij aan het slot van den brief, dien ik uu voorgoed ter zijde leg, dat ‘waarnemen en opmerken’ bij hem ‘boven partij kiezen’ gaat; doch het jammerlijkst van alles is misschien juist dit, dat hij bij zijn ‘waarnemen en opmerken’ in geen enkel vraagstuk tot eenige vaste overtuiging schijnt te komen. Of mogelijk is één zaak nog jammerlijker: de omstandigheid, nl., dat hij, door zijn deels sceptisch, deels apodictisch geschrijf over alles en allen, bij
<pb n="46"/>sommige niet zeer serieuse naturen den waan versterkt, dat babbelen zooveel als denken en redeneeren is, en dat het eenig onbedrieglijk kenmerk van waarachtige grootheid in een ongemeenen, zij het ook een bijwijlen ongemeen impudenten stijl bestaat.</p>
<p>&nbsp;</p>
<p>Vóór mij ligt thans het artikel, waarin Mr. C.W. Opzoomer om zijn ‘vrije wetenschap’ à <hi rend="spat">faire</hi> wordt genomen. Als wij dat saam eens hebben nagegaan, zal ik voor mij wel behoefte gevoelen aan een verkwikkender arbeid en zult gij, amice, mij van verdere moeite, om mijn weinige sympathie voor de Javabode te motiveeren, wel willen ontslaan.</p>
<p>‘Herhaaldelijk,’ dus begint het, ‘is in den laatsten tijd de opmerking gemaakt, ook in dit blad, dat zich onder het aankomend geslacht in Holland op dit oogenblik geen enkel jong mensch van buitengewoon talent bevindt. Hoe men zijne eischen ook matige, welke ruime cirkels men ook trekke, nergens vertoont zich aan den horizont van wetenschap, of kunst, of letteren, iemand die de aandacht boeit.... Het gelijkt een uitgebloeide hof des geestes.’</p>
<p>Gij merkt, deze aanhef belooft veel. Mij komt hierbij in de herinnering een Zondagmiddag aan het strand der Noordzee. Ik was met nog een stuk of wat anderen en zou genoten hebben, indien niet één van 't gezelschap, een man met grijze haren, zeer lang en zeer lamentabel over 't verval van 't aankomend geslacht.... neen, van heel Nederland geklaagd had. Onder zooveel melancholie kreeg ik 't te kwaad en 't kan wel zijn dat ik innerlijk even boos als bedroefd werd. Ik had willen vragen; ‘maar mijnheer, <hi rend="sc">gij</hi> zijt er immers nog?’ Doch ik vroeg werkelijk:</p>
<pb n="47"/>
<p>- ‘Maar mijn hemel, we zijn toch nog <hi rend="spat">menschen</hi>?’</p>
<p>En het antwoord volgde onmiddelijk:</p>
<p>- ‘Uitgebloeide menschen, mijnheer!’</p>
<p>'t Is waarlijk of Huet dat gehoord en onthouden heeft. Doch ge zult zeggen, dat doet nu minder ter zake en... 't was dan ook maar een invallende gedachte; we gaan voort.</p>
<p>‘Evenwijdig met die eene donkere streep loopt een andere. Terwijl het jonge Holland der toekomst, met ongeduld verbeid, aarzelt ten tooneele te verschijnen en eene bescheidenheid ten toon spreidt, welke in vroeger eeuwen voor onwellevendheid zou gegolden hebben, begint het jonge Holland van weleer op bedenkelijke wijze door zijne blonde hairen te groeijen. En waren het nog ontbloote schedels, waarop, bij het monsteren der gelederen, het zoekend oog rust. Doch het ergste is juist dat voor meer dan één dier kruinen, welke twintig jaar geleden voor fier doorgingen, van lieverlede de hulp van den haarvlechter is ingeroepen, en men op dezelfde slapen, toen alleen door de zorg der natuur met zwierende lokken getooid, thans de stijve vlechten eener ondergeschikte kunst ziet rusten.’</p>
<p>Steeds nog inleiding! Maar Huet is aan 't caricatuur-teekenen en dat houdt lang op; niet zoozeer wijl 't niet vlotten wil, als wel omdat hij, eenmaal aan den gang, van geen uitscheiden weet. Als hij met het jonge Holland van heden klaar is, dan ligt dat van gisteren aan de beurt. Zóó zou hij tot Adam kunnen teruggaan als 't gewed was. Van het heele menschdom een caricatuur te maken, de gansche geschiedenis te ‘beduimelen’, 't ware hem desnoods niet onmogelijk; maar in zijn bijzonder geval als persbreidelaar is dat overbodig. Genoeg zoo hij, in die qualiteit, met zijn Olympischen
<pb n="48"/>adem al diegenen wegblaast, die hebben meegewerkt en nog zullen meewerken om de beginselen en instellingen van 48 te doen zegevieren in onze maatschappij.</p>
<p>‘Van dat,’ zoo lezen wij verder, ‘van dat vóór zijnen tijd verouderde, dat rimpelige en veschrompelde - - - bij de tegenwoordige leiders der openbare meening in Holland - - - levert de jongste redevoering van Mr. C.W. Opzoomer een sprekend voorbeeld op. Daar zij in haar geheelen omvang in dit blad is medegedeeld’ (ja, dat 's gek genoeg!....) ‘zeg ik ronduit mijne meening.’</p>
<p>‘... <hi rend="spat">De vrije wetenschap</hi> luidt de titel dier redevoering en haar inhoud komt hierop neder, dat men zich in het onbeschroomd zoeken naar waarheid houden moet aan de gezonde methode van Lessing, die altijd wel bij het hoofd gebleven is, en niet aan de ziekelijke van iemand als Martinus Van der Hoeven, die in de laatste jaren van zijn leven, verhaalt de redenaar, met molentjes liep.’</p>
<p>Dit quasi-samenpersen van den inhoud der bedoelde redevoering ‘komt’ eigenlijk ‘hierop neder,’ amice, dat het zooveel als wegpersen is. Hetzij gij nu dergelijke manoeuvre gemeen vindt of ongemeen -, in elk geval zal ze u duidelijk maken dat ge u, ‘in het onbeschroomd zoeken naar waarheid’, niet zonder schroom op Huet's referentschap verlaten kunt. Maanden geleden heb ik in ditzelfde ‘Los en Vast’ eenige bezwaren tegen Opzoomer's oratie geopperd. Ik dweepte met die oratie niet onvoorwaardelijk; maar deelde toch van den inhoud, als in 't voorbijgaan, vrij wat meer en beters mee dan de redacteur der Java-bode nu in <hi rend="spat">zijn</hi> ijver voor den dag brengt. Is het door hem gegeven resumé alweer aan vrees voor de ‘gemeenplaats’ te wijten? In ieder geval is het onwaar en onbillijk. En onwaar en onbillijk is, voor 't grootste deel, de rest van
<pb n="49"/>Huet's zoogenoemde critiek. Nog een paar staaltjes en dan heb ik er genoeg van.</p>
<p>&nbsp;</p>
<p>- ‘Lessing,’ zoo lezen wij, ‘is nooit een grootspreker geweest, of een rhetor, of een intellectueele parvenu.’</p>
<p>In 't verband wil dit zeggen dat Opzoomer wel degelijk iets van dat alles, of dat alles te zamen is.</p>
<p>- ‘Hij miste fantazie en diepte van gemoed welligt, doch wel verre dat hij daarom gemeene zaak met de Filistijnen zou gemaakt hebben, week het ezelskinnebakken niet uit zijn Simsomshand. Had hij Opzoomer's redevoering aangehoord, zonder te weten dat die redenaar nu als de ontwikkeldste onder de Hollandsche wijsgeeren en als een voornaam voorganger der Hollandsche jongelingschap op het gebied der algemeene beschaving bekend stond, zijne eerste vraag bij het scheiden der vergadering zou geweest zijn: Hoe heet die ongelikte woudbewoner?’</p>
<p>Meent de heer Huet dat wezenlijk? Gelooft hij eerlijk en oprecht dat Lessing dit zou gevraagd hebben?..... En <hi rend="spat">waarom</hi> zou Lessing dat dan hebben gevraagd? - Het antwoord schijnt in het volgende te liggen:</p>
<p>- ‘Of indien Lessing op dit oogenblik professor te Utrecht was, en hij zijn college met eene feestelijke toespraak opende, zou hij dan, met minachting op een der curatoren van Utrechts akademie doelend, zich de uitdrukking veroorloven: ‘Allen kunnen niet even verstandig zijn?’ Zou hij, tegenover een publiek van studenten ex cathedra het woord voerend, de schouders ophalen over zijn collega Quack? Zou hij, met het oog op Mr. Van der Hoeven, waarschuwend tot de jongelieden zeggen: ‘Vliedt den waanzin, al mocht hij tot u komen in
<pb n="50"/>de gedaante eens engels? Neen, wie gelooft dat dergelijke onhebbelijkheden gedekt kunnen worden met Lessing's naam, kent Lessing niet.’</p>
<p>Zie nu eens aan, amice, hoe de booze luim den heer C. Busken Huet opmerkelijke parten speelt. Niet alleen dat hemzelven de gal overloopt terwijl hij Opzoomer van onwellevendheid beschuldigt; neen, maar dezelfde Lessing, die van ‘onhebbelijkheden’ verbeeldt te gruwen, dezelfde Lessing moet daarna vragen: ‘Hoe heet die ongelikte woudbewoner?’ Opmerkelijker kan het niet. Hier blijkt zoo klaar als de dag dat Lessing precies zeggen en zijn moet, wat Huet in zijn kraam te pas komt. Indien voor iets, dan zou Lessing daarvoor bedankt hebben. Hoe dit zij, Huet zelf moet al zeer boos geweest zijn, dat hij de innerlijke tegenspraak van zijn gefantaseerden Lessing niet merkte.</p>
<p>En waarom zoo boos? Om dat ‘doelen’ op den curator? Om de geschonden eer van Quack of Van der Hoeven? 't Is waarlijk al te sterk.</p>
<p>Hoe! Een curator mag aan den vooravond der verkiezingen wel een smet werpen op de academie, wier belangen hij bij eede beloofd heeft voor te staan? Maar het is een hoogleeraar niet geoorloofd dit... schandelijk? - neen, onverstandig te noemen?</p>
<p>Professor Quack mag in een publiek geschrift zijn leermeester Van der Hoeven ‘den laatsten van Holland's wijsgeeren’ noemen? Maar de heer Opzoomer, hoogleeraar in de wijsbegeerte, mag in een academische redevoering niet van zoo ‘overdreven bewondering’ reppen?</p>
<p>En wat het ‘vliedt den waanzin’ met het oog op Van der Hoeven betreft -, ik wil die uitdrukking niet verdedigen, zoomin als de bewering dat Van der Hoeven door zijn
<pb n="51"/>methode van studeeren waanzinnig zou zijn geworden (aangenomen dat Opzoomer dit zou hebben beweerd, wat door vele lezers der ‘vrije wetenschap’ ontkend wordt); doch ik zie niet in dat het voor een hoogleeraar ‘onhebbelijk’ kan zijn, de studeerende jongelingschap van een philosophie te willen afhouden, waarin hij den waanzin speurt. Huet zelf moge slechts ‘waarnemen en opmerken’ en geen ‘partij kiezen;’ doch er staat nergens geschreven dat allen als Huet moeten zijn. Ook schijnt de onpartijdige Huet in dit geval de ‘partij’ van den curator en van Prof. Quack te hebben ‘gekozen,’ en dit zoo partijdig als men van iemand vergen kan. Vanwaar dit? Was hij dan werkelijk zoo in-boos op Mr. Opzoomer? Waarom dan toch? - Laat ons nog verder lezen:</p>
<p>‘Doch wie gedurende elf jaren blijft stilstaan, gaat in dien tusschentijd bard achteruit.’</p>
<p>Iets dergelijks zegt de ‘gemeenplaats’ ook, dat weten we; doch met welk recht de heer Huet den hoogleeraar Opzoomer van ‘hard achteruitgaan’ beschuldigt, wordt niet gemeld. Ik denk voor 't naast dat de beschuldiger zelf 't niet al te best weet. Wat laat hij volgen?</p>
<p>‘Er komen in Opzoomers's redevoering een aantal groote en onsterfelijke waarheden voor, zoo wereldkundig en zoo onsterfelijk dat haar gerucht, naar het schijnt, zeer wel door eigen krachten, en zonder 's redenaars hulp tot de studentenwereld zou doorgedrongen zijn. Zooals: dat de kritiek alles behoort te onderzoeken, ook het kritiekste, dat het kromme bogtig, het natte vochtig, en krankzinnigheid een bezoeking is.’</p>
<p>Ja, dát volgt er. Moet dat nu Opzoomer's achteruitgang bewijzen? Ligt er misschien eenige bewijskracht van die strekking in het feit dat iemand ‘een aantal groote en onsterfelijke waarheden’ verkondigt? Zoo kan alleen hij beweren, die ook
<pb n="52"/>op 't gebied der bewijsvoering een afkeer heeft van de ‘gemeenplaats,’ dat wil hier zeggen, van de eeuwige wetten der logica. De aangehaalde woorden bevestigen intusschen niets anders, dan dat Opzoomer niet moe wordt ‘een aantal groote en onsterfelijke waarheden’ te verkondigen. Dit kan misschien bewijzen dat hij eentonig wordt, maar niet dat hij ‘hard achteruit gaat.’ Het kan ook bewijzen dat Opzoomer zich 't verwijt van eentonigheid, uit ernstige liefde voor ernstigen vooruitgang getroost; dat hij liefst niet met het nieuwe voor den dag komt zoolang het oude nog te weinig verstaan of behartigd wordt. Inderdaad, als aan de Utrechtsche academie een curator en een professor (de heer Vreede) tegen 't vrije onderzoek schijnen saam te spannen, dan mag Opzoomer's pleidooi voor de rechten der critiek nog niet overbodig heeten, wat ook de persbreidelaars zeggen. En als in deze wondervolle wereld door sommigen nog altijd heil van ‘het kromme’ wordt gewacht, dan mag de heer Opzoomer mijnentwege nog honderdmaal verkondigen dat ‘het kromme bogtig’ is, al vindt niet iedereen die herinnering even stichtelijk.</p>
<p>Nog altijd vragen wij: waarom is de heer Huet zoo inboos? Ik sla eenige zijner hatelijkheden over en lees verder:</p>
<p>‘Niemand, die eenige studie van de geestelijke phrenologie gemaakt heeft, zal ontkennen, dat Opzoomer's hoofd stevig in elkander zit; dat het de vergelijking met de meeste andere hoofden in ons land en in onzen tijd zegevierend kan doorstaan.’ (Gij weet, dit beduidt in Huet's schatting niet veel). ‘Doch niet alleen de stevige, ook de fijne organisatiën hebben hare waarde.’</p>
<p>Zijn wij nu de reden der gramschap op 't spoor? Opzoomer's hoofd is wel stevig, doch geenszins fijn georganiseerd.......
<pb n="53"/>Daar kon de delicate natuur van den redacteur der Java-bode misschien niet tegen?... Hoe een mensch toch lijden moet als hij fijn georganiseerd is!... Zoo heeft Huet o.a. bemerkt dat Opzoomer ‘zelfs geen vierregelig versje van De Génestet kan aanhalen, zonder reeds dadelijk’ (verheeld u, ‘reeds dadelijk!’... Ach!...) ‘voor het dichterlijk <hi rend="spat">grensloos</hi> een plat en prozaïsch <hi rend="spat">alles</hi> in de plaats te stellen.’ Ik vraag u, lieve vriend, wat moet dat geweest zijn voor den dichter van ‘Lidewyde’? Voor den schrijver van ‘een avond aan 't hof’? Stel u zijn smart, zijn verontwaardiging voor! In de plaats van 't poëtisch <hi rend="spat">grensloos</hi> een plat en prozaïsch <hi rend="spat">alles</hi>! Brrrrr!... En dat van een professor in de logica en philosophie! En dat nog wel in een oogenblik als deze, tegenover een reactionnairen curator, in degelijk proza de rechten van 't vrije onderzoek handhaaft! Kan het krenkerder? Hebt gij nog meer bewijzen noodig voor de grove organisatie van Mr. Opzoomer? Nog andere bewijzen van zijn minderheid tegenover den curator Rau Van Gameren?... Zoo ja, dan zou ik u raden die zelf maar te gaan zoeken; want Huet geeft er verder den brui van. Hij zegt u: in vergelijking van Mr. Opzoomer's organisatie is die van Mr. Rau Van Gameren fijn (onder anderen gaf deze een ‘berijmde vertaling van Virgilius’ (zegge, van Virgilius), die ‘in het geheel geen meesterstuk’ is); en ‘van een veel fijner kaliber alweder dan het hoofd van Mr. Rau, is het hoofd van Mr. Quack, Opzoomer's jongeren ambtgenoot.’ Ja, lieve vriend, Opzoomer heeft, door Huet beschouwd, ‘nog nooit éene bladzijde proza geschreven, die bij Quack's proza haalt.’ O heere, neen, nog nooit!... Nog nooit éene!.. Wat ‘gaat’ hij toch ‘hard achteruit!’... 
‘Ook de vorm van Quack's opstellen, als compositiën beschouwd, is meestal zoo voortreffelijk en vereischt zooveel
<pb n="54"/>kunstenaarstalent, dat de Utrechtsche studenten zich nauwlijks te veel reppen kunnen om ook in dit opzigt bij hem, veel liever dan hij Opzoomer, ter schole te gaan.’</p>
<p>Nu moet ik toch waarlijk even zeggen dat Opzoomer <hi rend="spat">nog nooit</hi>, voorzoover mij bekend is, van Mr. Rau's ‘berijmde vertaling van Virgilius,’ of van Mr Quack's ‘kunstenaarstalent’ eenig kwaad heeft gesproken. Ik zeg het maar omdat ge uit Huet's verontwaardiging het tegendeel zoudt kunnen opmaken. Neen, lieve vriend, <hi rend="spat">nog nooit eenig kwaad</hi>! Ik weet waarachtig niet waarom de redacteur van de Java-bode dat alles over den vloer haalt. Is het altegaêr boosheid? Maar gaat dat niet veel te ver en het doel voorbij? En nog zijn wij niet aan het end.</p>
<p>‘Indien ooit de 19<hi rend="sup">de</hi> eeuw eene posthume wereldtentoonstelling van kunstig bewerktuigde hersenen’ (Huet bedoelt <hi rend="spat">schedels</hi>) ‘aanlegt, en het hoofd van Opzoomer tegelijk met dat van Martinus Van der Hoeven derwaarts gezonden wordt,’ dan houdt Huet het er voor (wellicht in een soort van posthume-fantasievlaag) ‘dat het grootst aantal bezoekers het langdurigst bij dat van Martinus vertoeven zal. Zie eens, zullen sommigen zeggen, elkander op het model Opzoomer wijzende, zie eens, welk een flinke vierkante kop; alles sluit in elkander als een bus, gij kunt er geen speld tusschen krijgen. Jawel, zal het antwoord luiden, maar die andere daarnaast is ook niet voor de poes, en als men hem goed bekijkt, wordt hij hoe langer hoe mooier.’</p>
<p>Ik heb 't wel eens geestiger gehoord, gij ook, amice? Zoo'n knekelhuisfantasie is dan ook sinds Jesaia en Ezechiël een gemeenplaats van de lastigste soort. Voor het overige schijnt Huet's nageslacht anders over Opzoomer te zullen oordeelen dan Huet zelf -, en dat's een zegen. ‘Het sluit
<pb n="55"/>als een bus; ge kunt er geen speld tusschen krijgen.’ Wel gemeenplaatsen alweer, maar toch gunstiger oordeel dan van Huet, die ook nog gezegd heeft: ‘Prediker der ervaringsfilosophie met den mond, en een vollen mond, neemt hij’ (Opzoomer) ‘nogtans sommige metaphysische waarheden aan, van wier onbewijsbaarheid de eerste min of meer geoefende dialekticus de beste hem voetstoots zou kunnen overtuigen.’</p>
<p>Ik verlang naar het slot van Huet's artikel. Ziehier het slot:</p>
<p>- ‘Hoe nu? Terwijl in Holland onder het opkomend geslacht de mediokriteit aan de orde van den dag is; terwijl’... (enz. enz., alles naar venant); ‘in zulk een tijd zal een man als Opzoomer waarschuwend den vinger opheffen en eener onbevoegde schare van nog ongevormde jongelieden een “Vliedt den waanzin!” toebazuinen? Den jongeren ambtgenoot, die met eene in piëteit en poëzie gedoopte pen een roerend in Memoriam tot eere van dien waanzinnige schreef en hem een genie durfde noemen, dien ambtgenoot zal hij deswege tot de orde roepen? Inderdaad, het zou stuitend zijn, wisten wij niet waar de schoen, neen het hoofddeksel wringt. Verdwenen zijn de schoone dagen, toen, vroeg zingende vogel, Opzoomer zelf zijn lied heinde en verre weerklinken deed, de wijsbegeerte den mensch met zichzelven verzoenen zou, en de Utrechtsche curatoren met fierheid geprezen werden, omdat zij, de moedertaal in het Groot Auditorium toelatend, niet gevraagd hadden, wat de gewoonte eischte, maar wat goed was. Krulhaar, krulzin, pruttelden toen de achterblijvers; doch, bij alle goden, zij hebben een profetischen blik gehad! De krul is er uit, de pruik er op, de domper verplaatst, - van de natuur naar den naturel is soms maar éene schrede -
<pb n="56"/>en voortaan zal men in het vrije Nederland niet meer vrije wetenschap mogen nahouden, niet meer kritiek, of fantazie, of gemoed, dan Mr. C.W. Opzoomer, na ruggespraak met de studenten der Utrechtsche Hoogeschool zal goedvinden en verstaan.’</p>
<p>Ja, ziedaar het slot! Indien gij 't nog niet recht begrepen hadt, dan begrijpt gij nu, dat de redacteur der Java-bode voor de rechten optreedt van de <hi rend="spat">kritiek</hi>, van de <hi rend="sc">fantasie</hi>, van 't GEMOED!... ‘Bij de goden!’...</p>
<p>Een paar opmerkingen nog bij dat slot:</p>
<p>Opzoomer heeft het Quack <hi rend="spat">niet</hi> euvel geduid, dat hij Van der Hoeven een genie durfde noemen. Opzoomer zelf noemt Van der Hoeven, op bladzijde 31 zijner redevoering, een <hi rend="spat">genie</hi>. Doch Opzoomer herinnert hoe Quack in Van der Hoeven ‘den laatsten onzer wijsgeeren’ huldigde en Van der Hoeven's ‘waanzin heerlijker’ achtte dan het ‘gezond verstand’ van wie hem - Quack - omringen. <hi rend="spat">Daartegen</hi> komt Opzoomer op; <hi rend="spat">dat</hi> noemt hij ‘overdreven bewondering.’ Is die zonde nu zoo groot? <hi rend="spat">Is</hi> het wel een zonde? Mag er dan tegen den ‘waanzin’ niet gewaarschuwd worden? Dezelfde Opzoomer, die in Van der Hoeven ‘een scherp verstand, een ijzeren geheugen, eene rijke verbeelding, een onvermoeiden ijver, een schitterend talent van spreken, en daarnaast een kinderlijken zin, een strenge zedelijkheid, een opregte vroomheid’ bewonderde, keurt het af dat de dankbare leerling, behalve die schoone gaven van geest en hart, ook nog de sporen van 's mans waanzin bewondert. Mocht hij anders? Heeft iemand de overdrijving van den leerling dan goedgekeurd? Ongetwijfeld, men kan wenschen dat de heer Opzoomer ook op het ware en schoone, op de ‘piëteit en poëzie’ in Quacks gedenkschrift gewezen hadde; doch men zou met meerder recht kunnen wenschen dat laatstgenoemde
<pb n="57"/>zich nog eens en nog eenmaal bedacht had, vóor hij onder sommige uitdrukkingen van zijn panegyrium het ‘inprimatur’ zette. Hoe het zij, de verontwaardiging van den heer Huet schijnt al te overdreven om echt te kunnen zijn. Indien deze heer 't de moeite waard rekende eens ernstig en oprecht te onderzoeken, waar bij hemzelven ‘de schoen wringt,’ liever dan aan zijn booze luimen tegenover anderen zoo onbehoorlijk bot te vieren als sinds jaren 't geval is -; het zou op zijn critieken en fantasiën hoogstwaarschijnlijk geen ongunstigen invloed oefenen, en misschien werd de Java-bode daardoor niet slechts ‘een der gezochtste,’ maar ook een der <hi rend="spat">beste</hi> Indische bladen.</p>
<p>&nbsp;</p>
<p>Het is bijna ongelooflijk om te zeggen, mijn vriend, maar in strijd met zijn toen reeds vrij standvastige gewoonte om over allen en alles een veroordeelend vonnis te strijken, heeft Huet éens, oen tiental jaren geleden, aan Opzoomer uitbundigen lof toegezwaaid. Ja, aan Mr. C.W. Opzoomer. 't Was in de ‘Wetenschappelijke Bladen’ van 1859.</p>
<p>Daar schreef hij, dat niemand Opzoomer's ‘de waarheid en hare kenbronnen’ lezen kon, ‘of zijne wetenschap zou er door vermeerderd, zijn horizont verruimd, zijn geest verfrischt, zijn hart veredeld worden.’</p>
<p>Toen heette het: ‘Kennelijk en ontegenzeggelijk wordt de studie der wijsbegeerte hier te lande, om hare grondigheid niet minder dan om hare echt wetenschappelijke methode, door Mr. Opzoomer op eene uiterst waardige wijze vertegenwoordigd.’</p>
<p>Ook de stijl van den hoogleeraar werd geprezen, aldus: ‘Hij weet zijne denkbeelden tot groote klaarheid te brengen.
<pb n="58"/>Hij drijft geen hocus-pocus met wijsgeerige terminologie. Zijn boek laat zich gemakkelijk en zonder storenis lezen. Zoo iemand, hij schijnt de denker, voor wien het is weggelegd onze natie belangstelling in te boezemen voor de wijsbegeerte.’</p>
<p>In éen woord, Opzoomer was in die dagen ‘een rijk begaafde tijdgenoot, uitstekend door wetenschap, veelvermogend door den invloed zijner zeldzame persoonlijkheid.’</p>
<p>Slechts éene fout bespeurde de aartsvitter destijds in Opzoomer's geschriften, deze, nl., dat de stijl soms wat ‘al te eenvoudig’ was.</p>
<p>‘Zijn stijl,’ dus schreef Huet, ‘is ongetwijfeld, los; maar deze losheid, zij is bij hem geen vrucht van, maar een gebrek aan studie en correctie.’ En elders, na een plaats uit Opzoomer's boek geciteerd te hebben: ‘Waarlijk, indien deze de doorgaande toon van het boek was, althans van de polemische gedeelten: indien, beurtelings geestig en waardig, altoos puntig, de stijl van den hoogleeraar aan dit fragment in den regel gelijk bleef; indien men naar zulke bladzijden bij hem niet behoefde te zoeken, maar ze (als betaamde en kon) aantrof te kust en te keur, - er viel aan den opgang van een geschrift als het zijne geen oogenblik te twijfelen.’</p>
<p>Alzoo schreef C. Busken Huet over den wijsgeer en stylist Mr. C.W. Opzoomer, eenige jaren geleden. Gij merkt, hij schreef toen even apodictisch als heden. Doch toenmaals vond hij schier geen woorden genoeg om den ‘rijk begaafden tijdgenoot, uitstekend door wetenschap, veelvermogend door den invloed zijner zeldzame persoonlijkheid’ te verheffen. En heden schiet hem de adem te kort voor al de smaadredenen, scheldnamen enz., waaraan zijn booze luim tegenover denzelfden man behoefte heeft.</p>
<pb n="59"/>
<p>Maar Opzoomer is ook zoo ‘hard achteruitgegaan?’</p>
<p>Och amice, Huet zegt het; hij bewijst het niet. Ook kan hij 't niet bewijzen.</p>
<p>Niet Opzoomer is aan zijn beginselen van 1859 ontrouw geworden; maar C. Busken Huet is dezelfde van vroeger niet meer.</p>
<p>Is deze wellicht <hi rend="spat">vooruit</hi>gegaan, en nog wel ‘hard?’ Ik wenschte het te kunnen zeggen; ik kan het niet. <hi rend="spat">Wie</hi> zal het kunnen?...</p>
<p>Wie, ‘bij alle goden,’ noemt het vooruitgang als iemand, zonder eenigen zweem van weemoed, kan schelden, wien hij tevoren met geestdrift prees? Als iemand dus te werk gaat zonder een poging om dergelijken ommekeer, anders dan met zeer algemeene, vage lamentaties en aanklachten, te rechtvaardigen?</p>
<p>Ook mogen ‘alle goden’ ons, in Nederland en op Java, tegen vooruitgang behoeden, als 't vooruitgang is dat men het jonge Holland van heden en dat van gisteren als pruikerig teekent; niet wijl men daarvoor zeer bondige redenen heeft, maar eenvoudig wijl men dat zoo verkiest.</p>
<p>Inderdaad, de vernieuwde kennismaking met Huet's geschrijf heeft bij mij de overtuiging bevestigd, dat genoemde auteur, vol overmoedig vertrouwen op zijne geestigheid (die intusschen plagiaat aan zichzelve begint te plegen), en vol hartstochtelijk verlangen om ongemeen te zijn, veel minder vraagt naar hetgeen waar en billijk is, dan naar hetgeen in zijn redacteurskraam te pas komt. Hier te lande noemt men zoo iets geen vooruitgang.</p>
<p>Als Huet het heele vaderland een schop wil geven, dan spreekt hij van ‘een uitgebloeiden hof des geestes,’ en hij wil, om iets te noemen, de Gorters, of althans den éenen Gorter niet zien, wiens critiek over ‘Lidewyde’ even voor-<pb n="60"/>treffelijk was als ‘Lidewyde’ zelf armzalig. En als Huet den heer Opzoomer wil dooddoen, dan verheft hij daartoe den heer Quack dermate, dat de ‘uitgebloeide hof des geestes’ er als oratorische bloem niet meer door kan, en het vaderland er door den éenen Quack weer heel bovenop schijnt te komen.</p>
<p>Als Huet den philosoof Opzoomer wil verslaan, dan zegt hij dat de eerste de beste ‘min of meer geoefende dialektikus’ hem mat kan zetten. En als Huet den aestheticus Opzoomer op zij wil duwen, dan doet hij 't met een bewijsvoering (denk maar aan dat ‘alles’ in plaats van ‘grensloos’), waarvoor de minst geoefende dialectikus, en dus te meer nog Huet zelf, in een oogenblik van kalmte zich schamen zou.</p>
<p>Huet wordt anders niet bijzonder door schaamte geplaagd. Hij betreurt het, dat te onzent meer de naam van Lessing genoemd dan de geest van Lessing geëerd wordt... De kloeke, eerlijke geest van Lessing, die toch ‘bij alle goden,’ de man niet was om naar den vijand over te loopen uit vrees voor ‘knoflook en tabak.’</p>
<p>Huet durft keer op keer den neus optrekken over het onfatsoenlijke zijner tegenstanders; hij zal hen niet ‘beantwoorden.... Maar nauwlijks is zijn geduchtste tegenstander op Java <hi rend="spat">ten grave gedaald</hi>, of hij houdt in zijn blad een soort van lijkrede, die door mannen van eer beneden alle fatsoen werd geacht.</p>
<p>In een stuk tegen Gerard Keller zegt Huet:</p>
<p>- ‘Sommige mijner vijanden vind ik bekwaam, andere dom; sommige kunnen Hollandsch schrijven, andere niet; sommige houden voet bij stuk, andere redeneeren als kippen zonder kop; doch door elkander vind ik ze, zoo vaak zij de pen tegen mij opvatten, onfatsoenlijk.’ Dat schijnt de reden, waarom hij niet beantwoordt en niet beantwoorden zal ‘al
<pb n="61"/>de aantijgingen van al degenen, in Indië of in Nederland, die zich op den voet zetten of zullen zetten’ hem ‘onvoegzaam te bejegenen.’.....................................</p>
<p>‘Die zich op den voet zetten!’...</p>
<p>Er is een tijd geweest, toen zulk een uitdrukking in den mond van C. Busken Huet fier en edel zou hebben geklonken.</p>
<p>Die tijd is voorbij.</p>
<p>Het was de tijd, waarvan Gerard Keller inderdaad ‘onvoegzaam’ gesproken heeft. 't Staat Gerard Keller niet fraai dat hij dien tijd uit het leven van Huet heeft willen ‘beduimelen.’ Geen broodprediker is deze als predikant geweest. Niet uit zucht naar voordeeliger betrekking heeft hij zijn kansel vaarwelgezegd. Wie het tegendeel beweert, spreekt onwaarheid. Het schoonste - en waarlijk schoon was het -, wat ik in de Java-bode gelezen heb, is de episode, waarin Huet met verontwaardiging de door Keller gepleegde reconstructie zijner geschiedenis als predikant van zich wijst.</p>
<p>O schoon weleer!...</p>
<p>Maar er is sedert te veel gebeurd, dan dat de redacteur der Java-bode zich tegenover alle ‘aantijgingen’ op een ‘voet’ van onbereikbare hoogheid zou kunnen ‘zetten.’</p>
<p>En de uitdrukking: ‘die zich op den voet zetten mij onvoegzaam te bejegenen’ maakt in dit bijzonder geval een bijzonder onverkwikkelijken indruk op ernstige lieden.</p>
<p>Neen waarlijk, het past C. Busken Huet niet, het past hem heden minder dan ooit, op hoogen toon te spreken over alles en allen minus zeer weinig. Gaat hij niettemin daarmee voort, het zal hetzelfde zijn als ging hij voort met zich dood te schrijven. Het zal een gansch anderen indruk maken dan hij mogelijk zich verbeeldt. Misschien wel den indruk als wilde hij
<pb n="62"/>door grootspraak vergoeden, wat hij aan degelijke kennis en wetenschap mist. Misschien ook den indruk als ware hijzelf bezig met ‘op de punt eener naald’ tusschen zeer leelijke dingen te balanceeren. Merkwaardig is, in elk geval, de omstandigheid dat zulk een hachelijke positie zijn zinnen sinds geruimen tijd zeer schijnt bezig te houden. Onlangs zag hij de Spectator-mannen, en een jaar of drie geleden zag hij ook den heer Js. Hooykaas Herderschee op de punt eener naald. Is hij aan 't worstelen tegen de voorgevoelens omtrent zijn eigen toekomst?</p>
<p>Nóg staat het bij mij vast, dat een man van C. Busken Huet's beschaving voor de hoogste belangen der menschheid sympathie koesteren <hi rend="spat">moet</hi>. Doch in plaats van die sympathie eenvoudig te toonen, laat hij zich, naar het schijnt, - God weet, waarom? - door een ellendig <hi rend="spat">parti-pris</hi> tyranniseeren. Hij stelt er prijs op, ongemeen te zijn <hi rend="spat">quandmème</hi>. O, dat hij eenvoudiger werd! Ten dage dat hij zichzelven heel wat minder hoog, zijne medemenschen over 't algemeen wat hooger zal gaan stellen; ten dage dat er uit zijn geschrijf geen ongezonde lucht van eigenwaan en menschverachting meer zal walmen -; te dien dage.... spreken wij elkaar nader....</p>
<p>Om wezenlijk vooruit te gaan, moet hij een gansch anderen weg op; ziedaar mijn meening!</p>
<p>&nbsp;</p>
<p>Adio!</p>
</div>
<div type="chapter">
    <interpGrp><interp type="primair" value="18700000"/></interpGrp>
        <pb n="63"/>
<head rend="h3">Grieven tegen ons middelbaar onderwijs.</head>
<q rend="bq">Ons middelbaar onderwijs, door W.B. 
    <lb/>
    Amsterdam, <hi rend="sc">W.H. Kirberger</hi> 1870.</q>
<p>'t Is mij onverschillig <hi rend="spat">wie</hi> deze meneer W.B. is. Hijzelf vertelt ons <hi rend="spat">wat</hi> hij is, en, in trouwe, dat is genoeg, meer dan genoeg!</p>
<p>De heer W.B. schrijft: ‘Tot nog toe hebben zich alleen deskundigen met de zaak van het onderwijs bezig gehouden; terwijl een tal van dagbladen, die het zich nu eenmaal tot plicht rekenen <hi rend="spat">elke</hi> staatsschool toe te juichen, dan eens partij voor de eene, dan weder voor de andere kiest, al naarmate de oprigting van een middelbare of van een lagere school wordt voorgesteld.</p>
<p>Geheel buiten het onderwijs staande, wensch ik als leek ons tegenwoordig Middelbaar onderwijs te beschouwen.....’</p>
<p>Men hechte nu niet aan de ongelukkige tegenstelling van ‘deskundigen’ en ‘leeken’ ('t zal ons toch weldra blijken, dat ze den heer W.B. geen ernst is geweest). Men bezorge zich evenmin hoofdpijn door te gissen en te raden naar de
<pb n="64"/>dagbladen, die, volgens den schrijver, ‘nu eenmaal’ zoo'n allerkomiekst begrip van plicht hebben en door eene krankzinnige voorliefde voor <hi rend="spat">elke</hi> staatsschool schijnen bevangen te zijn. (Indien de auteur verlangd had, dat wij dit punt met attentie overdenken zouden, hij had zich waarschijnlijk wel wat duidelijker uitgedrukt). Men hebbe, al verder, niet de onbeleefdheid te vragen: of het ‘staan buiten het onderwijs’ een voorrecht, dan wel een nadeel is; of men de school beter kan opnemen door de vensterruiten dan binnen de wanden van het lokaal zelf. (De heer W.B. heeft blijkbaar niet op onbeleefdheid gerekend, maar in de ruimte beschikt over onze eventueele welwillendheid om, tusschen regels met leelijke phrases on slecht Hollandsch door, de goede bedoeling te vermoeden).</p>
<p>De schrijver dezer brochure heeft niets anders, niets meer of niets minder willen betoogen, dan dat hij ‘een leek’ en geen ‘deskundige’, of liever, geen man van 't vak is; dat het ook voor de leeken meer dan tijd wordt, om over het beginsel en doel van 't middelbaar onderwijs te gaan meepraten en dat, in geval zijne redeneeringen logisch en consequent zijn, de qualiteit van leek voor niemand eene aanleiding mag wezen om niet naar hem te luisteren.... Nu, ik voor mij ben van meening, dat meneer W.B. daarin volmaakt gelijk heeft. Als hij gezonde taal spreekt; als hij toont de zaken te weten, of ook maar bestudeerd te hebben; als hij opmerkingen maakt, die hout snijden -; dan ben ik er voor, hem net zoo goed aan te hooren als den heer Steyn Parvé...; dan zou ik geen enkele reden weten, waarom hem 't zwijgen moest worden opgelegd. Als hij met bondige argumenten den genoemden inspecteur verslaat; als hij met scherpe wapenen den oud-minister Thorbecke te lijf gaat; als hij de wet
<pb n="65"/>van 1863 in al hare schamelheid tentoonstelt; als hij..., ja <hi rend="spat">als</hi> hij!... Maar <hi rend="spat">als</hi> hij nu eens <hi rend="spat">niet</hi>?... Als hij eens niet gezond redeneert, de zaken, waarover hij spreekt, niet kent en niet begrijpt; als hij blijkbaar zelfs geen de minste moeite gedaan heeft om ze te begrijpen; als zijne brochure eens geen hout snijdt, maar hier en daar op een houten kindersabeltje gelijkt... <hi rend="spat">wat dan</hi>??... Ja, <hi rend="spat">dan</hi> moet deze leek net zoo goed op zijn nommer worden gezet als een deskundige. Mij dunkt, dat is even duidelijk als rechtvaardig.</p>
<p>De heer W.B. is evenwel, van nabij bekeken; maar een ‘halve leek.’ Van het technische, of laat mij liever zeggen, van het professioneele gedeelte van 't M.O. weet hij alles. Alleen ten aanzien van 't beschavende deel is hij een vreemdeling.</p>
<p>‘De gymnasiën,’ schrijft hij bl. 15, ‘zijn bestemd, niet alleen voor aanstaande geleerden, maar voor al degenen, die, zonder nog een bepaald vak, eene professie, te kiezen, prijs stellen op eene goede opvoeding; daar wordt alles geleerd wat tot eene beschaafde educatie behoort....</p>
<p>Ik heb dat onderwijs niet genoten, dus van partijdigheid kan geen sprake zijn; maar ik heb het voorrecht een kweekeling te zijn van eene inrigting, die het eerste sein heeft gegeven tot het professioneel onderwijs en reeds in 1850, dus <hi rend="spat">dertien</hi> jaar vóór de wet in kwestie, werd opgerigt.</p>
<p>Had men de daar opgedane ondervinding geraadpleegd, dan zoude men vernomen hebben dat ook op de Technische school te Utrecht enz. enz.’</p>
<p>Zie, dat vind ik nu niet aardig. De heer W.B. geeft zich uit voor een leek en... blijkt bij slot van rekening 't best van ons allen op de hoogte te zijn. Met gepaste bescheidenheid zegt hij: ‘Van <hi rend="spat">die</hi> school zijn de vruchten zigtbaar
<pb n="66"/>in de vele oudleerlingen, die nu werkzame leden der maatschappij zijn, en nog er steeds roem op dragen die school bezocht te hehben; maar die school - de naam duidt het reeds aan - had zich niet tot taak gesteld eene onmisbare instelling voor de beschaafde standen te zijn, en veel minder nog om een magazijn ter levering van kennis in alle vakken te stichten.’ Zijn dat nu de antecedenten van een leek? Is bij iemand van die educatie het leekschap in zake het M.O. iets anders dan een masker? Kan eenig sterveling in Nederland met meer recht dan de heer W.B. een ‘deskundige’, ja, drie-en viermaal een ‘deskundige’ heeten? Lang voordat wij nog droomden van hoogere-burgerscholen, heeft de schrijver reeds met eigen oogen gezien hoe en wat het M.O. wezen moet. Indien men 't hem maar gevraagd had, hij zou 't reeds in '63 aan Thorbecke hebben kunnen zeggen en ‘al <hi rend="spat">dertien</hi> jaar vóór de wet in kwestie’, had deze 't zelfde kunnen zien, na het eerste trimester van de technische school!... Wat wilt ge meer?</p>
<p>‘De leek’ is dus vrij wat beter ingelicht dan onze hooggeroemde deskundigen. 't Zal mij plezier doen als deze dat gelieven te erkennen. Indien de, brochure van den leek hun harde waarheden zeggen, hen op belangrijke punten terecht wijzen mocht, dan zullen zij, hoop ik, de goedheid hebben om te luisteren. Men is nooit te oud om te leeren en deze heer W.B. is, bij manier van spreken, dertien jaar ouder dan de oudste. Dus!...</p>
<p>... Maar als de heer W.B., oud-leerling van de technische school te Utrecht, eens redeneerde alsof hij 't, ondanks zijn goede leerschool, toch niet weet; als zijne opleiding eens slechte vruchten gedragen had voor de ontwikkeling van het orgaan der appreciatie en consequentie;
<pb n="67"/>als deze schrijver, ondanks zijne antecedenten, eens te weinig techniek vertoonde in zijn pleidooi voor het technisch M.O.?.. Ja, dan zie ik ook alweer niet in, waarom deze <hi rend="spat">deskundige</hi> geen bestraffing zou krijgen, of waarom wij als hooge wijsheid en rijpe ervaring zouden huldigen, wat niet veel meer is dan een oordeelen zonder verstand.</p>
<p>Laat ons dus een en ander bedaard onderzoeken.</p>
<p>&nbsp;</p>
<p>De schrijver van onze brochure begint met eene beschuldiging tegen ons M.O., die al eens meer ter sprake gebracht is, maar desniettemin even dikwijls weer voor den dag komt; de beschuldiging, namelijk, dat in de wet van '63 geen volkomen goede definitie is te vinden van hetgeen wij onder <hi rend="spat">middelbaar</hi> onderwijs moeten verstaan. De heer Thorbecke poogde die definitie te geven door verwijzing naar de vakken en de acten van bekwaamheid, die de wet voorschrijft. Tot op den huidigen dag evenwel blijft het publiek vragen: wat dan toch eigenlijk middelbaar onderwijs is?</p>
<p>Heeft het publiek daarin ongelijk? Is de klacht ongegrond, dat wij ten aanzien van onze H. Burgerscholen, door het gemis van een voldoende definitie, in het duister blijven rondtasten?</p>
<p>De heer W.B. meent, dat het publiek volmaakt in zijn recht is wanneer 't precies wil weten, wat de wetgever onder M.O. verstaan heeft; dat de definitie hier alles en nog wat is.</p>
<p>Nu, tot zoo ver moet men hem die meening laten. Er zijn wel ‘deskundigen’, die een jaar van hun traktement zouden geven voor eene bepaling, die allen twijfel der twijfelzuchtigen wegnam en allen kwaadwilligen den mond stopte. Er zijn deskundigen, die pleizieriger zouden werken als het pleit
<pb n="68"/>vorming en opleiding bij ons onderwijs ten volle beslist was... Maar de heer W.B. gaat veel verder. Hij adstrueert de oude klacht met nieuwe, en ik durf zeggen, allerkomiekste grieven tegen de wet. Let maar eens op!</p>
<p>Hoe meent gij, dat de wet van '63 in 't leven gekomen is? Waarom denkt ge wel, dat de bedoelde definitie zoo hoogst moeilijk is? De heer W.B. zal 't u zeggen.</p>
<p>Art. 194 der Grondwet beveelt, dat de inrichting van het onderwijs door de wet geregeld worde en noemt daarbij het <hi rend="spat">middelbaar onderwijs</hi> met name, een en ander evenwel zonder dat de wet of de wetgevers wisten wat ze deden. ‘Alles doet vermoeden dat niemand zich in 1848 rekenschap heeft gegeven van de grondslagen, waarop die splitsing moest gebazeerd zijn.’... maar ‘nu ongelukkigerwijze in de grondwet wordt gesproken van Middelbaar Onderwijs <hi rend="spat">moest</hi> daaraan wel gevolg worden gegeven en zoo werd de wet van 2 Mei 1863 ontworpen en aangenomen’....</p>
<p>Dát noem ik je wetten maken!... 't Zou een mooie historie geweest zijn als... 't gebeurd was gelijk de heer W.B. meent. Een kind kan gelukkig begrijpen dat 't zoo niet is en zoo niet <hi rend="spat">kan</hi> geschied zijn. Verbeeld u, het gansche beschaafde Nederland zou in 1863 zoo geducht aan 't soezen zijn geraakt, dat een soezerige minister en een nog soezeriger kamer, zonder dat iemand 't merkte, ja, zonder dat zijzelve 't merkten, een wet konden ontwerpen en aannemen, die niets anders was dan 't gevolg van een ongelukkige stommiteit in het gezegende jaar 1848, welke stommiteit bij slot van rekening weer zou rusten op een nog grooter soezerigheid dan de soezerigheid van den jongsten datum!.. Verbeeld u verder, dat, het geheele beschaafde Nederland, toen het deze wet van '63 met meer of minder luidruchtigheid begroette,
<pb n="69"/>al even soezerig geweest zou zijn als zijne vertegenwoordigers zoodat het geheel neerkomt op de vraag: <hi rend="spat">qui diable</hi>! <hi rend="spat">était ici la dupe</hi>?!</p>
<p>Gelukkig dat niemand onzer dwaas genoeg is om zich zulke sprookjes op de mouw te laten spelden. Al dwepen wij volstrekt niet met de termen der definitie, bij de wet van '63 gegeven, we meenen toch dat niemand het recht heeft op dergelijke manier historie te schrijven. Liever houden wij ons aan de ‘lang gevoelde behoefte’, die elke definitie eigenlijk overbodig maakt. 't Kan ons immers, van zeer nabij bekeken, heel weinig schelen, hoe men den term ‘middelbaar onderwijs’ <hi rend="spat">definieert,</hi> als 't onderwijs zelf maar gebleken is noodig en welkom te zijn? De poging van den minister Thorbecke om eene voldoende toelichting te geven door verwijzing naar de wet zelve, was wezenlijk nog zoo kwaad niet. 't Zou veel tijd en gehaspel uithalen, als men bij meer wetten zoo te werk ging. De ondervinding heeft geleerd, dat over namen en titels en definities in den regel 't langst geredeneerd wordt. Iedereen praat daarover mee. Alleen de deskundigen zwijgen misschien en wachten totdat men aan het essentieele van de zaak genaderd is, waarschijnlijk in het belang der wetsvoordracht. De algemeene beschouwingen zijn niet altijd het beste en verkwikkendste deel der discussie. De heer W.B. heeft zeker, zoogoed als Robertus Nurks en ik, bij zulke gelegenheden wel eens gepreveld: ‘niet veel zaaks!’</p>
<p>Evenwel, dat is 't eigenlijke bezwaar van W.B. niet. De man is nog boozer om de definitie, die Thorbecke bij de memorie van toelichting schijnt te hebben willen geven, dan over het gemis van eene definitie in de wet zelve. Gij ziet, 't zou er dus niet beter om zijn geweest, al had de minister meer zijn best gedaan! Die phrase in de memorie van
<pb n="70"/>toelichting luidt aldus: ‘Het middelbaar onderwijs omvat de vorming van die talrijke burgerij, welke, het lager onderwijs te boven, naar algemeene kennis, beschaving en voorbereiding voor de onderscheidene bedrijven der nijvere maatschappij tracht.’ In die phrase, waarin ik en velen met mij nooit iets meer dan een onschuldige poging om er toch wat van te zeggen gezien hebben, leest de heer W.B. een gevaarlijk dualisme, eene tweeslachtigheid, die bij slot van rekening het punt van aanval wordt, 't bastion waartegen hij het vuur gaat openen.</p>
<p>In die phrase vindt hij als doel van het onderwijs aangeduid: ‘1<hi rend="sup">o</hi>, het geven eener algemeene beschaving aan de burgerij voor wie het lager onderwijs niet voldoende is; 2<hi rend="sup">o</hi>, het opleiden tot onderscheidene bedrijven der nijvere maatschappij.’ Hij vraagt daarop zeer naïef of dat samen kan gaan? ‘Zal niet’, zegt hij, ‘òf de een te veel, of de ander te weinig krijgen?’ En hij voegt er met volkomen gerustheid op zijn eigen doorzicht bij: ‘Niemand zal toch willen beweren dat het, tot het verkrijgen eener algemeene beschaving, onmisbaar is eene voorbereiding te ontvangen voer onderscheidene bedrijven; terwijl aan den anderen kant iemand, die kundigheden voor een bedrijf wil opdoen, niet kan volstaan met eene algemeene beschaving’.</p>
<p>Zie, daarin heeft de heer W.B. nu zeer bepaald gelijk. Niemand beweert toch, geloof ik, dat hij, die een algemeene beschaving wil machtig worden, zich moet laten opleiden voor het bedrijf van timmerman, metselaar of smid... Maar niemand is ook zoo dwaas, iets dergelijks in de phrase van den minister Thorbecke te lezen. Niemand heeft ooit in vollen ernst beweerd, dat de wet van '63 zulke gekheden zou gedecreteerd hebben. De minister Thorbecke heeft wel het mid-<pb n="71"/>delbaar onderwijs aan de algemeene beschaving willen verbinden, maar niet de algemeene beschaving uitsluitend aan dat onderwijs willen vastknoopen. En daarmee vervalt de commentaar van den heer W.B. En met die commentaar valt ook eene daarbij behoorende geestigheid van den schrijver. - ‘Heeft de heer Thorbecke niet gevoeld dat, door de algemeene beschaving aan het middelbaar onderwijs vast te knoopen, hij aan zich zelven en aan alle burgers, die nu en later direct van de lagere scholen tot de gymnasiën en hoogescholen overgaan, een diploma van gemis aan algemeene beschaving overhandigde? En toch wordt die definitie door den heer Steyn Parvé, ook iemand die de algemeene beschaving niet deelachtig is, volkomen juist genoemd.’</p>
<p>Dat noem ik een dooddoener! En toch neem ik de vrijheid ook iets te vragen. Heeft de heer W.B. niet gevoeld, dat het gebrek aan algemeene beschaving verraadt bij hen, die professioneel technisch middelbaar onderwijs genoten hebben, als zij geen Hollandsch lezen kunnen? Indien de heer Thorbecke voor de nijvere maatschappij een deel dier algemeene beschaving gevraagd heeft, die tot nog toe het monopolie was van wie studeeren wilden -, dan heeft hij immers geen oogenblik kunnen vermoeden, dat dit door eenig verstandig mensch met een zelfmoord gelijkgesteld zou worden?... Hoe jammer 't ook zij, gaat de geestigheid voormeld dus bij deze gelegenheid den weg van alle onwaarheden en slechte commentaren.</p>
<p>‘De omstandigheid, dat zij, die zich tot het bijwonen der lessen aan de Hoogescholen voorbereiden, in den regel, na het bezoeken eener school voor meer uitgebreid lager onderwijs, tot een Gymnasium of Latijnsche school overgaan, zonder vooraf nog eerst middelbaar onderwijs te genieten’... die omstandigheid, door W.B. geëxploiteerd om er een bewijs
<pb n="72"/>aan te ontleenen, of liever, ‘een vermoeden, dat ook buiten het M.O. algemeene kennis en beschaving te verkrijgen is,’ zou een zeer naïeve omstandigheid zijn, bijna even naïef als meneer W.B. zelf, indien zoo iets arrogants in de wet van '63 te lezen was, maar... ik zou haast zeggen, meneer W.B. zelf weet dat beter. Hij zegt wel, op bl. 15, dat de gymnasiën bestemd zijn, ‘niet alleen voor aanstaande geleerden, maar voor al degenen, die, zonder nog een bepaald vak, eene professie te kiezen, prijs stellen op eene goede opvoeding;’ hij verzekert ons wel, met al den nadruk van een curator, dat ‘daar alles geleerd wordt wat tot eene beschaafde opvoeding behoort;’ en hij recommandeert, wel is waar, die inrichtingen met de warmte van een oud classicus, omdat ‘de studie der oude talen niet alleen een groot voordeel geeft in het dagelijksch leven, maar ook algemeen erkend wordt een uitstekend middel te zijn tot scherping van het verstand, tot veredeling van den geest’ -; edoch hij blijft in gebreke te bewijzen dat een jongen meer beschaving zal ontvangen en (waar 't hier vooral op aan komt) zich minder inspanning zal behoeven te geven, wanneer hij een hoogere-burgerschool moet bezoeken om zijne professie en tegelijkertijd het gymnasium om zijn algemeene beschaving... Tenzij de heer W.B. mocht meenen dat iemand, die eene professioneele opleiding ontving, geen algemeene beschaving noodig heeft.</p>
<p>De hoogere-burgerscholen zijn bestemd om aan de nijvere burgerij gelegenheid te geven tot het verkrijgen van de onmisbare algemeene beschaving, zonder dat zij verplicht zou zijn die studiën te zoeken, welke aan hare professie te eenenmaal vreemd zijn. 't Doel van het M.O. is de vereeniging van professioneel en algemeen beschavend onderwijs, uit het beginsel dat niemand (ook hij niet, die voor zijn brood moe-<pb n="73"/>leeren zorgen) verstoken mag blijven van die algemeene beschaving, wier gezegende vruchten èn door Thorbecke èn door Steyn Parvé, naar ik denk, van harte gegund worden aan de honderden en duizenden, die zich moeten toeleggen op de kunsten en wetenschappen der nijvere samenleving en geen hooger onderwijs kunnen genieten</p>
<p>'t Komt mij voor, dat de heer W.B. daarvan niets begrepen heeft.</p>
<p>&nbsp;</p>
<p>Niet beter is 't met B.W.'s grieven tegen de inrichting van ons M.O. gesteld.</p>
<p>De eerste grief is deze: ‘dat men van de hoogere burgerscholen wil maken iets, waartoe zij volstrekt niet geschikt zijn, namelijk inrigtingen waarvan iedereen gebruik moet maken, die eene beschaafde opvoeding wil genieten.’ (Gij begrijpt dat dit heel leelijk zou wezen,... als 't waar was) ‘Ons middelbaar onderwijs is een proef, een gevaarlijke proef geweest, hoe ver men de hersenen van de jongens kan belasten, zonder het verstand te schaden.’</p>
<p>Ziedaar iets verschrikkelijks, iets ontzettends, iets wat ten hemel zou schreien... wederom als 't waar was. Wat zou dat voor een mensch of onmensch zijn geweest, die 't eerst van zulk een proef gedroomd had! Verbeeld u een monster, 't welk onze jongens, ons geheele stelsel van onderwijs en onze beurs op zoodanige proef stelde! Laat ons eens onderstellen dat er zulk een Traupmann bestaan heeft: laat de een of andere teekenaar dien proefnemer eens in beeld brengen! Mij dunkt, hij zou er nog oneindig vreeselijker uitzien dan de Kindlifresser in Bern, en hij zou dat ook verdienen. Een man, die voor de liefhebberij zou willen weten hoeveel
<pb n="74"/>gewicht een jongens-hersenkast wel verdragen kan, eer dit lichaamsdeel splijt, en hoever de hersenmassa daarbinnen zich wel kan uitzetten, voordat zij barst; een man, die de duizend ponden zijner wetenschap dag aan dag op de blonde krullen onzer kleine Batavieren stapelt, terwijl hij er met zijn lorgnet en aanteekenboekje bij staat; een man, die onze fiere knapen opoffert aan zijn statistiek; een man, die onze aankomende <hi rend="spat">spes patriae</hi> tusschen de pers zet en zijn hart ophaalt aan de benauwde gezichten van ‘de kronen van onzen ouderdom’; die man is een monster, een ondier, een wandelende tabèl, een levende sterflijst, een vleeschgeworden guillotine... Die man zou een product der hel zijn, als hij niet het product van de verbeelding des heeren W.B. was.</p>
<p>‘Men <hi rend="spat">wil</hi> er door vormen <hi rend="spat">veelzijdig ontwikkelde</hi> menschen,’ vervolgt de schrijver, blijkbaar reeds erg opgewonden door zijn eigen phrases, ‘en <hi rend="spat">zal</hi> verkrijgen <hi rend="spat">totaal onbruikbare</hi> menschen.’</p>
<p>Is dat niet wederom verschrikkelijk?... Maar neen, dat zou niets anders wezen dan het verdiende loon van een schepsel, dat zulke barbaarsche proefnemingen aan de hand had. Niets meer of minder dan een rechtvaardige wraak op de verblinde ouders, die verzuimd hadden als een eenig man op te staan, toen dat schepsel hun kroost aan zoo'n ontzettende proef onderwierp. Immers welk eene teleurstelling! In plaats van veelzijdig ontwikkelde menschen, die men bepaald <hi rend="spat">wilde</hi> (cursief wilde) vormen, <hi rend="spat">zal</hi> men verkrijgen (ook weer cursief verkrijgen) totaal onbruikbare menschen, zegge, totaal onbruikbare... Gij ziet dat deze heer W.B. een cordaat man is en de zaken bij den naam durft noemen. Onze jongens zullen na een jaar of wat totaal onbruikbaar zijn; de heer W.B. noemt ze iets verder zelfs ‘wandelende lexicons;’ iets wat
<pb n="75"/>nog erger dan totaal onbruikbaar is, want die ‘wandelende lexicons’ wandelen en loopen ons practische en <hi rend="spat">totaal bruikbare</hi> stervelingen miserabel in den weg....</p>
<p>De heer W.B. zegt wel zelf, op bl. 12, dat de vruchten van het onderwijs op de hoogere-burgerscholen nog niet bestaan en dat ze dus ‘noch vóór, noch tegen het onderwijs getuigen kunnen;’ maar dit weerhoudt hem geenszins een hoogst ongunstig oordeel over die inrichtingen als kweekplaatsen van toekomstige burgers der maatschappij te vellen. ‘A priori geredeneerd’, voegt hij in éénen adem er bij, ‘a priori geredeneerd, zullen die vruchten wrang zijn, en zal men medelijden moeten hebben met de ongelukkige voorwerpen, waarmede de <hi rend="spat">onnatuurlijke proef</hi> genomen is.’</p>
<p>Mijn waarde heer W.B., laat mij, nu gij gemoedelijk wordt, uwe ziel geruststellen. Ik ben niet als gij ‘een leek.’ Ik ben sinds vijf à zes jaar van zeer nabij bekend met het M. Onderwijs. Ik ben meer dan de meesten mijner collega's in gelegenheid om de vruchten van dat onderwijs, al is 't dan ook nog op kleine schaal, gade te slaan. Welnu, ofschoon ik er nog niet veel van zeggen wil en liefst wat meer gegevens en ruimer ervaring afwacht, kan ik u toch wel verzekeren dat ik b.v. geen enkel ‘wandelend lexicon’, of ‘totaal onbruikbaar’ jongmensch als ambtenaar naar O.I. heb zien vertrekken. Voorts, dat de jongelui van de polytechnische school (evenmin als de studenten aan de hoogeschool, die ik in mijn tijd ook alweer van zeer nabij gekend heb) geen ongelukkigen zijn. Ze leven op zijn minst even vroolijk en even jolig als deze. Ze gaan hunne zware examens in den regel met evenveel luchthartigheid en levenslust te gemoet als mijne oude commilitones.... Ik weet wel, dat is niet veel, maar 't is toch iets....</p>
<p>Ook kan ik u voor vast en zeker meedeelen, dat gij u ten
<pb n="76"/>aanzien van het woordenboekachtige zeer bijzonder teleurgesteld zoudt zien. De jongelui, die de hoogere-burgerscholen doorliepen, hebben dezelfde goede gewoonte die wij aan de academie hadden: namelijk, die van veel te onthouden - maar nog meer te vergeten. Men maakt niet licht van een ‘jongen’ een ‘lexicon.’ Die proef heeft iemand maar niet zoo eenvoudig in zijn hand. De Hollandsche jongens bedanken er nu eenmaal voor, zich in lexiconformaat te laten binden en door jan alleman te laten opslaan. Als gij zoo'n lexicon den dag na zijn eindexamen zoudt willen gebruiken en hem <hi rend="spat">in voce</hi> raadplegen, dan (ik verzeker 't u) zal het tien tegen één wezen dat 't verlangde woord er niet in staat.</p>
<p>Maar toch, hoor ik den heer W.B. zeggen, toch is de <hi rend="spat">inrichting</hi> der hoogere-burgerschool daarop aangelegd. Toch <hi rend="spat">moet</hi> en <hi rend="spat">kan</hi> zoodanige school niets anders dan onbruikbaren opleveren. Er zijn te veel vakken; er wordt te weinig op ontwikkeling en te veel op <hi rend="spat">kennis</hi> gelet. Men overlaadt de hoofden der jongens; men onderwerpt ze aan de dolste proeven met het veel en velerlei; men behandelt te veel vakken, in elkaar en door elkaar en op elkaar en onder elkaar; men vordert te veel voor elk vak en vermoordt de intelligentie ten koste van 't geheugen. De heer W.B. schrijft:</p>
<p>‘Ik ken een Hoogere Burgerschool, waar men de jongens geregeld eenige maanden bezig houdt met de verschillende kristalvormen, alle afwijkingen daarvan, hoekenberekening enz. alsof één jongen later daarvan iets zal onthouden; en die kostbare tijd wordt, dat is het ergste, ontroofd aan de verstandsontwikkeling, aan de opvoeding der aanstaande burgers.’</p>
<p>Ge ziet, het aangehaalde voorbeeld is ook alweer niet malsch, Ergens in ons land is eene hoogere-burgerschool en
<pb n="77"/>aan die hoogere-burgerschool is een docent, die de jongens maandenlang met de kristalvormen martelt. Is dit niet wederom verschrikkelijk? Weet gij hoe groot dat legioen van kristalvormen is en hoevele honderdtallen de som dier afwijkingen bedraagt? Kunt gij u ook maar een flauw denkbeeld maken van al de hoeken, die een knaap bij het onderwijs te berekenen heeft, of van den om vang van het <hi rend="spat">enz</hi>., dat een bajert van martelingen verbergt in zijnen schoot?... Kunt gij dit niet? Welnu, gruw dan met den heer W.B. van de school en den onderwijzer! Gruw met hem van alle hoogere-burgerscholen en van het middelbaar onderwijs in 't algemeen.</p>
<p>Doch, beangste vader of moeder! verheug u ook met den heer W.B. over de aanstaande redding van uw kind. Uw jongen zal, ja, ‘niet één jongen’ in Nederland ‘zal er later iets van onthouden.’ Al die kristalvormen en afwijkingen gaan op hun tijd weer uit zijn bol, precies zooals ze er in gekomen zijn. Al die wijzigheden van den bedoelden docent zullen te niet gedaan en te schande gemaakt worden! Al die martelingen van het geheugen zijn slechts zoovele tijdelijke en voorbijgaande rampen, waarover de dag der verlossing zal aanlichten. De natuur zal ook hierbij boven de leer gaan, gelijk de dwaze docent onder den verstandigen knaap!...</p>
<p>Maar ondertusschen heeft het verstand van mijn jongen een deuk gekregen! Ondertusschen wordt ‘die kostbare tijd, en dat is het ergste, ontroofd aan de verstandsontwikkeling, aan de opvoeding der aanstaande burgers?’</p>
<p>Ja, als <hi rend="spat">dat</hi> waar was, zou 't erger dan het ergste zijn; maar stel u gerust, zóó is het niet.</p>
<p>Ik ben het volmaakt eens met den heer Steyn Parvé, dat
<pb n="78"/>de ware beschaving, behalve in de uitwendige vormen, ook en wel voornamelijk bestaat in <hi rend="spat">kennis</hi>. Ik heb zelfs 't goede geloof, dat al wie in onzen tijd verlicht heet, dit met mij eens is. Ja. 't zou mij verwonderen als één verstandig man in ons goede vaderland de volgende redeneering van den heer W.B. begreep: ‘ik zou veeleer hem beschaafd noemen, wiens verstand zoodanig ontwikkeld is, dat hij zich met gemak al die wetenschap eigen kan maken, welke hem nuttig en aantrekkelijk voorkomt, en dat hij gevrijwaard is voor onverstandige opvattingen en halve kennis.’</p>
<p>Wil de heer W.B. dus eerst beschaving en daarna kennis? De heer St. P. heeft, meen ik, niets anders bedoeld dan beschaving door en met kennis. Of welke middelen wil W.B. aanwenden om een jongen te beschaven? Wil hij hem misschien laten reizen, voordat hij zijne moderne talen kent? In gezelschap van geleerden brengen, voordat hij weet waarover zij spreken? In de ateliers van onze kunstenaars, of in de gezelschappen onzer fijne wereld, voordat de jongen iets geleerd heeft, waarop de hoogere beschaving kan worden geënt, waarmee zij zich kan vereenigen en samengroeien?... Ik verklaar daarvan niets te begrijpen.</p>
<p>Doch de heer W.B. zegt: neen, zoo bedoel ik 't natuurlijk niet. Heb de goedheid mij niet voor een dwaas te houden. ‘Ik begrijp... dat zoo men met mij als eerste vereischte van beschaving, de ontwikkeling van het gezond verstand en scherping van het eigen oordeel voorop zet, men dan niet vraagt, <hi rend="spat">hoeveel</hi> vakken worden er aan deze of gene school onderwezen, doch wel, of er zelfdenkende menschen en geen wandelende lexicons worden gevormd. Er bestaat een grens, die men niet kan overschrijden zonder een gevaar te scheppen voor de ontwikkeling.’</p>
<pb n="79"/>
<p>Ha! nu hebben wij het punt, waarop 't aankomt; de eigenlijke grief, de Achilleshiel van onze hoogere-burgerscholen, waarin de pijl der critiek haar doodelijke wonde graaft!...</p>
<p>Er zijn te veel vakken op onze hoogere-burgerscholen; de leerstof is te groot!</p>
<p>De heer W.B. staat met deze klacht niet alleen. Vele ouders, en vele ‘deskundigen’ zelfs hebben hunne bezorgdheid dienaangaande reeds voorlang uitgesproken, en de Weener hoogleeraar Beer heeft nog onlangs dezelfde opmerking gemaakt, ten aanzien van het concept voor ons gymnasiaal onderwijs. ‘Een tweede voorbeeld,’ schrijft deze, ‘van zulk een bonte rij van leervakken, in één onderwijs naast elkander geplakt, is mij niet bekend.’</p>
<p>‘Een wetgever moet zich, dunkt mij, eene voorstelling maken van hetgeen de hersenen van een jongen kunnen bevatten’.... En de heer W.B. is schijnbaar volmaakt in zijn recht als hij opmerkt, dat dit nog veel meer van ons middelbaar onderwijs en zeer bepaald van onze hoogere-burgerscholen geldt... Ik leg hier evenwel den vollen nadruk op 't woord <hi rend="spat">schijnbaar</hi>.</p>
<p>Immers, de hoogere-burgerscholen hebben geen ‘bonte rij van leervakken, in één onderwijs naast elkander geplaatst;’ maar een bepaald systeem van groepeering. En die groepeering komt ten volle overeen met den aard en het plan van het M.O. in 't algemeen. Als ik daarover ga praten, moet ik de quaestie wat hooger ophalen.</p>
<p>De geheele vraag, hier in discussie, betreft het begrip van beschaving en beschaafde opvoeding. Vergun mij dat punt even uit te werken.</p>
<p>Er is eene beschaving, die als uit de wolken op onze moderne maatschappij nederdaalt en hare rechten ontleent aan
<pb n="80"/>de dingen, die voor de massa onbruikbaar zijn. Dat is de zoogenaamde classieke vorming, waarvoor ik den diepsten eerbied en, evenals een kind voor de weldoeners zijner jeugd, een welgemeende voorliefde heb.</p>
<p>Daarnaast is echter nog een andere beschaving,- die een mensch in de dingen der werkelijke wereld tehuis brengt en hem het voorrecht geeft zich gemakkelijk, nuttig en aangenaam te bewegen.</p>
<p>Beide worden verworven door <hi rend="spat">kennis</hi>; de eerste door die van de oude wereld, d.i., van 't beste wat de beschaafde volken ons hebben nagelaten; de laatstbedoelde door die van den kring der voorwerpen en denkbeelden die ons straks, bij ons optreden in de maatschappij, zullen tegenkomen; dus door aanvankelijke kennis van wat wij later zelfstandig zullen leeren kennen en gebruiken</p>
<p>De massa van ons volk kan 't met de eerstgenoemde kennis niet doen, want zij zal in de toekomst geen studeerkamer maar een fabriek hebben; zij zal geen brug slaan tusschen hetgeen vroegere geslachten hebben gedacht en 't geen wij denken, maar bruggen over rivieren en vaarten, waarover zwaar geladen spoortreinen snorrend zullen heenvliegen; zij zal niet kunnen delven naar de eeuwige ideeën van recht, deugd en vrijheid, maar hare krachten moeten wijden aan het voldoen van de tijdelijke, spiksplinternieuwe behoeften van dit en het onmiddellijk volgende geslacht.</p>
<p>Deze massa, en 't is een massa, kan dus niet gevormd worden door het classicisme en evenmin volstaan met haren geest te oefenen en te sterken door een beperkte leerstof; want zij moet eenmaal voor alles en allerlei een oog hebben, zij moet zich tehuis gevoelen in het groote magazijn van weten, zoeken en streven, waarvoor de 19<hi rend="sup">de</hi> eeuw haar wapenbord aansloeg.</p>
<pb n="81"/>
<p>Daarbij kan zij evenwel allicht eenzijdig worden. Met het vaarwelzeggen van 't classicisme dreigt het gevaar dat zij in een kwalijk begrepen realisme vervalle.... Om haar daartegen te bewaren, voegde de wet van '63 bij de groep der exacte wetenschappen de litterarische vakken en het teekenonderricht.</p>
<p>Mag ik u vragen of dat zoo verkeerd gezien was en zoo dwaas? Is 't gevaar zoo groot, dat de hersenen van een jongen onder zulk eene proefneming ‘overprikkeld of afgestompt zullen worden?’</p>
<p>Indien ja, dan is elke opvolging van de vingerwijzingen der 19<hi rend="sup">de</hi> eeuw eene gevaarlijke proef; dan is de geheele opvoeding van onze kinderen sinds lang een moord aan hun ontwikkeling.</p>
<p>De hoogere-burgerscholen, allerwege begroet als voldoening aan eene dringende behoefte, hebben haar programma ontvangen van den tijd en zijn, wel beschouwd, niets anders dan de poging om onze maatschappij tegen een overdreven realisme te beschermen.</p>
<p>Had de wetgever van de middelbare scholen professioneele scholen gemaakt, niet ongelijk aan de technische school te Utrecht, dan zou hij slechts aan de behoefte van die weinigen voldaan hebben, die zich tevreden stellen met een eenzijdige vorming voor een bepaald vak. Dan zou de maatschappij na 25 jaar, tot groot nadeel voor het algemeen, uit drie soorten van menschen bestaan, die niets dan hun voorgeslacht met elkaar gemeen zouden hebben: <hi rend="spat">geleerden, nijveren</hi> en <hi rend="spat">soldaten</hi>. Dit nu heeft de wet van '63 willen voorkomen. Dit is haar groote verdienste. Dit maakt haar populair en verzekert haar eene toekomst. Dit doet hare voorstanders naar de pen grijpen, als halfbakken wijsheid en onbekookte ervaring den staf over haar breken.</p>
<pb n="82"/>
<p>Meent de heer W.B. nu evenwel dat de mannen van 't vak nooit ernstig gevraagd hebben naar de mogelijkheid van vereenvoudiging, dan vergist hij zich. In openbare en bijzondere bijeenkomsten is dit punt reeds dikwijls ter sprake gebracht, maar... nooit is 't een hunner in de gedachte gekomen den omvang der leerstof te verminderen door een geheele groep weg te snijden, de litterarische studiën te verwijzen naar het gymnasium en de hoogere-burgerscholen tot louter professioneele inrichtingen te maken.</p>
<p>Wij stellen er juist prijs op, dat onze aanstaande kooplieden niet uitsluitend door boekhouden en handelsrecht gevormd worden; dat onze ingenieurs smaak en zin krijgen in letteren en kunst; dat onze letterkundigen niet te eenenmaal vreemdelingen blijven op het gebied der natuurwetenschappen -; en ik geloof dat wij der maatschappij een dienst bewijzen door dat beginsel van universalisme te handhaven. De klacht van den heer W.B. is dus een geheel andere dan zij schijnt, omdat het geneesmiddel, door hem aan de hand gedaan, rattenkruit is.</p>
<p>Doch de heer W.B. gaat voort met de ontwikkeling zijner grieven. Hij heeft niet alleen de kwaal genoemd, maar zal ook de oorzaak aanwijzen.</p>
<p>‘Naast het groot aantal vakken zijn de examens de groote vijanden der beschaving; want die maken het een goed docent onmogelijk om de gevolgen van de overdreven wet te voorkomen.’</p>
<p>Voor die klacht over het gevaar van de examens is werkelijk veel grond. Alleen houde men in 't oog, dat dit van <hi rend="spat">alle</hi> examens geldt; dat een examen altijd is en blijven zal een noodzakelijk kwaad (maar noodzakelijk, al zij 't dan ook een kwaad); dat geen-examen bij het onderwijs altijd nog grooter
<pb n="83"/>kwaad is. Ook vergete men niet, dat bij 't examineeren de persoonlijkheid van elken examinator en de bijzondere inzichten van elke commissie sterk op den voorgrond treden, zoodat men, over het voor- of nadeel van examens sprekende, met elke bijzondere ondervinding en waarneming op dat gebied bijzonder voorzichtig moet zijn. Eindelijk zij men steeds gedachtig, dat de examens evengoed eene betere richting aan het onderwijs op onze hoogere-burgerscholen kunnen geven, als eene verkeerde en dus in een bepaald geval wel eens kunnen dienen als behoedmiddel tegen mogelijke misbruiken en bekrompen inzichten. Maar dit alles neemt niet weg, dat de examens altijd een gebrekkig middel zullen blijven om de algemeene beschaving van den examinandus te leeren kennen. De man, die de operatie doen moet en de jongeling die geopereerd moet worden, zijn geen van beiden normaal. Beider weten krimpt zich in en beider ontwikkeling wordt in het dwangbuis van tijd en programma gekneld -; maar is dat een reden om de examens af te schaffen? Zijn ze niet zoovele waarborgen voor den ijver van onderwijzers en leerlingen beiden? Ligt er niet in 't examen een prikkel, die, hoe pijnlijk en onbillijk hij somtijds treffe, de tragen voortdrijft en voor de ijverigen weinig hinderlijks kan opleveren?</p>
<p>En al ware het examen een nog oneindig grooter kwaad dan 't in zijne onverbiddelijke noodzakelijkheid is, dan nog zou de overdrijving van den heer W.B. een caricatuur van alle bezorgdheid en eene bespotting van alle gegronde bezwaren zijn.</p>
<p>‘Onze hoogere burgerscholen zijn <hi rend="spat">doodend</hi> voor de wetenschap en <hi rend="spat">uitdoovend</hi> voor het gezond verstand,’ schrijft hij. En verder: ‘want ook de leeraren gevoelen, dat van hen niets meer wordt gevergd dan het klaarmaken voor het examen,
<pb n="84"/>zoodat iedere stap buiten het programma, al was daartoe tijd, toch onnut zoude zijn.’</p>
<p>'t Is alweder niet zoetsappig. <hi rend="spat">Doodend</hi> voor de wetenschap en <hi rend="spat">uitdoovend</hi> voor het gezond verstand!... Maar dan blijft er niet veel over; dan is elke hoogere-burgerschool in den grond der zaak eene kweekschool voor het idiotisme!...</p>
<p>‘Bestond het examen uitsluitend uit <hi rend="spat">hoofd</hi>vakken, dan zou voor deze meer tijd beschikbaar gesteld kunnen worden, en zouden de <hi rend="spat">bij</hi> vakken beschouwd kunnen worden als nuttige liefhebberijstudie, waarmede men niet systematisch te werk mag gaan; maar die alleen bestemd is om het verstand te ontwikkelen en te orneren, zonder het te drukken.’</p>
<p>Mag ik even vragen, welke de hoofdvakken en welke de bijvakken zijn en wat het baten zou als de laatstgenoemden bij het eindexamen werden weggelaten? Zou het gevolg daarvan wezen, dat men gedurende het onderwijs meer uren voor de hoofdvakken beschikbaar kreeg? Maar eilieve, meneer W.B., neem voor de aardigheid eens een programma van de eerste de beste hoogere-burgerschool in handen. Ziet gij daar niet al dadelijk uit, dat, ofschoon de term hoofd- en bijvak niet gebruikt wordt, het beginsel dat niet aan elk vak even veel tijd moet gegeven worden, toch wel degelijk gehuldigd is? Of zoudt gij meenen, dat dit nog meer kan worden gewijzigd, in het belang der door u bedoelde hoofdvakken, dan reeds feitelijk is geschied?</p>
<p>Mag ik verder vragen, wat gij onder de behandeling van een of ander vak als liefhebberijstudie verstaat? Hoe gij u, bijvoorbeeld, de behandeling van de kristalvormen voorstelt zonder systematiek? Meent gij dat het verstand ontwikkeld en georneerd kan worden, zonder een bepaalde methode en
<pb n="85"/>een stelsel van behandeling? Is orneeren in uw oog een soort van cricket- of balspel, waarbij de klassen en soorten als projectielen, en onze hersenkast beurtelings als beugel of als stok voorkomt? Ik moet eerlijk bekennen dat zoodanige orneering mij volmaakt onbegrijpelijk is; dat ik u, wat mijzelven en mijne kinderen betreft, voor die soort van liefhebberijstudie bedanken zou. Als gij soms meent dat een systematische behandeling meer op de hersens drukt dan eene leermethode, waarbij geen orde of regel voorzit, dan zeg ik u op grond van ervaring dat gij u vergist. Deze methode, is immers juist door de technische school in Utrecht voorgoed veroordeeld geworden?...</p>
<p>Wat den invloed der examens op het onderwijs aan de hoogere-burgerscholen aangaat, geldt dus ten aanzien van deze brochure, boven alle andere brochures over dit punt, de spreuk: <hi rend="spat">Wie te veel bewijst, bewijst niets</hi>. Immers, als wij lezen: ‘Is het wonder, dat de meeste docenten, die hun post niet konden nederleggen, hierdoor afgeschrikt werden en tot de alleen beschavende methode van inpompen terugkeerden?’ Als wij hooren hoe ‘de leeraren gevoelen, dat van hen niets meer wordt gevergd dan het klaarmaken voor het examen;’ als wij nogmaals moeten vernemen ‘dat de scholen ontaarden in <hi rend="spat">klaarmaak-instituten</hi> voor de moeijelijke examens;’ als we eindelijk verrast worden door de voorspelling, dat de hersenen zullen gaan gelijken ‘op een oud-roest affaire;’ dat onze kinderen met evenveel gemak als oppervlakkigheid zullen kunnen meepraten over chemische formules, over natuurwetten en geschiedenis, over statistiek en botanie, literatuur en zoölogie, mits men van hen geen eigen oordeel vrage en niet verge dat zij hun verstand gebruiken;’ als wij nog eens en nog eens hooren declameeren dat ‘het zijn en blijven: wandelende lexi-<pb n="86"/>cons, waarin men ieder woord kan opslaan en eene korte uitlegging vindt van iedere zaak, maar die toch altijd missen hetgeen den mensch van de boeken onderscheidt... een eigen oordeel;’ en als wij ons dan ten laatste herinneren, dat dit alles het gevolg van de examens is, de rechtstreeksche vrucht van den onwil om de examens in te krimpen, en van den onbillijken eisch dat de jongens ‘even ver in de botanie, mineralogie en geologie’ moeten zijn ‘als in de wis- en natuurkunde’ - -; ja, dan halen wij de schouders op en voelen ons onmachtig tot eenige andere verklaring, dan dat de heer W.B. blijkbaar niets van de zaken afweet, niet een halve maar een driedubbele leek is -, en praat over dingen, 
die hij nooit onderzocht.</p>
<p>'t Is er toch zoover van af, dat bovenstaande schets, èn ten opzichte van de examens, èn ten opzichte van den gang van het schoolonderwijs juist zou wezen, dat wij 't ons nauwelijks anders kunnen voorstellen, of de heer W.B. heeft niet eens den inspecteur van het lager onderwijs in Noord-Holland geraadpleegd (die in de hoogere-burgerschool kleine academies voor kleine studentjes ziet), maar uitsluitend zijn eigen fantasie gevolgd en zijn eigen droomen gedroomd. Iedere schooljongen had hem zijne fouten kunnen wijzen!</p>
<p>De gebreken van ons M.O. zitten niet in de examens als zoodanig, noch in den invloed dier examens op den gang van het onderwijs, noch in de wet van 1863, noch in de grondwet van.. 48; maar in de bekrompen opvatting van het doel en de strekking dier examens, in het gevaarlijk spel door dezen en genen met de statistiek van de eerste schooljaren gespeeld.</p>
<p>De eindexamens zijn zeer goed ingericht. Wat er aan ontbreekt, zal de ondervinding verbeteren. De eindexamens oefenen
<pb n="87"/>geen verkeerden, integendeel, een heilzamen invloed op de scholen uit... Alleen, de waarde dier examens wordt overdreven.</p>
<p>Wanneer een eindexamen in de oogen van het publiek niets anders zal wezen dan een onderzoek naar de geschiktheid van den leerling, en ook alleen als zoodanig gebruikt wordt bij het beoordeelen van het resultaat - dat is, wanneer de scholen niet verantwoordelijk gesteld worden voor de domheid of onhandigheid van een examinandus en voor de overhaasting der ouders;</p>
<p>wanneer de ouders of voogden en de leerlingen zelven in het niet-slagen bij 't eindexamen geen brandmerk zullen zien, maar een vriendelijke aanwijzing, dat de taak der voorbereiding nog niet is afgeloopen;</p>
<p>wanneer bij het opmaken der schoolstatistiek niet geheel en uitsluitend wordt afgegaan op de resultaten der eindexamens, maar het zelfstandig oordeel van de Inspecteurs, door eigen hooren en zien verkregen, op den voorgrond staat;</p>
<p>wanneer dus bij de eindexamens geen openbare of stille jaloezie en wedijver mogelijk zal zijn, en evenmin een overmatig gewicht zal gelegd worden op een zeer klein cijfer van vragen....</p>
<p>in één woord, wanneer de eindexamens niet vijandig tegenover de school staan, maar vriendschappelijk er naast, dan kan ik den heer W.B. de verzekering geven dat zij niet alleen niet belemmeren maar het onderwijs belangrijk in de hand werken; dat er alsdan voor het M.O. geen beter waarborgen tegen inpomping en africhting zijn, dan juist die examens.</p>
<p>Met den heer W.B. zeg ik gaarne: ‘ik erken alleen <hi rend="spat">die</hi> vruchten, welke zullen geplukt worden wanneer zij, die den
<pb n="88"/>geheelen cursus van de hoogere burgerscholen hebben gevolgd, in de maatschappij zullen getreden zijn’, maar ik zie volstrekt niet in, waarom de examens dien oogst zouden verhinderen.</p>
<p>Het publiek zij verstandig genoeg om eene school niet te beoordeelen naar het resultaat der eindexamens <hi rend="spat">alleen</hi>!</p>
<p>Laat de inspecteurs voorzichtig genoeg zijn om bij hun oordeel niet uitsluitend de resultaten der examenstatistiek in 't oog te vatten, en bij vergelijking van resultaten <hi rend="spat">alle</hi> omstandigheden in aanmerking te nemen!</p>
<p>Laat de directeurs en leeraars der hoogere-burgerscholen allen schijn vermijden van met elkander te wedijveren op het terrein van 't examen, en hunne rivaliteit verplaatsen naar den maatschappelijken werkkring hunner leerlingen in later jaren.</p>
<p>Laat, in één woord, niemand van ons allen in de examens onfeilbare weegschalen zien, noch in de uitspraak der statistiek onwederlegbare resultaten... en de examens zullen een zegen voor de hoogere-burgerscholen zijn, niet langer een noodzakelijk kwaad, maar een onmiskenbaar goed.</p>
<p>&nbsp;</p>
<p>Doch laat ons evenals de heer W.B. resumeeren.</p>
<p>De schrijver heeft vier amendementen op het M.O. Wij hebben reeds twee daarvan besproken.</p>
<p>Middelbaar onderwijs moet, volgens hem, ‘professioneel onderwijs worden en den titel van beschavend onderwijs aan de gymnasiën overlaten. ‘Het aantal hoogere burgerscholen blijve beperkt tot het in de wet genoemde getal, dat reeds meer dan voldoende is.’</p>
<p>Dit artikel is afgehandeld. Ik merk alleen maar op, dat 't nog al humaan is het aantal bestaande hoogere-burgerscholen te laten blijven. Er was wel grond voor de vrees, dat
<pb n="89"/>W.B. de opheffing van een of meer der bestaanden zou eischen.</p>
<p>‘De examens moeten alleen de hoofdvakken omvatten, terwijl de bijvakken wel gedoceerd, maar niet in betrekkelijk gelijken omvang moeten behandeld worden.’</p>
<p>Dit tweede artikel hebben wij ook gehad. Ik voeg er evenwel ook nu eene opmerking bij, namelijk, dat die in betrekkelijken omvang behandelde bijvakken den schrijver heel wat moeite zouden geven, als hij 't maar voor het regelen had. Dat relatieve ten opzichte van den omvang is toevallig de zaak, waarmee wij altijd te tobben hebben. Het ‘onme nimium’ en 't ‘de omnibus aliquid’ geven ons al heel wat te denken nu er nog niet eens sprake is van hoofd- en bijvakken.</p>
<p>Doch genoeg over 't geen afgepraat is. Ons blijven nog twee grieven, of liever bezwaren, van den schrijver over.</p>
<p>‘De jongelieden moesten,’ volgens zijn beter plan, ‘hun 15<hi rend="sup">de</hi> jaar zijn ingetreden alvorens zij op de hoogere burgerschool worden toegelaten, zoodat zij 19 jaar oud zijn als zij op de Polytechnische school komen.’</p>
<p>'t Is aardig hoe die Polytechnische school altijd op den voorgrond komt. Ik verzeker den heer W.B. dat het wel de moeite zou loonen eens na te gaan, hoeveel jongelieden die school nooit bereiken en toch met vrucht den vijfjarigen cursus eener hoogere-burgerschool doorliepen. Doch dit terloops. De hoofdzaak is, dat kinderen van 12 jaar in het oog van den heer W.B. nog te jong zijn om tot het M.O. te worden toegelaten. ‘Ofschoon de groote voordeelen van vakonderwijs wel door mij worden erkend, zoo wordt toch tot het nuttrekken daaruit in de eerste plaats een zeker gevoel van behoefte aan ontwikkeling, een recht begrip van studie bij de jongelieden ondersteld.’</p>
<pb n="90"/>
<p>Ik vraag: zal het driejaar-ouder-zijn dat aanbrengen? Is 't te verwachten, dat een jongen van 15 jaar zoo maar uit zichzelf een zeker gevoel van behoefte aan ontwikkeling zal krijgen? Immers neen. Maar de heer W.B. denkt dan ook in de verste verte niet aan zoo iets. De jaren tusschen 12 en 15 wil hij aangevuld zien door klassenonderwijs, en wel zeer bepaald door het uitgebreid lager onderwijs. ‘Tot hun 15<hi rend="sup">de</hi> jaar bezoeken de kinderen de scholen voor uitgebreid lager onderwijs, waar de beginselen van natuur- en scheikunde goed moeten worden onderwezen.’</p>
<p>Wel is waar bestaat hiertegen een groot bezwaar, namelijk, ‘dat het niet mogelijk is leeraren te vinden, die in alle vakken degelijk onderwijs kunnen geven; maar,’ zegt de heer B.W., ‘behalve dat ik alleen spreek van de beginselen der verschillende vakken, geloof ik ook niet dat ergens verboden is, b.v. de talen, de geschiedenis en 't teekenen te scheiden van de natuur- en wiskundige vakken, en de hoofdzaak is dat het verband tusschen de laatsten door één bekwaam onderwijzer wordt in 't oog gehouden.’</p>
<p>... ‘behalve dat ik alleen spreek van de beginselen der verschillende vakken’!!??... Dat ‘behalve’ en dat ‘alleen’ zijn in dit verhand curieus naïef! 't Is of men, sprekende van <hi rend="spat">de beginselen</hi>, de zaken niet zoo ernstig behoeft op te vatten; of de eigenlijke studie eerst later komt; of men met die eerste stappen op de banen der wetenschap gerust een beetje de hand mag lichten! Doch komt het dan niet juist op de beginselen aan? Meent de heer W.B. dat het onverschillig is wie die beginselen onderwijst, en dat een bekwaam leeraar van het M.O. desnoods op de dolzinnigste beginselen kan voortbouwen?</p>
<p>Onderstel dat een van ons scheikunde wil leeren; zal hij dan evengoed tot een apotheker kunnen gaan, als naar een
<pb n="91"/>gepromoveerd wis- en natuurkundige, die de laatste vier jaren uitsluitend in het laboratorium heeft doorgebracht? En als ik mijn jongen natuurkunde wil laten leeren, kan ik hem dan evengoed toevertrouwen aan een ondermeester, die Van der Burg bestudeerd heeft, als aan een professor, die zijn leven aan de waarneming der natuur heeft gewijd? Neen, dat kan de bedoeling van den heer W.B. niet wezen. Deze phrase, of liever, deze tusschenzin is hem letterlijk ontvallen.... Laat ons royaal zijn en er niet verder over praten.</p>
<p>Wat nu het pleidooi voor 't uitgebreid lager onderwijs op zichzelf betreft, kan ik volstaan met de opmerking dat niets of niemand de vrije burgers van het vrije Nederland belet in dezen te doen, wat zij nuttig en doelmatig achten. Geen enkel gebod is er uitgegaan, dat allen en een iegelijk hunne knapen naar de hoogere-burgerscholen moeten zenden om daarop hun twaalfde jaar ‘beschreven te worden’. Men kan ze thuis houden, of op een kostschool zenden; ze aan een apotheker toevertrouwen, of door een fabrikant in brillenglazen laten onderwijzen... Op hun 15<hi rend="sup">de</hi> of 16<hi rend="sup">de</hi> jaar, als ze ‘een zeker gevoel van behoefte aan ontwikkeling’ en ‘een recht begrip van studie’ aan den dag leggen, kan men ze aangeven voor- de 3<hi rend="sup">de</hi>, 4<hi rend="sup">de</hi> of 5<hi rend="sup">de</hi> klasse eener hoogere-burgerschool; men kan dit doen als men verkiest... ofschoon ik voor mij geloof, dat men beter doet door 't te laten. In geen geval behoeft daarvoor verandering gebracht te worden in de inrichting onzer hoogereburgerscholen. Als men zoo bang is voor de ‘kleine studentjes,’ dan heeft men het volledigste recht om zijn heil te zoeken bij de groote schooljongens. Evenwel, als 't alleen om den naam te doen is, dan geloof ik niet dat de sop de kool waard is. Een groote schooljongen is in den grond der zaak geen ander wezen dan een ‘klein studentje.’ Beide soort van aanko-<pb n="92"/>mende menschen biljart op zijn tijd en gaat op zijn tijd naar het bolwerk om een verboden sigaar te rooken. Als de periode voor die emancipatie gekomen is, drinkt zoowel de schooljongen als de student in quaestie zijn bittertje. De jeugd vraagt niet naar onze termen en classificatiën. De jeugd noemt zichzelf en beschouwt zichzelf zooals zij dat wil. Als een jongen twaalf jaar is, dan is hij twaalf jaar; en als zijn eerste baardhaartje uitkomt, dan kaapt of koopt hij een scheermes. 
Als gij hem dan maar bij zijn tijdgenooten laat en met dezen laat concurreeren, dan kijkt hij niet naar het opschrift boven de deur waardoor hij binnenging, tenzij hij in aanraking komt met jongens, die kleiner of jonger zijn dan hij. Doch (en dit en niets anders is hier de quaestie) dat doet de jongen van de hoogere-burgerschool niet minder dan alle andere jongens, maar ook niet meer. Kijkt de kostschoolleerling niet neer op den jongen van de dagschool? Ziet de knaap van zeven jaar, die voor 't eerst naar zijn ‘meester’ stapt, de bewaarschool niet met minachting aan? Elke jongen, die den leeftijd van een klein studentje bereikt heeft, promoveert zichzelven onmiddellijk, 't zij gij hem de kap op 't hoofd plaatst of niet. Alleen hebben wij maar te zorgen, dat deze jeugdige ijdelheid geen voedsel ontvange door onze methode van onderwijs -: dat is: dat wij leeraars van de middelbare scholen, als we met jongens van twaalf jaar te doen hebben, geen colleges geven.</p>
<p>Nu ja, roept gij, dat is 't juist waarvoor ik bang ben, wat ik meen dat hier en daar gebeurt, wat ik afkeur, waartegen ik de stem verhef.</p>
<p>Ik antwoord: Daarvoor zijn allen, wien het M.O. ter harte gaat, u dank verschuldigd. Als gij niet in den vorm van een vage beschuldiging, maar met vermelding van feiten en des-<pb n="93"/>noods met het noemen van namen, zulke zonden tegen paedagogiek en gezond verstand aan de kaak wilt stellen, dan zullen wij u bijzonder verplicht wezen. Met die kleine studentjes en kleine professoortjes van den heer Beeloo en van uw eigen verbeelding overtuigt gij ons niet.</p>
<p>Zeker, 't is dwaas, 't is meer dan belachelijk... 't is de gekroonde domheid als een docent aan jongens van twaalf jaar college geeft... Maar ik verzeker u, dat ik geen enkele hoogere-burgerschool ken waar dit gebeurt; ik verzeker u, dat ik nog nooit met een directeur of leeraar gesproken heb, die dit niet ernstig af keurde.</p>
<p>Als wij in 't belang van het onderwijs ook van de beginselen meester willen zijn, dan is 't omdat de ondervinding ons heeft geleerd hoeveel kostbare tijd er verloren gaat door gebrek aan eenheid van methode, en niet omdat wij eene emancipatie van onze knapen zouden voorstaan, die de dolzinnigste emancipatietheorie nog overtreft.</p>
<p>Wij verplaatsen een jongen, ‘die op twaalfjarigen leeftijd van de lagere naar de middelbare school overgaat, niet plotseling als in een andere wereld,’ noch wagen onze knapen aan ‘de gevaarlijke proef, te onderzoeken of het gros der kinderen van 12 jaren de schooltucht al ontgroeid is.’</p>
<p>Doch gij beweert dat het vakonderwijs daartoe noodwendig leiden moet; gij meent dat het niet de roeping van den docent is, <hi rend="spat">meester</hi> te zijn: dat de omstandigheid dat ieder docent zijn eigen methode van onderwijs en behandeling der jongens heeft, vanzelf tot het college geven moet leiden, en de schooltucht feitelijk vernietigt....</p>
<p>Welnu, ik geef u daarin gelijk, - indien gij mij bewijst dat bij het uitgebreid lager onderwijs uw hooggeroemd klassenonderwijs nog in volle kracht aanwezig is. Maar iedereen weet
<pb n="94"/>dat het tegendeel waar is; dat ook daar verdeeling van den arbeid meer en meer op den voorgrond treedt; dat, lang vóór de hoogere-burgerscholen, elke kostschool, met haar Fransche en Duitsche meestere, haar wiskundige en haar teekenonderwijzer, hetzelfde systeem gehuldigd heeft. De uitgebreidheid van de leerstof vorderde zoodanige verdeeling reeds voorlang. Als gij eene hoogere-burgerschool wilt bezoeken en u te dezen aanzien op de hoogte stellen, gij zult zien dat dit in de eerste en tweede klasse niet anders is dan op verreweg de meeste inrichtingen van uitgebreid lager onderwijs. Evenwel, ik stem u gaarne toe, dat èn directeur èn docenten op onze middelbare scholen onder de heilige verplichting liggen, om te zorgen dat de nadeelen van het vak-onderwijs voor de zeer jeugdige leerlingen zoo weinig mogelijk op den voorgrond treden.</p>
<p>&nbsp;</p>
<p>En ziedaar mij zoo ongeveer aan 't einde. De heer W.B. heeft zijne brochure nog aangevuld, of liever, uitgebreid door een paar bladzijden over de hoogere-burgerscholen voor meisjes; maar men begrijpt wel dat ik weinig lust heb, hem ook daarheen te volgen.</p>
<p>Genoeg zij 't dat de schrijver der behandelde brochure geen voorstander van die meisjesscholen is. ‘Want om de <hi rend="spat">gevaarlijke proef</hi> zonder noodzaak uit te breiden tot de beide sexen, en daardoor wellicht afgestompte mannenhersenen en overprikkelde vrouwenverstanden te krijgen, schijnt mij niet het ideaal toe, dat sommige schrijvers en schrijfsters zich van die inrichtingen voorstellen,’ dus schrijft hij.... niet erg mooi en niet zeer duidelijk....</p>
<p>Maar zooals ik zeide, de quaestie van de hoogere-burger-<pb n="95"/>scholen voor meisjes behoort niet tot mijn bestek en ik mag dus mijne pen neerleggen.</p>
<p>Ik doe dit evenwel niet, zonder vooraf mijn indruk van de brochure geresumeerd te hebben.</p>
<p>Het komt mij voor dat deze brochure eene treurige bijdrage is tot de vele oppervlakkige oordeelvellingen van ‘leeken’ en ‘halve deskundigen’, die zich in de laatste jaren verwaardigd hebben in zake het middelbaar onderwijs een woordje mee te spreken. Zij is zonder onderzoek, zonder kennis van zaken en zonder de omzichtigheid die men van ‘een leek’ verwachten mag, geschreven.</p>
<p>Als zoodanig kan zij geen nut doen door behartigenswaardige wenken aan de mannen van het vak; ze kan wrevel wekken bij hen, die in gemoede overtuigd zijn, dat wij door ons middelbaar onderwijs een schrede voorwaarts gedaan hebben op de baan der ontwikkeling en der beschaving.</p>
<p>Deze brochure kan, voorts, door haar overmoedigen toon eenigen indruk maken op onkundigen, die van nature geneigd zijn te veroordeelen wat zij niet kennen, en al wat nieuw is met wantrouwen gade te slaan. Daar dit nu niet in de bedoeling kan liggen van een liberaal man als de heer W.B. (zie pag. 13), en nog minder in die van een leerling der technische school te Utrecht, die zoolang een sieraad en wegwijzer geweest is voor stad en land... zoo ware 't veel beter geweest als de heer W.B. deze brochure maar niet geschreven had... Dixi!...</p>
</div>
<div type="chapter">
<pb n="96"/>
<head rend="h3">‘Geschiedenis van den dag’</head>
<p>In het Algemeen Dagblad van Nederland las men, eenigen tijd geleden, letterlijk het volgende:</p>
<p>- ‘Amsterdam, 24 Maart.. Gisteren avond werd in de debating-society <hi rend="spat">Vooruitgang</hi> alhier de stelling verdedigd, dat het onderwijs op onze <hi rend="spat">middelbare</hi> scholen op een <hi rend="spat">verkeerde basis</hi> rust; dat het in vele opzichten practischer en exacter moet worden. De “verderfelijke poëzie” moet er geheel uit. Cijfers en feiten! Dat is de quaestie! Ook <hi rend="spat">oude</hi> geschiedenis en al wat zich ten doel stelt te idealiseeren, worde verworpen! Kennis van ons lichaam, kennis der natuur, handels-geographie en geschiedenis van den dag treden meer op den voorgrond!’</p>
<p>‘Wat dunkt u daarvan?’ zei ik tot een mijner vrienden.</p>
<p>‘Lees verder!’ was zijn antwoord. En ik las verder:</p>
<p>- ‘Ofschoon deze stelling een heftigen tegenstand uitlokte, en een aantal stemmen zich krachtig voor 't behoud der humaniora verhief (zoodat de <hi rend="spat">thesis</hi> ten slotte dan ook <hi rend="spat">verworpen</hi> werd), was het toch opmerkelijk, en wij wenschen het te constateeren, hoezeer de moderne begrippen reeds ten onzent wortel schieten.’</p>
<pb n="97"/>
<p>‘<hi rend="spat">Ofschoon</hi>!?.....’ riep ik, één en al verbazing. ‘Maar dat is onzin, als 't geen laster is.’</p>
<p>De ander stak een cigaar op en zweeg.</p>
<p>‘Men kan evengoed,’ hernam ik, ‘aldus redeneeren: Ofschoon de natuur uit haar winterslaap ontwaakte, was het toch opmerkelijk, en wij wenschen het te constateeren, dat de lente reeds kwam.’</p>
<p>‘Wel zeker,’ was het antwoord, ‘en men, of de verslaggever, kan ook evengoed zeggen: Ofschoon deze kinderen - welke, dat doet er nu niet toe - ofschoon deze kinderen hun moeder niet wilden vermoorden, was het toch opmerkelijk dat zij haar reeds begonnen lief te krijgen. En ook: ofschoon deze koeien niet vet zijn, is het toch opmerkelijk dat zij reeds mager worden. En ook....’</p>
<p>‘Maar amice,’ interrumpeerde ik, ‘moet er tegen zoo'n verslag en tegen zulk een <hi rend="spat">debater</hi> niet geschreven worden?... Verbeel je, daar lees ik ten overvloede aan het slot nog: “het debat kenmerkte zich dan ook, gelijk men begrijpt, door een uiterst liberalen geest.” Wat zullen onmondige lezers toch voor'n denkbeeld van “liberalen geest” krijgen? Ik bid u, zijn dergelijke <hi rend="spat">debaters</hi>, die, in naam der moderne begrippen, met niets dan “cijfers en feiten” komen aandragen, om “al wat zich ten doel stelt te idaliseeren” uit het onderwijs te bannen -, zijn ze geen koren op den windmolen der reactionnairen? Is het gekakel van zulke verslaggevers over “de moderne begrippen” niet allerverderfelijkst voor de goede zaak, die wij liefhebben? Ik ga er tegen schrijven; ik...’</p>
<p>‘Schrijf op! Terstond maar!’ zei de ander. ‘Ik zal u dicteeren. En hij dicteerde aldus:</p>
<pb n="98"/>
<p>- ‘Gisteren avond werd door het tooneelgezolschap <hi rend="spat">Vooruitgang</hi> alhier een stuk opgevoerd, welks inhoud van een uiterst verheven tragiek getuigde.</p>
<p>Een vrijbuiter was in zekere onderneming bijzonder wel geslaagd, en kwam met vioolmuziek en vreugdegejuich in zegepraal naar huis, om zijne vrouw te begroeten. Deze dame had eene mannelijke ziel en sprak telkens van de beenderen van haren vader, die, naar het scheen, onbegraven waren gebleven; maar of de oude heer dit zelf zoo had verkozen, dan of het de schuld zijner nagelatene betrekkingen was, kon men uit hare gezegden niet opmaken. Deze vrijbuiters-vrouw stond in zekere betrekking met een grijsaard, die op een afgelegen kasteel woonde, en deze grijsaard was de vader van verscheidene andere personen van het stuk, maar hij wist niet juist van welke, en was onzeker of hij de rechte of de verkeerde in zijn kasteel had opgevoed, doch helde eenigszins tot de laatste meening over; en daar dit hem kwelde, besloot hij zijn gemoed tot rust te brengen door een feestmaal te geven.</p>
<p>Op dit feestmaal verscheen iemand met een mantel om en zeide: “Hoed u!” Maar niemand, behalve het publiek, wist dat deze iemand de vrijbuiter was, die daar gekomen was om onbekende redenen -, misschien wel om de zilveren lepels te kapen.</p>
<p>Tusschenbeide kwam een teeder tooneel voor tusschen een dame en haar gevangen minnaar; alsook een ijselijk tooneel tusschen een heer, die voor moordenaar speelde en een ander, die de schrandere was en, het geheele stuk door, alles afluisterde wat men zei. De moordenaar werd teleurgesteld door de list van den schrandere en door de onverschrokkenheid der dame, die manskleêren aantrok en, met een mandjevol ver-<pb n="99"/>verschingen en een dievenlantaarn, in de gevangenis van haren minnaar klom.</p>
<p>Eindelijk bleek het, dat de grijsaard de man was, die de beenderen van den schoonvader des vrijbuiters zoo oneerbiedig had behandeld, om welke reden de vrouw van den vrijbuiter naar het kasteel ging om hem dood te steken.</p>
<p>Hier kwam zij met verscheidene anderen in een donkere kamer, waar, na lang rondtasten en scharrelen, ieder een ander vastgreep en voor een verkeerden hield, waaruit een groote confusie ontstond, die niet ophield voordat allen hunne pistolen hadden afgeschoten en de meesten dood neêrgevallen waren. Daarop werden toortsen gebracht, en toen zeide de grijsaard, met een zeer wijs gezicht, dat hij nu wist wie zijne kinderen waren, en dat hij hun alles zou verklaren zoodra de boel was opgeredderd, maar dat er ondertusschen geen betere gelegenheid kon komen om de jongelieden te trouwen. Hij legde daarop hunne handen in elkander, terwijl een page (de eenige, die van al de overigen nog in leven was) met zijne muts naar de hoogte en met zijn rechterhand naar den grond wees, ten teeken dat hij den zegen des hemels inriep, en tegelijk ten teeken dat de gordijn moest vallen, hetgeen onder een algemeen handgeklap plaats had.’</p>
<p>&nbsp;</p>
<p>‘Maar mijn waarde, dat is, met uw welnemen, belachelijk,’ waagde ik te zeggen.</p>
<p>De ander knikte en stopte het boek weg, waaruit hij scheen gedicteerd te hebben.</p>
<p>‘Maar,’ hernam ik, ‘dat verdedigen van die stelling...?’</p>
<p>‘Is óók belachelijk,’ vulde amice aan, ‘evenals 't verslag.’</p>
<p>‘En wat wildet ge dan eigenlijk....?’ vroeg ik weer.</p>
<pb n="100"/>
<p>‘Ik dacht dat één lachstukje misschien te gek was; daarom gaf ik er u een tweede bij. Laat ze nu beide drukken, dan treden er althans weer twee stukjes uit <hi rend="spat">de geschiedenis van den dag meer op den voorgrond</hi>,’</p>
<p>‘En dan?’</p>
<p>‘Dan hebt gij 't uwe gedaan. Sommige dingen critiseert men 't best door ze eenvoudig te vermelden.’</p>
</div>
<div type="chapter">
<interpGrp>
<interp type="secundair" value="18130000"/>
<interp type="secundair" value="rego004"/>
</interpGrp>
<pb n="101"/>
<head rend="h3">De jongste herinnering aan 1813.</head>
<p>Ziehier het monument voor den heer Petrus Regout, opgericht door den heer Petrus Regout, opdat het mocht prijken in de vergaderzalen van Gedeputeerde Staten, of in het archief van sommige gemeenten.</p>
<p>&nbsp;</p>
<p>Hier hebt ge in 't midden den heer Petrus Regout, oudlid van de Eerste Kamer der St. Gen. Hier hebt ge hem in levenden lijve, dat wil zeggen, in zijn costuum van kamerheer van den paus, met de insignes van kommandeur der ordre equestre van den H. Gregorius den Groote, met het kruis van den Ned. leeuw, met het legioen van eer en met de gouden medaille 1<hi rend="sup">e</hi> klasse van België op de borst. Dit is nu de vice-president van het comité tot oprichting van het monument voor 1813.</p>
<p>&nbsp;</p>
<p>En hier is het monument, dat sinds Nov. 1863... ik wil zeggen, sinds 1869... in het Willemspark te 's Gravenhage gezien wordt. Dit monument had op de plaat misschien de hoofdfiguur moeten zijn, doch neemt met al zijn beelden en allegoriën maar de helft van een ruimte in als aan den kommandeur der ordre equestre van den H. Gregorius gegund is... Zoodat het geheel eigenlijk de heer Regout zelf is geworden,
<pb n="102"/>met al zijn ridderordes op de borst en al zijn toasten in den mond. Dit geheel nu moet ten slotte niets meer of minder verbeelden dan een ‘<hi rend="spat">souvenir de la fête du</hi> 17 <hi rend="spat">Novembre</hi> 1869, <hi rend="spat">célébrée</hi> à <hi rend="spat">la Haye</hi> à <hi rend="spat">l'occasion de l'inauguration du monument national commémoratif de</hi> 1813.’</p>
<p>&nbsp;</p>
<p>Hier hebt ge, onder het portret, nog eens in groot formaat de ridderordes bovengenoemd: 1<hi rend="sup">o</hi>, het kommandeurskruis van de ordre equestre van den H. Gregorius; 2<hi rend="sup">o</hi>, het ridderkruis van den leeuw; 3<hi rend="sup">o</hi>, het teeken van 't Legioen van eer; 4<hi rend="sup">o</hi>, de medaille 1<hi rend="sup">e</hi> klasse van België, die de heer Petrus Regout, oudlid der 1<hi rend="sup">e</hi> Kamer van de St. Gen. op zijn borst had, bij gelegenheid der onthulling van het monument.</p>
<p>&nbsp;</p>
<p>En hier zijn de toasten, die de heer Petrus Regout, oud-lid der 1<hi rend="sup">e</hi> kamer enz. enz enz. bij gelegenheid der onthulling en in zijn qualiteit van vice-president der commissie heeft uitgesproken. Zet uw hoed asjeblieft af, heeren en dames! en luistert!</p>
<p>&nbsp;</p>
<p>Hier hebt ge vooreerst den toast van den heer Petrus Regout enz. enz. enz. op den Prins van Oranje:</p>
<p>‘Al de wenschen, al de hoop voor Neêrlands toekomst vereenigen zich in ons middenpunt: Menschelijkerwijze ligt het lot onzer kinderen en kleinkinderen in zijne handen.</p>
<q rend="bq">God behoede dat dierbare hoofd!
<lb/>
Leve de prins van Oranje!’</q>
<p>Hier hebt ge dus een toast op ons middenpunt, en wel op het middenpunt in welks handen het lot onzer kinderen en kleinkinderen ligt, met en benevens een toast op ons hoofd, dat is, op den prins van Oranje.</p>
<pb n="103"/>
<p>Hier hebt ge een tweeden toast, ook al uitgesproken door den heer Petrus Regout, kommandeur van de ordre equestre van den H. Gregorius, ridder der orde van den Nederlandschen leeuw en van het Legioen van Eer, gedecoreerd met de gouden medaille 1<hi rend="sup">e</hi> klasse van België:</p>
<p>‘En nu den Benjamin van ons dierbare Vorstenhuis, den jeugdigen vriend van de Vaderlandsche Nijverheid een even hartelijk Hoog!</p>
<q rend="bq">Leve Prins Alexander,!’</q>
<p>Hier hebt ge dus een dronk op den tweeden zoon van onzen koning, geestig vergeleken bij den jongsten uit het talrijk gezin van vader Jacob en zeer gepast in verband gebracht met de Vaderlandsche nijverheid.</p>
<p>&nbsp;</p>
<p>Hier hebt ge een derden toast, uitgesproken door den heer Petrus Regout, oud-lid enz. enz. enz,, op de nijverheid zelve, of liever, <hi rend="spat">niet</hi> op de nijverheid en geïllustreerd met een dronk op Prins Frederik. Luistert! Deze toast is niet zoo kort als de beide andere, maar daarentegen.... langer.</p>
<p>‘M.H. oud-strijders voor de onafhankelijkheid van het vaderland!</p>
<p>De hoofdcommissie heeft mij, haren vice-president, opgedragen u welkom te heeten aan dezen plaats “(zegge, <hi rend="spat">dezen</hi> plaats)” en u hare blijdschap te betuigen dat gij de heugelijke plechtigheid van heden met uwe tegenwoordigheid hebt opgeluisterd.</p>
<p>Even als gij, M.H., maak ik aanspraak op den naam van Veteraan, maar het mocht mij niet gebeuren te vergrijzen onder het harnas of het oorlogskleed; het was in de Nijver-<pb n="104"/>heid, in de kunsten des vredes dat ik het vaderland heb mogen dienen.</p>
<p>Ook gij, Mannen, Broeders! zijt daaraan niet vreemd, maar bovenal aan u danken wij, ieder voor zijn aandeel, dat in 1813 de strijd gelukkig volstreden en de onafhankelijkheid des lands voor goed gevestigd is.</p>
<p>De oorlog, waaraan gij hebt deelgenomen; het bloed dat van u en uwe dappere kameraden, die niet meer op aarde zijn, gevloeid heeft, dat was het zaad van de onafhankelijkheid, van de kracht, van den voorspoed van Nederland.</p>
<p>Daarom kwam u eene eereplaats toe bij de eerste steenlegging en bij de inwijding van dit Gedenkteeken, dat opgericht is ter eere van de herstelde volkseenheid en van den eersten Souverein uit het Oranjehuis, waaraan gij met hart en ziel gehecht zijt.</p>
<p>Herinnert u daarbij met fierheid, wat gij van 1813 tot 1815 voor het Vaderland en den Koning hebt mogen doen; helpt met ons wenschen, dat, als de nood weder aan den man mocht komen, een jonger geslacht dezelfde glorierijke voetstappen moge drukken. En laat ons in die stemming verder zamen zijn. Dank zij uwen gullen gastheer, ontbreekt het hier niet aan een ruim onthaal.</p>
<q rend="bq">Oranje boven!
<lb/>
Leve de Koning!
<lb/>
Leve Prins Frederik!’</q>
<p>Hier heb-je dus geen eigenlijken toast, maar een welkom aan tafel, en verder een woord tot de oud-strijders van '13, die de heuglijke plechtigheid met hunne tegenwoordigheid opluisterden en die <hi rend="spat">ergens</hi> niet vreemd aan waren, en wie ieder der aandeelhouders moest bedanken voor zijn <hi rend="spat">aandeel</hi>,
<pb n="105"/>en die hun bloed, dat gevloeid had, ten beste gaven om te dienen als zaad van Neêrlands onafhankelijkheid... alles, alles vermeld door den heer Petrus Regout, die ook een veteraan is; wel geen veteraan met een kapotjas, maar in het costuum van pauselijk kamerheer; geen veteraan met drie centen daags, maar met het kommandeurskruis van de ordre equestre van den H. Gregorius, met de ridderorde van den Nederlandschen Leeuw, met het Legioen van Eer en met de medaille 1<hi rend="sup">e</hi> klasse van België; niet vergrijsd onder een harnas, zooals wijlen onze kurassiers droegen, noch onder het oorlogskleed, zooals de nog levende en exerceerende grenadiers en jagers dragen, maar vergrijsd in de nijverheid en in de kunsten des vredes.</p>
<p>&nbsp;</p>
<p>Hier hebt ge dus alweder op den voorgrond het monument van 1813 en nog een weinigje meer naar voren, tusschen het voetlicht en den orchest-directeur in, den heer Petrus Regout, oud-lid van de Eerste Kamer der Staten-Generaal, in zijn costuum als Kamerheer van den paus, met de insignes van kommandeur der ordre equestre van den H. Gregorius den Groote, met de enz. <hi rend="spat">enzz</hi>. <hi rend="sc">enzzz</hi>. ENZZZZ......!!!!</p>
<p>&nbsp;</p>
<p>Ziedaar nu het jongste monument voor 1813! Mag ik u een kwartje verzoeken voor de explicatie?!...</p>
<p>&nbsp;</p>
<p>‘En heeft de heer Regout deze plaat of dit gedenkteeken of hoe gij 't noemen wilt, aan alle Gedeputeerde Staten cadeau gezonden?’</p>
<p>Ik geloof 't wel meneer! ten minste de Staten van deze provincie kregen er een, en ik geloof niet, dat ze die meneer Regout een grein beter kennen dan die van de andere provinciën. Ook heb ik uit de courant gezien, dat sommige ge-<pb n="106"/>meenteraden 't gekregen hebben, zooals ik straks al gezegd heb. De Staten hebben vroeger ook al eens een inktkoker van meneer Regout gekregen. Daar ginds ziet u hem staan. Op een van de fleschjes zult u ook 't portret van meneer Regout vinden.</p>
<p>‘Dat ding ziet er vrij....’</p>
<p>Asjeblieft meneer! 't is een present en men kijkt een gegeven paard niet in den bek.</p>
<p>‘Gij hebt gelijk. Maar wat meent men nu wel, dat meneer Regout met al die cadeau's zou bedoelen?’</p>
<p>Ik weet 't niet, meneer! Een van de heeren van de Staten heeft gezegd dat 't jammer is, dat niemand dit precies weet, omdat sommige kwaadwillige menschen, die er altijd als de kippen bij komen als er aanmerkingen te maken zijn, nu misschien zullen beweren, dat 't uit zeer alledaagsche ijdelheid geschied is en 't bedoelde lid van de Staten zei dat hem dit persoonlijk spijten zou, omdat meneer Regout een man van veel verdienste is, die wezenlijk voor de nijverheid vrij wat gedaan heeft en zonder zoo'n prent bekend genoeg is.</p>
<p>‘Dat zou jammer wezen - maar 't zou toch zijn eigen schuld zijn....’</p>
<p>Wel mogelijk!</p>
</div>
<div type="chapter">
<interpGrp>
<interp type="secundair" value="hofs010"/>
<interp type="secundair" value="gene002"/>
</interpGrp>
<pb n="107"/>
<head rend="h3">In raadselen wandelen.</head>
<p>In den schoonsten zijner psalmen zong De Génestet:</p>
<lg type="poem">
<l>‘Daar is geen priester,</l>
<l rend="; 1tab">Die Hem verklaart!</l>
<l>In raadslen wandelt</l>
<l rend="; 1tab">De mensch op aard.’</l>
</lg>
<p>En nauwlijks was onder de kinderen zijns volks dat lied vernomen, of zij gaven der waarheid getuigenis en zeiden: ‘Voorwaar, deze spreekt niet als de priesters en schriftgeleerden!’</p>
<p>Doch velen onder de priesters en schriftgeleerden murmureerden, zeggende: ‘Wie is dan deze, dat het volk hem aldus aanhangt? Maar deze schare, die de wet niet kent, is..... <hi rend="spat">modern</hi>.’</p>
<p>En zij voeren voort met vele woorden aldus te spreken, en zij dreigden door een leelijken naam een schoone beweging van het waarheidsgevoel te dooden. Want zij wisten niet dat het een beweging van het waarheidsgevoel was..........................</p>
<pb n="108"/>
<p>En sedert zijn tien jaren voorbijgesneld, maar nog weten zij het niet. Aan het eind van dat tijdperk gaan zij voort met verwijten. Voor waardeering schijnt er in hun hoofd en hart nog altijd geen plaats te zijn.</p>
<p>Een hunner, de hoogleeraar P. Hofstede de Groot, heeft onlangs voorgesteld, aldus te lezen:<note n="1)" place="foot">Zie ‘Waarheid in Liefde,’ December 1869.</note></p>
<lg type="poem">
<l>‘Daar is geen <hi rend="spat">wijsgeer</hi>,</l>
<l rend="; 1tab">Die God verklaart.</l>
<l>In raadslen wandelt</l>
<l rend="; 1tab"><hi rend="spat">Die</hi> mensch op aard.’</l>
</lg>
<p>Ach!.... Is het zóó dan beter?...</p>
<p>Neen! zóó is het, <hi rend="spat">primo</hi>, onzin.</p>
<p>Op den weg der logische analyse is 't niet uit te maken, <hi rend="spat">welke</hi> mensch nu volgens De Groot ‘in raadslen wandelt.’</p>
<p>‘<hi rend="spat">Die</hi> mensch!’..... Bedoeld zal wel zijn <hi rend="spat">de wijsgeer</hi>; evenwel, men kan hier slechts gissen.</p>
<p>Is het nu altijd raadzaam, gesteld dat men iets zeggen wil, te <hi rend="spat">zeggen</hi> wat men <hi rend="spat">bedoelt</hi>; tekortkoming in dat opzicht wordt dubbel jammer als men een dichter wil emendeeren, die hij uitnemendheid de gave der uitdrukking bezit. Doch ik neem thans de bedoeling aan. Ik stel met Prof. Hofstede de Groot, dat de wijsgeer niet bij machte is God te verklaren en dienvolgens in raadslen wandelt.</p>
<p>Wat nu?</p>
<p>Is daarmee De Génestet's uitspraak weerlegd?</p>
<p>Volgt uit het bericht dat <hi rend="spat">de wijsgeer</hi> God <hi rend="spat">niet</hi> ver-<pb n="109"/>klaren kan, volgt daaruit als vanzelf dat <hi rend="spat">de priester</hi> het <hi rend="spat">wel</hi> kan?</p>
<p>De Génestet meent dat zij het geen van heiden kunnen, en zeer velen zijn van hetzelfde gevoelen.</p>
<p>Wat beteekent toch de emendatie van Prof. De Groot?...</p>
<p>Laat ons verder lezen:</p>
<lg type="poem">
<l>‘Mysterie - 't leven!</l>
<l rend="; 1tab">Mysterie - 't lot!</l>
<l>De schepping predikt</l>
<l rend="; 1tab">Geen liefdrijk God.’</l>
</lg>
<p>Aldus De Génestet.</p>
<p>En Hofstede de Groot?</p>
<lg type="poem">
<l>‘Licht is mijn leven!</l>
<l rend="; 1tab">Licht is mijn lot!</l>
<l>Mij predikt Christus</l>
<l rend="; 1tab">Een liefdrijk God.’</l>
</lg>
<p>Weer vraag ik: Is het zóó beter?</p>
<p>Neen, zóó is, <hi rend="spat">primo</hi>, de eenheid van den rhytmus verbroken. 't Accent, de klemtoon, die bij De Génestet op de tweede sylbe van iederen versregel valt, wordt door De Groot naar de eerste verlegd. Dat is alweer jammer.</p>
<p>Doch waarschijnlijk acht de Groninger hoogleeraar dit van minder belang. Hem gelden in een gedicht de <hi rend="spat">gedachten</hi> het meest. Voor die van De Génestet gaf hij <hi rend="spat">betere</hi> in de plaats.</p>
<p>Deed hij waarlijk?....</p>
<p>Mij komt het voor, dat hij eenvoudig iets gansch <hi rend="spat">anders</hi> gaf.</p>
<pb n="110"/>
<p>De Génestet zegt: <hi rend="spat">het</hi> leven is mysterie!</p>
<p>De Groot zegt: <hi rend="spat">mijn</hi> leven is licht!</p>
<p>Wel mogelijk! Doch houdt het leven op mysterie te zijn, als Prof. De Groot's leven mocht blijken ‘licht’ te wezen?</p>
<p>Verder;</p>
<p>De schepping predikt geen liefdrijk God, meent De Génestet.</p>
<p>Mij predikt Christus een liefdrijk God, verzekert De Groot.</p>
<p>Is 't gevoelen des eenen door de verzekering van den ander weerlegd?</p>
<p>Volgt uit het feit dat Christus aan wie hem hooren wil een liefdrijk God predikt -, volgt daaruit dat de schepping (in 't verband bij De Génestet zooveel als de ‘natuur’) hetzelfde doet?</p>
<p>Wat wil toch Prof. De Groot?</p>
<p>Laat ons nog verder lezen! Bij De Génestet:</p>
<lg type="poem">
<l rend="; 1tab">‘Het eind der wijsheid</l>
<l rend="; 2tab">Blijkt altoos meer:</l>
<l rend="; 1tab">Wij weten weinig -</l>
<l rend="; 2tab">Te weinig, Heer!’</l>
</lg>
<p>Bij De Groot:</p>
<lg type="poem">
<l>‘De schat der wijsheid</l>
<l rend="; 1tab">Wordt altoos meer.</l>
<l>Gij schenkt ons klaarheid,</l>
<l rend="; 1tab">Gij alles, Heer!’</l>
</lg>
<p>Ontgaat het den Groninger hoogleeraar dat hij ook hier weer in de lucht slaat, ook hier des dichters uitspraak niet weerlegt, zelfs niet raakt? Zou De Génestet ontkend hebben
<pb n="111"/>dat ‘de schat der wijsheid altoos meer’ wordt? Waarschijnlijk zou hij 't nooit zóó hebben gezegd; wie bijzonder prijsstelt op goed-Hollandsche uitdrukkingen, zal, geloof ik, niet melden dat een schat ‘meer’ wordt. Doch deze kleinigheid daargelaten, De Génestet was geen ondankbare en geen scepticus. Hij geloofde met hart en ziel aan den vooruitgang (van ons geslacht) in wijsheid. Hij had den tact om de zonnestraaltjes in het leven op te vangen. Er was ‘klaarheid’ in zijn leven en hij dankte er God voor. Het spreken tot den Heere, het danken, het danken voor ‘alles,’ was <hi rend="spat">hem</hi> geen vreemde zaak. Wie het tegendeel meent, heeft hem nooit gekend, heeft zijne poëzie nooit verstaan. Die heerlijke poëzie</p>
<lg type="poem">
<l rend="; 1tab">‘- - - vol geest en - ingehouden tranen,</l>
<l>Vol zin -, ook zeer geschikt tot leeren en vermanen;</l>
<l rend="; 1tab">Mits maar de vrienden haar verstaan.</l>
<l>Want velen klinkt ze als Grieksch; voor andren weêr profaan.’</l>
</lg>
<p>Den hoogleeraar Hofstede de Groot heeft ze blijkbaar profaan geklonken.... Is het mogelijk?!.. Ook dat ‘peinzensmoede’ profaan? Die eerlijke klacht van ‘'t geslingerd menschenhart’ profaan? Dat lied vol ‘weemoed en hope,’ opgerezen uit de diepten van het heiligst verlangen, ontvloeid aan een borst, die met litteekens van den aandoenlijksten strijd overdekt was; die psalm, aan Israëls edelste psalmen niet ongelijk, waar 't licht en donker even wondervol dooreenspelen als in het menschelijk leven; dat ‘peinzensmoede’ des armen van geest, des treurenden, die naar Gods zegenend aangezicht smacht; dat lied, waarin wij 't vroom en kloek geloof als een kind des harten, onder strijd en weedom, zien geboren worden; dat schoon en roerend en
<pb n="112"/>waarachtig lied, bij welks laatste tonen de nacht is voorbijgegaan en de vroolijke morgen ons tegenruischt; dat lied, ten slotte, schoon als het engelenkoor van Bethlehem-Efrata, machtig als een ademtocht van het kinderlijkst en koninklijkst geloof, waardoor de wereld</p>
<lg type="poem">
<l rend="; 1tab">‘trots ieder raadsel,</l>
<l rend="; 1tab">het kwaad zoo groot,</l>
<l rend="; 1tab">de smart zoo schriklijk,</l>
<l rend="; 1tab">trots rouw en dood...,’</l>
</lg>
<p>ja, trots dat alles, <hi rend="spat">toch</hi> overwonnen wordt met een Immanuël, God met ons!... <hi rend="spat">Dat</hi> lied zal <hi rend="spat">profaan</hi> zijn?....</p>
<p>Professor De Groot beweert het.</p>
<p>Althans, Professor De Groot schreef in ‘Waarheid in Liefde’:</p>
<p>- ‘Voor hem, die Gods woorden aanneemt, is het’ (in tegenspraak met De Génestet's woorden):</p>
<lg type="poem">
<l>‘De schat der wijsheid</l>
<l rend="; 1tab">Wordt altoos meer.</l>
<l>Gij schenkt ons klaarheid,</l>
<l rend="; 1tab">Gij alles, Heer!’</l>
</lg>
<p>Professor De Groot schreef, in antwoord op 't ‘wij weten weinig, te weinig, Heer!’ ook nog dit:</p>
<p>- ‘Te weinig? - - Ja - -, als men de bron der ware wijsheid, Gods openbaring, voorbij gaat of althans gering acht.’</p>
<p>Welnu, aldus schrijvend en een deel van het ‘peinzensmoede’ voor 't geheel nemend, heeft Professor De Groot den vromen dichter naar het rijk der ‘ongeloovigen’ verwezen. Aldus
<pb n="113"/>handelend heeft hij hem tentoongesteld als een, die ‘Gods openbaring voorbijgaat, of althans geringacht.’</p>
<p>Ik ben inderdaad geneigd te gelooven dat de <hi rend="spat">professor</hi> dit gedaan heeft; en wel de <hi rend="spat">professor in de dogmatiek</hi>.</p>
<p>Ik onderstel dat de <hi rend="spat">mensch</hi> P. Hofstede de Groot, zoogoed als alle brave menschen, het niet doen zou en in zijn beste oogenblikken niet zou kunnen doen.</p>
<p>Ik geloof vast en zeker dat, indien ooit een van Hofstede de Groot's liefste vrienden tot hem gekomen ware en gezegd had: hoor, broeder, dit is mij in mijn Gethsemané uit het hart geweld en ik heb het neergeschreven, ach, hoor dan:</p>
<lg type="poem">
<l>‘Maar toch, al gloeit soms</l>
<l rend="; 1tab">Mijn hoofd van smart -</l>
<l>In U, mijn Schepper,</l>
<l rend="; 1tab">Vertrouwt mijn hart.</l>
<l>&nbsp;</l>
<l rend="; 1tab">Niet ómdat alles</l>
<l rend="; 2tab">Uw Liefde ondekt,</l>
<l rend="; 1tab">Maar óndanks alles</l>
<l rend="; 2tab">Dat twijfel wekt!’</l>
</lg>
<p>- - ik herhaal, het is mijn stellige overtuiging dat Hofstede de Groot in zoodanig geval met innige sympathie, met stille ontroering zijn vriend zou hebben bejegend; gelijk men een mensch te bejegenen pleegt, tot wien men kan zeggen: ‘één strijd en één geloof, broeder! Geef mij de hand!’</p>
<p>Hoe zou ik ook het tegendeel durven aannemen bij iemand aan wien ons vaderland zoo menige evangelieverkondiging te danken heeft; verkondiging met woord en daad? Bij iemand, die, zoogoed als de beste, kan weten dat het
<pb n="114"/>leven van den geloovige hier beneden een gedurige strijd is?</p>
<p>Zou de man, die jarenlang gekampt heeft tegen het doctrinarisme, dat zich voor <hi rend="spat">het</hi> geloof placht uit te geven (ach, indien maar ‘placht’!); zou de man, die met nadruk aandrong op een geloof <hi rend="spat">uit</hi> het leven en <hi rend="spat">voor</hi> het leven; zou <hi rend="spat">hij</hi> geen oor en geen hart hebben voor dat aandoenlijk: ‘ik geloof, Heer! Kom mijn ongeloovigheid te hulp!’?</p>
<p>Zou hij, die zoo ernstig aan den Eenen Meester een plaats heeft trachten te verzekeren boven alle meesters en leerstellingen; die met wegslepende geestdrift den Menschenzoon predikte ‘vol genade en waarheid’ -; zou hij onbarmhartiger dan het doode leerstelsel kunnen zijn, en onbewogen blijven bij den drang naar het Koninkrijk Gods, onbewogen bij het roepen: ‘Och, dat gij de hemelen scheurdet, o Heer!’?</p>
<p>Ik kan en wil het niet gelooven.</p>
<p>Het eenige, wat ik in dit geval wil gelooven is dit: dat er een wet der dogmatische leden bestaat en een wet des menschelijken gemoeds; voorts, dat de dichter van het ‘peinzensmoede’ bij vergissing voor een modern wijsgeer aangezien -, en dientengevolge naar eerstgenoemde wet veroordeeld werd.</p>
<p>Het menschelijk gemoed nu gaat alle dogmatiek ter wereld ver te boven. Laat ons elkander vertroosten met dit woord!</p>
<p>&nbsp;</p>
<p>Intusschen, wie vertroosting wil, dient ook leering te willen. Het geval nu, dat ons bezighoudt, is alleszins leerzaam. Het schijnt ons in de eerste plaats te zeggen: zend geen opstellen ter perse, die niet met de noodige kalmte geschreven zijn!</p>
<pb n="115"/>
<p>De veroordeelaar van het ‘peinzensmoede’ was niet in normalen toestand, niet kalm, toen hij zijn vonnis neerschreef. Hijzelf geeft ons deze inlichting:</p>
<p>- ‘Bedroefd door het lezen van het werk des wijsgeers, dat <hi rend="spat">De Godsdienst</hi> heet, viel mijn oog op De Génestets gedicht, en stelde ik eene toespraak tot de gemeente - -.’<note n="1)" place="foot">Zelfs deze memorie van toelichting, Prof. De Groot houde mij de opmerking ten goede, is blijkbaar niet met de noodige rustigheid gesteld.
<lb/>
‘<hi rend="spat">Het</hi> lezen van <hi rend="spat">het</hi> werk’ klinkt noodeloos leelijk.
<lb/>
‘Het lezen van het werk <hi rend="spat">des wijsgeers</hi>, <hi rend="spat">dat</hi> De Godsdienst heet’, is inderdaad een bedenkelijke constructie.
<lb/>
‘Bedroefd - - - - viel mijn oog - -’ kan er wezenlijk niet door. Tenzij men beweren mocht: wat in het geheel is, is ook in de deelen; <hi rend="spat">ergo</hi>, is er droefheid in een mensch, dan is ze <hi rend="spat">eo ipso</hi> in eens menschen oog. Doch ik geloof dat zulk een verdediging van een slecht gestelden volzin niet meer dan een ijdele uitvlucht zou zijn.</note></p>
<p>Die toespraak, aldus onder den eersten indruk der droefheid ‘gesteld,’ werd vervolgens, gelijk ik reeds te kennen gaf, in ‘Waarheid in Liefde’ gedrukt. Ze is eigenlijk een preek in drie deelen. Ziehier:</p>
<p>I. Buiten den Bijbel wandelen wij in onoplosbare raadselen.</p>
<p>II. In den Bijbel hebben wij het woord voor elk raadsel.</p>
<p>III. Laat ons dan den Bijbel gebruiken, om het woord voor alle raadselen te vinden.</p>
<p>Elk dier deelen eindigt met een couplet van het ‘Peinzensmoede’, in rangorde als boven werd aangegeven. En op die coupletten laat Professor dan respectievelijk de amendementen volgen, gelijk ik ze heb meegedeeld. In die amendementen nu liggen, als ik 't goed begrijp, de drie <hi rend="spat">pointes</hi> der drie deelen. Het kan misschien geen kwaad, een proef van des predikers behandeling hier bij te voegen.</p>
<pb n="116"/>
<p>- ‘Wij weten niet, wat te denken over ons zelve, over de wereld, over God en Gods betrekking tot ons, wanneer wij het licht, 't welk de Bijbel er over ontsteekt, versmaden’ (zegge: <hi rend="spat">versmaden</hi>! Gemeente, hoor!..... <hi rend="sc">Versmaden</hi>, zeg ik u!).</p>
<p>1. ‘<hi rend="spat">Wie ben ik</hi>? vraag ik dan verlegen. Wat is mijn <hi rend="spat">oorsprong</hi>? - - - Is eenmaal een mijner voorouders als een plant uit den bodem opgeschoten, of als een meer ontwikkelde hond of aap geboren?’ (Hoor, hoor, gemeente! Als een <hi rend="spat">hond</hi> of <hi rend="spat">aap</hi>! Dat klinkt heel anders dan het bijbelsch ‘uit het stof der aarde,’ of heel anders dan die tweede bijbelsche lezing: ‘uit een rib.’) - - - ‘Welke is mijne <hi rend="spat">bestemming</hi>? Verga ik als plant en dier, zoodat ik geene andere onsterfelijkheid heb, dan dat mijn lichaam de vruchtbaarheid der aarde vermeerdert?’ (gelijk bijvoorbeeld, hoor, gemeente! gelijk materialisten en moderne ongeloovigen meenen en.... hoor, professor! gelijk indertijd een paar bijbelschrijvers schijnen gemeend te hebben) - - - - ‘Hoe moet ik <hi rend="spat">leven</hi>? Er is tweeërlei beginsel in mij, zelfzucht en liefde: welk van die beide moet ik volgen? Allen aan mij, of mij aan allen opofferen?’ (De tegenwoordige liefdeloosheid is, om zoo te zeggen, de onzalige vrucht van die moderne richting..... ik wil zeggen, van de bijbelversmading, let daar wèl op, lieve toehoorders!)</p>
<p>2. ‘Wat is de <hi rend="spat">wereld</hi>? Bestaat zij van eeuwigheid, uit en door zich zelve? Of is er van haar een oorsprong buiten haar, en is zij niet eeuwig?’ (O geliefden, gij merkt: wie niet als wij over den bijbel denkt, loopt groot gevaar een atheïst te worden....) ‘Van waar al dat zinnelijk leed, die ziekte, pijn en dood in haar? Van waar dat zedelijk kwaad die zonde en misdaad?’ (Alles raadsel voor die moderne
<pb n="117"/>wijsgeeren, gemeente! Alles klaar en helder voor ons, vrienden des bijbels! Eens was er op aarde geen ziekte, pijn en dood, geen zedelijk kwaad. Niet lang evenwel... Doch herinner u slechts het bijbelsch verhaal van de eerste zonde en van de daarop gevolgde vervloeking des aardrijks; wat is duidelijker en meer bevredigend dan dit?) - - - ‘Is de zonde niets dan eene schakel in de onverbreekbare reeks van oorzaken en gevolgen, zoodat schaamte, berouw, straf na haar niet behoeven te komen?’ (Ik zeg: ‘niet behoeven,’ goede gemeente! Want ach, die moderne wijsgeeren praten wel veel van ‘onverbreekbare’ reeksen, van noodwendigheid enz., maar ze spreken toch ook van ‘niet behoeven.’ Natuurlijk ‘behoef <hi rend="spat">ik</hi>’ dat niet nader aan te toonen, niet te bewijzen.... goê-gemeente!)</p>
<p>3. ‘Wat moet ik denken van <hi rend="spat">God</hi>? Bestaat er eene Godheid?’ - - - - enz. enz.</p>
<p>4. ‘Welke is mijne <hi rend="spat">betrekking tot God</hi>? Regeert Hij de wereld, en dus ook mijn lot?’ - - - - enz. enz.</p>
<p>De vragen sub 3 en 4 zijn naar venant van die sub 1 en 2. Als 't publiek, dat ze hoorde voordragen, geen diepe deernis, of felle verontwaardiging gevoeld heeft ten opzichte van die moderne wijsgeeren, die door onbegrijpelijke verblinding, of door vervloekte stijfkoppigheid, maar steeds ‘het licht, 't welk de Bijbel ontsteekt, versmaden’, dan kan men gerust zeggen dat dit de schuld van den prediker niet is.... Tenzij men den prediker mocht kunnen verwijten, dat hij zijn publiek reeds te dikwijls met dergelijke voordrachten bezighield!... Men weet toch hoe een mensch aan alles went!....</p>
<p>&nbsp;</p>
<p>Indien dit opstel ooit onder de oogen van Prof. De Groot mocht komen, dan zullen mijn parenthesen hem, ik vertrouw
<pb n="118"/>het van ganscher harte, alles behalve aangenaam zijn. Bijaldien hij in mijn woorden eenigen ernst ontdekken mocht - wat ik almede geloof, wijl de ernst in den vorm der ironie hem niet vreemd is -, zal hem niet onmogelijk een gevoel van miskend te worden door het hart gaan. Welnu, iets dergelijks heb ik, ronduit gesproken, bedoeld. Hoe ongaarne ik ook den hoogleeraar krenken wil, wiens haren met eere zijn grijs geworden, het kan mij nog minder van het hart hem langer op een weg te zien voortgaan, die zijner onwaardig is.</p>
<p>Ziehier een man, die van der jonkheid af naar kennis en wetenschap gezocht heeft met waarlijk zeldzamen ijver -, hetgeen hem tot onmiskenbaren lof strekt. Een man, die in den strijd voor gewetensvrijheid, jaren achteréén, steeds daar te vinden was, waar de felste slagen vielen -, wat hem zijn riddersporen bezorgd heeft. Een man, die van geestdrift voor godsdienst en zedelijkheid blaakt, tot in gevorderden leeftijd met jongelingsvuur zijn Christus aanprijst en verdedigt -, waarom ons hart hem, met velen, liefheeft.</p>
<p>Maar deze man, zoo veelzijdig ontwikkeld, zoo ridderlijk kloek, zoo ongeveinsd vroom; deze man van wetenschap, van hart, van karakter -, hij dreigt te <hi rend="spat">vallen</hi> op den steen der <hi rend="spat">moderne richting,</hi> nadat hij keer op keer zich de enkels daartegen ten bloede stiet. Hij dreigt, aldus vallende, den eenzijdigen, den despoten, den fanatieken gelijk te worden, wier onstuimig drijven hem een goed en schoon deel van zijn mannelijken leeftijd verbitterd heeft. Dát noem ik bij uitstek treurig! Dat vind ik aandoenlijk! Als ik 't voor 't zeggen had, ik zei: dat mag niet langer zóó!</p>
<p>Het mag niet dat deze wijze en edele op den duur slechts
<pb n="119"/>aanbrenger en aanklager schijne van 'tgeen voor andere wijzen en edelen het waarachtig woord eener edele ontwikkeling is.</p>
<p>Het mag niet dat de bejaarde strijder in het oog van vele jongeren eenvoudig een oude knorrepot zij, die niets anders meer goedvindt dan 'tgeen hijzelf gezegd heeft, gedaan, of gedacht.</p>
<p>Het mag niet dat jonge en oude lieden, die niet in de schaduw zijner geleerdheid kunnen staan, op hem uit de hoogte gaan neerzien als op een tragen, onwetenden achterblijver.</p>
<p>Het mag niet dat hijzelf aan den avond van zijn werkzaam leven 't gevoel hebbe, als hadden voor den tijd, die hem op aarde nog overig is, het ongeloof en de betweterij gewonnen spel.</p>
<p>Het mag niet.... Maar, eilacie, wie zal het keeren?.... Wie of wat?......................................</p>
<p>Als gijzelf het eens deedt, triumfeerende strijder van voorheen?!....</p>
<p>Als gij eens de kroon op al uw strijden zettet, door nog eenmaal het zwaard te keeren tegen eigen horst, door u te onthouden van polemiek totdat gij wat rustiger geworden zijt...., dat is, totdat gij in die <hi rend="spat">moderne richting</hi> iets anders ziet dan bijbelv<hi rend="spat">ersmading</hi>; iets anders dan <hi rend="spat">hoogmoed</hi>; iets anders dan ‘voorbijgaan of geringachten van Gods openbaring’?!</p>
<p>Maar <hi rend="spat">ziet</hi> de Groninger hoogleeraar dan <hi rend="spat">werkelijk</hi> dat alles in die richting?</p>
<p>Kan hij mogelijk het jongst-verschenen programma van bijbelbeschouwing des heeren A. Kuijper onderschrijven?</p>
<pb n="120"/>
<p>Heeft hij misschien zijn plaats in de profetenschool der Kemmer-Meldersche geloovigen?</p>
<p>God beware!.... De hoogleeraar zou een ongeluk krijgen bij 't enkel hooren van zulk een vraag.</p>
<p>En de anderen zouden de gelijkstelling van hun geloof met dat des hoogleeraars een zonde achten, groot en zwaar en misschien nationaal-zondig genoeg om er een algemeenen boeten bededag voor uit te schrijven -, zoo 't hun gegeven was.</p>
<p>Dit juist is het jammerlijkste van 't geval, dat Prof. De Groot gemeene zaak <hi rend="spat">schijnt</hi> te maken met zulken, van wier denken en streven hij nagenoeg evenver verwijderd is als 't Westen van het Oosten.</p>
<p>Dien schijn laadt hij op zich in de hittigheid van 't gevecht. Of liever: ten tijde als de strijdlust in hem gevaren is, houdt hij wezenlijk op zichzelf te zijn. Ik weet niet welke booze geest hem dan de oogen verduistert; ik weet alleen dat het droevig is -, allerdroevigst. O, dat hij, onder deze omstandigheden, afhield van polemiek!</p>
<p>&nbsp;</p>
<p>Zie nu eens aan:</p>
<p>Prof. De Groot heeft Opzoomer's werk ‘De Godsdienst’ gelezen en is ‘bedroefd.’</p>
<p>Bedroefd omdat ook aan dát boek een einde kwam? Omdat het genot der eerste lectuur voorbij was? Bedroefd dus gelijk eenmaal Gellert bedroefd was, toen hij Richardson's schier eindelooze romans had doorgelezen?</p>
<p>Neen! - De Groot is kennelijk bedroefd door het lezen van een ‘wijsgeer,’ die ‘de bron der ware wijsheid, Gods openbaring, voorbijgaat of althans geringacht;’ met andere woorden, die ‘Gods onderwijs’ niet ‘nederig aanneemt;’ of
<pb n="121"/>nog anders, die ‘het licht, 't welk de Bijbel ontsteekt, versmaden’ durft.</p>
<p>Nu weet bijna ieder, dat Prof. Opzoomer, schrijvend over den godsdienst, als uitgangspunt een woord, ja, het levenswoord van Jezus genomen heeft, om ten laatste te concludeeren dat inderdaad in Jezus het hoogste godsdienstleven aan het licht is gebracht. Van ‘voorbijgaan,’ of ‘geringachten,’ of ‘versmaden’ van het licht des bijbels kan, zou men zoo zeggen, dus geen sprake zijn.</p>
<p>Toch is er sprake van bij Hofstede de Groot.</p>
<p>En dit niet alleen.</p>
<p>In zijn droefheid kreeg de hoogleeraar, gelijk ons bekend is, het ‘Peinzensmoede’ onder de oogen.</p>
<p>En, gelijk we gezien hebben, de droefheid nam toe.</p>
<p>Desgelijks de noodlottige verduistering der oogen, bovenvermeld.</p>
<p>Professor las het eerste couplet; vervolgens het vierde; eindelijk het zevende, dat aldus luidt:</p>
<lg type="poem">
<l>‘Het eind der wijsheid</l>
<l rend="; 1tab">Blijkt altoos meer:</l>
<l>Wij weten weinig -</l>
<l rend="; 1tab">Te weinig, Heer!’</l>
</lg>
<p>En na dit zevende couplet was er, naar het schijnt, aan geen voortlezen meer te denken. De booze geest, omtrent wien ik, gelijk gezegd is, geen nadere informaties heb, porde den heer De Groot aan om maar onmiddellijk aan zijn preek te beginnen. Uit oud familiezwak (men denke aan het verhaal van de verzoeking in de woestijn!) nam hij (de geest, natuurlijk) zijn toevlucht tot de
<pb n="122"/>nare practijk van de dingen uit hun verband te rukken.</p>
<p>Prof. De Groot las dus niet verder.</p>
<p>Zijne oogen werden gehouden dat ze bleven staren en turen op dat zevende couplet. Nog eens en nog eens las hij:</p>
<lg type="poem">
<l>‘Wij weten weinig -</l>
<l>Te weinig, Heer!’</l>
</lg>
<p>En van toen af wist hijzelf minder dan te weinig, ik zou haast zeggen, minder dan niets van 'tgeen de dichter in zijn ‘Peinzensmoede’ heeft gevoeld en bedoeld.</p>
<p>- ‘<hi rend="spat">Te weinig</hi>?’ vroeg Professor. En zichzelven beantwoordend, schreef hij: ‘Ja, als men de wijsheid stelt in het weten!’</p>
<p>Ziehier alzoo het aphorisme: ‘<hi rend="spat">Wij</hi> weten te weinig, als <hi rend="spat">men</hi> de wijsheid stelt in het weten!’ Misschien is het niet beter en niet slechter dan een menigte andere aphorismen.... <hi rend="spat">Maar,</hi> en ik verzoek thans al uwe aandacht, <hi rend="spat">maar</hi> is het u geen treurige verrassing als gij den heer Hofstede de Groot tegen Opzoomer, om zijn boek ‘de godsdienst,’ en tegen De Génestet, om zijn ‘Peinzensmoede’, ziet te velde trekken als waren het lieden, die <hi rend="spat">de wijsheid</hi> stellen in <hi rend="spat">het weten</hi>? Wordt gij niet hang voor uzelven als gij zulk een verbijstering waarneemt in den man, die sinds een reeks van jaren zooveel blijken gaf van helder oordeel en van meer dan gewone beschaving?</p>
<p>Zou men waarlijk niet tot de meening gaan overhellen dat hier tooverij, dat hier de een of andere booze nikker in 't spel is?</p>
<p>Wie is er onder ons, die niet gehoord heeft van Beecher Stowe's ‘Negerhut’?</p>
<pb n="123"/>
<p>Wien komt het in den zin, dat boek als een treurige propagande van de slavernij te bestrijden?</p>
<p>Doch bijaldien de een of ander dit ondernam -, zoudt gij zijn handeling veel onbegrijpelijker vinden dan, in ons bijzonder geval, de daad van Prof. Hofstede de Groot? Ik vraag het in ernst en ik reken er op, dat gij even ernstig zult antwoorden: neen!</p>
<p>Luider dan Opzoomer 't verkondigd heeft, kan bezwaarlijk iemand verkondigen dat een mensch in 't zoogenoemd exacte <hi rend="spat">weten</hi> alleen de ware levens<hi rend="spat">wijsheid</hi> niet vinden zal. De beste krachten van zijn mannelijken leeftijd heeft hij aan 't uiteenzetten der betrekking tusschen <hi rend="spat">gelooven</hi> en <hi rend="spat">weten</hi> en aan de handhaving van het recht en de macht des geloofs besteed. Het is juist hierom, dat sommigen hem als een wijsgeer van goeden huize begroeten; hierom, dat anderen niet zonder verwerpelijke ironie zijn dood als wijsgeer, zijn optreden als ‘prediker’ hebben geconstateerd; hierom ook, dat nog anderen hem een zwakhoofd schelden, op een wijze, die geen antwoord verdient.</p>
<p>Is dit alles den heer De Groot ontgaan?....</p>
<p>En nu de zanger van het ‘Peinzensmoede!’ Ook deze verbeeldt, wat zal ik zeggen?.... een schoolpedant?.... die ‘de wijsheid in het weten’ stelt?!....</p>
<p>Ach, waarom moest de hoogleeraar zijn lectuur bij 't zevende couplet staken?</p>
<p>Waarom viel zijn oog niet op hetgeen onmiddellijk volgen zou? Dan had hij 't gezien, dat echt-menschelijk:</p>
<lg type="poem">
<l>‘Maar toch, al gloeit soms</l>
<l rend="; 1tab">Mijn hoofd van smart -</l>
<l>In U, mijn Schepper,</l>
<l rend="; 1tab">Vertrouwt mijn hart.’</l>
</lg>
<pb n="124"/>
<p>En voortlezend had hij ten slotte zich neergelegd bij dat bevredigend</p>
<lg type="poem">
<l>‘Daar is geen Priester</l>
<l rend="; 1tab">Die U verklaart,</l>
<l>Doch U zoekt niemand</l>
<l rend="; 1tab">Vergeefs op aard.’</l>
</lg>
<p>In dat geval zou onze litteratuur een preek minder tellen, dit is zoo; doch men begrijpt lichtelijk dat ik voor mij er bijvoeg: een preek, waarvan men mag zeggen: het ware haar beter niet geboren -, of gemaakt te zijn.</p>
<p>&nbsp;</p>
<p>Keeren wij nog een oogenblik tot die preek terug, het zal ons daar waarschijnlijk hoe langer zoo wonderlijker te moede worden.</p>
<p>Wij ‘wandelen’ er, op mijn woord, ‘in raadselen.’</p>
<p>Een raadsel is het, hoe een verstandig mensch kan zeggen: ‘Indien iets, dan is de wetenschap een oorlog van allen tegen allen. Geen twee, die onder hen gelijk denken. En dit is ook zeer natuurlijk.’</p>
<p>Indien dit toch zeer natuurlijk is, dan moet men het zeer onnatuurlijk en zeer onverantwoordelijk vinden als één verstandig mensch de wetenschap nog in bescherming neemt.</p>
<p>Indien er onder de mannen der wetenschap geen twee zijn, die ‘gelijk denken,’ dan begrijp ik niet waarom wij nog één woord over geschiedenis en opvoeding van het menschdom zouden spreken.</p>
<p>Dan begrijp ik niet hoe er, sinds de mislukking van den
<pb n="125"/>eersten torenbouw, nog zoo menige toren gebouwd is, schooner dan die van Babel.</p>
<p>Dan begrijp ik niet waarom de heer De Groot professor is en waarom andere menschen professor zijn.</p>
<p>Dan begrijp ik niet hoe er ooit een examen kon worden afgenomen.</p>
<p>Dan begrijp ik niet waarom al onze spoorwegbruggen niet reeds lang in elkaar zijn gezakt, waarom al onze stoomfabrieken niet in de lucht zijn gevlogen, waarom er, in één woord, van al wat de mensch gearbeid heeft tot nu toe iets in stand is gebleven, en waarom ik op dit oogenblik voor mijn lessenaar zit te schrijven.</p>
<p>Dan begrijp ik van de heele wereld niets niemendal meer.</p>
<p>Maar ik denk dat de hoogleeraar zich verschreven heeft, en het spijt mij dat de ongelukkige phrase door dezen of genen melancholicus als een nieuw staaltje van Nederlandsche kanselwelsprekendheid zal worden uitgevent. Soortgelijke phrasen zijn er trouwens uit de predikatie veel meer te citeeren dan mij aangenaam is.</p>
<p>Professor's uitspraak omtrent ‘de wetenschap’ was hoogstwaarschijnlijk bestemd ter qualificeering van ‘de wijsbegeerte.’</p>
<p>De wijsbegeerte nu is een zeer honorabel iets, veel honorabeler dan onze prediker bekennen wil. Doch met dat al: wetenschap is één ding en wijsbegeerte een ander.</p>
<p>Of daarom de uitspraak er door kan, dat in de wijsbegeerte geen twee ‘gelijk denken?’ - Neen, ze kan er, mijns inziens, evenmin door. Ook Prof. De Groot zal dat, bij nadenken, toestemmen. Waarom spreekt hij anders van de moderne richting? Waarom bestrijdt hij de moderne wijsgeeren? Waarom neemt hij in de geschiedenis der wijsbegeerte 't bestaan van verschillende richtingen en scholen aan? Bewijst
<pb n="126"/>dit alles niet dat, ook volgens hem, sommige wijsgeeren zeker kapitaal van denkbeelden met elkaâr kunnen gemeen hebben? Dit wordt er, dunkt mij, inderdaad door bewezen.</p>
<p>De wijsbegeerte is dus, evenmin als de wetenschap, ‘een oorlog van allen tegen allen,’ maar die ‘oorlog van allen tegen allen’ is een phrase, waarmee sinds de dagen der eerste spraakverwarring, naar ik vrees, wat al te veel gesold werd en wordt en nog lang worden zal. Het is een dooddoener (gelijk we in onzen studententijd zeiden), een zwaard, dat we nu, tegelijk met het zwaard der overheid, of wilt ge, tegelijk met de doodstraf maar voorgoed moesten afschaffen. Te meer wijl het nog altijd gebeurlijk blijft dat ‘wie het zwaard trekt, door het zwaard zal vergaan.’ Verbeeld u, bij voorbeeld, dat de een of andere voorstander van wetenschap en wijsbegeerte eens sprak: ‘Wat schermt ge toch met dien oorlog van allen tegen allen?.... Is het dan altijd vrede in de tempelen der geloovigen? Zijn die woningen zoo liefelijk? Gaat er niet, de eeuwen door, een stem als van veel gekibbel door uwe gewelven? Is een Amsterdamsche kermis, op muziek gezet, minder wild en schril dan uwe conciliën? Zijn er geen ‘rooversynoden’ geweest in oude tijden? En hebben niet, nog in den nieuwsten tijd, de heeren De Neufville, Van Eik en Feringa hun vrees te kennen gegeven, dat zelfs de vrienden van het christelijk-nationaal onderwijs elkaar zouden ‘bijten en vereten’? -</p>
<p>Weg dan met dat gesmaal op den strijd, den eerlijken strijd, die door wijsbegeerte en wetenschap tegen alle domheid en slechtheid gestreden wordt!</p>
<p>De phrase is den heer De Groot geen ernst geweest. Ik meen ze is hem in zekere periode van zekere warmte ontglipt.</p>
<pb n="127"/>
<p>Of vergis ik mij? Zegt hij misschien: ‘Neen, ze heeft deugdelijk en wel ten doel, de onmisbaarheid van Gods openbaring in den bijbel in 't licht te stellen’?</p>
<p>Ja, 't kan toch wezen dat hij iets dergelijks zegt.</p>
<p>Al die vragen immers, sub 1, 2, 3 en 4 vermeld of te vermoeden gegeven, ze moeten dienen om onze behoefte aan het licht des bijbels te doen uitkomen.</p>
<p>De wijsgeeren, zegt Professor, konden die vraagstukken niet oplossen.</p>
<p>Ik wil het gelooven; ik heb er nooit anders over gedacht. Er zijn eigenlijk nog heel weinig kardinale vraagstukken opgelost in deze wereld. Reden te meer om bedaard en ijverig aan 't werk te blijven. Maar....</p>
<p>Maar, vervolgt Professor, maar ‘Pythagoras, gelijk ook Socrates en Plato na hem, spraken het luide uit, dat zij eenig antwoord op al die vraagstukken konden vinden, doch niet in zich zelven, maar alleen in de openbaring van God, welke, hoe gebrekkig dan ook, hun toch eenigszins was bekend geworden....’</p>
<p>Ziedaar een nieuw raadsel, en een zeer verrassend ook!</p>
<p>Wat de wijsgeeren niet konden oplossen, is door Pythagoras, Socrates en Plato eenigermate opgelost met behulp der ‘openbaring van God,’ dat is hier: met behulp van het Oude Testament.</p>
<p>Hier worden alzoo de drie groote philosofen Griekenlands op eenmaal gedenoncieerd als ijverige scholieren van Mozes en de Profeten!... Vanwaar heeft de hoogleeraar deze wetenschap?... Uit de troebele bron van rabbijnsche en kerkvaderlijke traditiën?....</p>
<p>Onlangs sprak Z.H.G.I. ergens het vertrouwen uit dat de moderne beschouwingen (ik geloof) van het patriarchale tijd-<pb n="128"/>perk, wel zullen te niet gedaan worden, als eenmaal de spelonk van Machpela geopend wordt!... Dan zullen er, meen ik, wel documenten voor den dag komen, geschreven door vader Jacob of door een anderen vader.... Die bewijsvoering was vreemd... 't Is nu maar te hopen dat het getuigenis omtrent Pythagoras, Socrates en Plato wat minder naar de begraafplaats riekt dan dat spelonkargument.</p>
<p>In de hoop dat ons dienaangaande te gelegener tijd nadere aanwijzingen zullen geworden, constateer ik voor het oogenblik dat de bedoelde vraagstukken, volgens onzen prediker, met behulp van den bijbel kunnen opgelost worden.</p>
<p>Dit is de stelling, waarmee wij thans te doen hebben. Ze wordt in het tweede deel der leerrede ontwikkeld.</p>
<p>&nbsp;</p>
<p>Daar zal dus worden aangewezen hoezeer De Génestet's klacht, over 't ‘te weinig weten,’ van bijbelversmading, van voorbijgaan of geringachten der openbaring Gods getuigt.... Let nu op!</p>
<p>Al dadelijk in dat tweede deel: ‘Ik zeg niet, dat de Bijbel niets anders bevat dan Gods woord.’</p>
<p>Al dadelijk dus een protest tegen eeuwenheugende orthodoxie in zake de appreciatie van den bijbel! Wat erger schijnt: al dadelijk nieuwe zwarigheid, nevelen, raadselen!... Waar is het woord Gods?.... En waar is het niet?....</p>
<p>Doch hooren we verder; want het verrassendste komt nog.</p>
<p>- ‘Maar in den Bijbel spreken ook mannen Gods, en die geven ons, wat God tot hen heeft gezegd. Zulke mannen zijn Mozes en de Profeten, de Apostelen van Jezus Christus, en vooral onze Heer Jezus Christus zelf. Zij’ (let nu op!) ‘zij verklaren ons niet alles in elk raadsel. Veel’ (let op!) ‘veel
<pb n="129"/>laten zij onopgehelderd, 't zij’ (let op! let op toch!!) ‘'t zij dewijl het onbegrijpelijk voor ons is, 't zij.....’</p>
<p>Genoeg, genoeg!....</p>
<p>Moesten wij <hi rend="spat">dáárom</hi> onzen De Génestet afvallen? <hi rend="spat">Dáárom</hi> in de plaats van het nederig</p>
<lg type="poem">
<l>‘wij weten weinig -’</l>
</lg>
<p>het groote woord van de volle ‘klaarheid’ in den mond gaan nemen?....</p>
<p>‘Veel laten zij onopgehelderd, 't zij dewijl het onbegrijpelijk voor ons is....’</p>
<p>Zij! Profeten en Apostelen namelijk, en ook ‘onze Heer Jezus Christus zelf....!’ Aldus Hofstede de Groot.</p>
<p>En De Génestet in zijn ‘Peinzensmoede’ aldus:</p>
<lg type="poem">
<l>‘En Hij, die allen</l>
<l rend="; 1tab">Is voorgegaan,</l>
<l>Liet zonder antwoord</l>
<l rend="; 1tab">Ons waarom staan!’</l>
</lg>
<p>Wat onderscheidt nu die beiden op dit punt? Waarom moest de hoogleeraar van ‘versmading’ en dergelijke praten?</p>
<p>Welk recht had hij voor al die beweging en drukte? Waarom moest de gemeente tegen den leekedichter worden gewaarschuwd? Welk beter licht heeft de hoogleeraar zijn ‘gemeente’ aan te bieden?</p>
<p>‘Veel laten zij onopgehelderd!’</p>
<p>En juist dat onopgehelderde deed den zanger smachten naar licht, meer licht!</p>
<p>Juist in dat onopgehelderde schuilt het ‘mysterie’ van ‘'t leven,’ gelijk ‘'t mysterie’ van ‘'t lot.’</p>
<pb n="130"/>
<p>Juist dáár is de donkere wolk, de nacht!.... Goddank, onze zanger <hi rend="spat">geloofde</hi> aan het licht achter de wolk; <hi rend="spat">geloofde</hi> aan den dagenden uchtendstond:</p>
<lg type="poem">
<l rend="; 2tab">‘Uit de neev'len zal de dag</l>
<l rend="; 3tab">Eenmaal zeker rijzen!’</l>
</lg>
<p>Hij <hi rend="spat">geloofde</hi> het omdat hij een zeldzaam bevoorrecht mensch was; omdat hij in menige duisternis het licht had zien rijzen; omdat hij onder den invloed leefde van der menschheid edelsten, geloovigsten Zoon!</p>
<p>Maar hij wilde niet pralen met gewaande wetenschap. Als hij 't anderen zag doen, het maakte, naar gelang van omstandigheden, òf zijn deernis, òf zijn goedig-ondeugende luim gaande. Één zijner diepst gevoelde leekedichtjes is en blijft het: ‘Gij en Wij.’ Één der meest aangehaalde dat bekende</p>
<lg type="poem">
<l>‘Wat een komeet is heeft geen wijze ons nog verklaard,</l>
<l rend="; 1tab">Men zoekt en vorscht, tot heden,</l>
<l>Maar Piet zegt: “Dat weet ik, een star is 't met een staart!”</l>
<l rend="; 1tab">En met dat licht is Piet tevreden.’</l>
</lg>
<p>O, zou dit ‘dichtjen’ hem niet om den geestigen mond hebben gezweefd, als hij den ‘prediker, daar in de lucht’ had hooren zeggen, wat.... Prof. De Groot in het tweede deel zijner predikatie, onder anderen, van het zinnelijk en van het zedelijk kwaad zegt?</p>
<p>Aldus deze prediker:</p>
<p>- ‘Vraag ik nu: <hi rend="spat">wat is de wereld</hi>? Ik ken het duidelijke zekere antwoord. Zij is eene schepping van God; het zinnelijk leed is er in, dewijl wij ons niet te zeer aan het
<pb n="131"/>zinnelijk goed mogen hechten; het zedelijk kwaad is er in, dewijl wij misbruik hebben gemaakt van onze vrijheid - -.’</p>
<p>Wat is daartegen in te brengen? Tegen zulk een korte en bondige verklaring van 's levens folterendste raadsels?.... Nu weet ge niet alleen waarom de muschjens ter aarde vallen en waarom het vee in christenlanden wordt afgebeuld: de schapen en ossen en paarden en kalveren (immers, al de dieren des velds), om welke de dichter van den achtsten psalm zijn Schepper verheerlijkt; nu weet ge niet enkel waarom dit ziekbed zoo ontzettend gerekt werd, en waarom deze ouders al hun kinderen verloren -; neen, nu weet ge ook, waarom de Troppmann's moorden en de Ruardi's hoereeren, en.... in één woord, waarom er zooveel verwoesting van dierbaar leven en levensgeluk is - en dat door de zonde. Men peinze en vrage niet langer! Niet enkel omdat het nadeelig voor de gezondheid, maar ook omdat het noodeloos is. Noodeloos, niet omdat het zoeken een vruchteloos werk zou zijn; maar noodeloos omdat hetgeen ge zoekt reeds gevonden is.</p>
<p>Prof. De Groot heeft het gevonden. Hij zegt, hoor het wederom:</p>
<p>‘Het zinnelijk leed is er, dewijl wij ons niet te zeer aan het zinnelijk goed mogen hechten;</p>
<p>Het zedelijk kwaad is er, dewijl wij misbruik hebben gemaakt van onze vrijheid.’</p>
<p>Ja.... ja!... En kometen zijn er, dewijl sommige sterren er een staart op nahouden.....</p>
<p>En ontbloote hoofden zijn er, dewijl niet alle menschen een hoed, of pet, of muts op hebben....</p>
<p>En armzalige redeneeringen zijn er, dewijl wij misbruik of geen gebruik hebben gemaakt van ons denkvermogen.....</p>
<pb n="132"/>
<p>Ach, professor!! Vergeef het mij als ik ‘te ver’ ga! Doch het is een ongelukkige dag geweest, de dag toen gij, ‘bedroefd door het lezen van het werk des wijsgeers, dat De Godsdienst heet,’ uw oog liet vallen op het gedicht des dichters, dat ‘Peinzensmoede’ heet, om daarna een preek te stellen voor de vergadering der hoorders, die gemeente heet... Het is dien dag niet bij één ongeluk gebleven.... Ik kan het niet helpen dat ik nog wat opgewonden schijn... 't Geval is: zwijgen <hi rend="spat">kon</hi> ik niet langer. Gij hebt in de laatste jaren al te veel tegen die modernen getuigd, van wie ge zelf verklaart niet te weten, wat ze eigenlijk zijn en willen (iets, wat ik gaarne gelooven wil). Gij hebt in couranten en tijdschriften en boeken veel kwaads en weinig goeds van hen gezegd. Gij hebt verleden jaar te Wezel voor de vreemde heeren een boekje van hen opengedaan, dat ik niet zoo bijzonder <hi rend="spat">ad rem</hi>, niet nauwkeurig en niet mooi vind. Gij hebt ten laatste het schoonste en ernstigste van De Génestet's liederen voor de gemeente in een kwaden reuk gebracht.... misschien -, en met dat lied, den dichter zelven.... Neen, ik kon niet langer zwijgen.... En toen ik eenmaal aan 't spreken kwam.... toen voelde ik al heel gauw, dat het schreien mij nader stond dan het lachen.... En toen heb ik mij ingespannen om niet somber te worden.... En als ik nu wat heb... doorgeslagen, gelijk ze 't noemen, dan zult ge mij dat vergeven.</p>
<p>Ik wenschte wel dat gij die preek niet hadt laten drukken, ja, dat gij ze niet ‘gesteld’ hadt.</p>
<p>Ik wil, ten slotte, nog een en ander uit het slot dier preek releveeren, ter mogelijke wegruiming van misverstand.</p>
<pb n="133"/>
<p>- ‘Laat ons dan den Bijbel gebruiken, om het woord voor alle raadselen te vinden.’</p>
<p>Ja, laat ons hem gebruiken, zeg ik met u en Opzoomer en De Génestet en alle ernstige bijbelvrienden. Ons vaderland telt er velen. Het vaderland der Scholtens en Kuenens... Ik noem er opzettelijk nog de voornaamste modernen bij. Zij <hi rend="spat">zijn,</hi> zeg ik u, ernstige vrienden van den bijbel. Gij hadt hun veroordeeling aan de onmondige schare, aan confessioneele dwepers moeten overlaten. Het ketterjagen en verdachtmaken is uwer onwaardig. Het is een baantje voor sommige populaire ouderlingen dezes tijds, die in de kerk schreeuwen, in de kerkeraadskamer schelden en op beide plaatsen aan het licht brengen dat ook populaire ouderlingen zeer dom en ongemanierd kunnen zijn. Laat genoemd baantje denzulken over. Spreek niet langer van de bijbelversmading der modernen. Weet ge wel dat ge in uw preek, zoogoed als elders, het noodige bewijs zijt schuldig gebleven? Weet ge wel dat de modernen, trots al uw oordeelen en veroordeelen, het edelste en helderste licht huns levens aan ‘Gods openbaringen’ in den bijbel blijven danken?</p>
<p>Wat wilt ge toch?</p>
<p>Dat ze den ganschen bijbel als Gods woord aannemen?</p>
<p>Ja, als ge dát wildet, dan hadt ge nog schijnbaar eenig recht van klacht en aanklacht.</p>
<p>Maar we hebben 't reeds vernomen: ‘Ik zeg niet, dat de Bijbel niets anders bevat dan Gods woord - - -.’</p>
<p>Nu hooren we in het slot uwer predikatie nog het volgende:</p>
<p>- ‘Hij bevat ja wel Gods woorden, doch door <hi rend="spat">menschen</hi> tot ons overgebragt. - - - Niemand hunner heeft Gods woord geheel rein en volledig kunnen wedergeven. Jezus alleen is èn rein èn volkomen. Doch zijn persoon en woord en leven
<pb n="134"/>kennen wij ook niet dan door de berigten van menschen, die Hem niet in zijne volle grootheid konden bevatten.’</p>
<p>Dat zijn uw eigen woorden, Professor!</p>
<p>Wat hebt gij dan aan ‘die modernen’ te verwijten?</p>
<p>Zij zoeken (als gij) in den bijbel.</p>
<p>Zij hebben (als gij) dien bijbel om menig, menige bladzij lief.</p>
<p>Zij vragen (als gij) om licht, meer licht.</p>
<p>Zij vragen het bovenal aan dien Jezus, die door zijn biografen en andere discipelen ‘niet in zijne volle grootheid’ begrepen werd.</p>
<p>Zij willen (als gij) van hem leeren, wat ware levenswijsheid is.</p>
<p>Zij willen blijven gelooven in zijn God en Vader ‘trots al wat twijfel wekt.’</p>
<p>Zij hebben, als de geloovigen van den voortijd (en als gij), hun donkere oogenblikken. Zij begrijpen (als gij) den man Luther, die God dankte bij de ervaring dat niet <hi rend="spat">alleen hij</hi> in zijn geloof werd aangevochten, dat ook andere vromen hun tijden van twijfelzucht en twijfelmoedigheid hadden.</p>
<p>Zij zijn soms moede als Elia (en als gij). Soms ‘peinzensmoede’ als De Génestet (en als gij, die uw wijsheid en uw geloof toch ook niet zonder peinzen en vermoeidheid hebt ontvangen).</p>
<p>Ze hebben al verder hun tijden van innigen vrede en kunnen 't getuigen met hun vriend:</p>
<lg type="poem">
<l>‘Na vuur en stormwind</l>
<l rend="; 1tab">Zweefde ook soms mij -</l>
<l>Schoon geen Elia -</l>
<l rend="; 1tab">De Heer voorbij....’</l>
</lg>
<pb n="135"/>
<p>En ze blijven zeggen, ja, velen onder hen blijven 't zeggen:</p>
<lg type="poem">
<l>‘Daar is geen Priester</l>
<l rend="; 1tab">Die U verklaart,</l>
<l>Doch U zoekt niemand</l>
<l rend="; 1tab">Vergeefs op aard.’</l>
</lg>
<p>Wat wilt ge dan toch?</p>
<p>Dat ze niet langer zoo <hi rend="spat">hoogmoedig</hi> zullen zijn? Niet langer zich verheffen op al hun <hi rend="spat">wetenschap</hi>?.... Ja, dat hebt gij ook aan de heeren te Wezel verteld, en ook dát vond ik niet aardig en niet waardig.</p>
<p>Heeft het u ooit behaagd, dat de zoogenoemd orthodoxe lieden u een hoogmoedige scholden, die den trotschen nek aan Gods woord toekeerdet in naam uwer ‘valschelijk genaamde wetenschap?’</p>
<p>Het kan u niet behaagd hebben. Dergelijke practijken verraden dan ook te eenenmaal gebrek aan goeden toon, om niets ergers te zeggen. Welnu, laat ons zelfs den schijn van dat kwaad vermijden! Laat ons niet zoo spoedig klaar zijn met de beschuldiging van hoogmoed, als iemand de vrijheid neemt om van ons in gevoelen te verschillen. Dat kunstje is te oud geworden om langer met eenig fatsoen op de been te blijven.</p>
<p>Wat der modernen pretensie op wetenschap betreft, waar van die vraagstukken sprake is, door u in de predikatie te berde gebracht; o, geloof mij, ze is niets dan een verdichtsel. Gij kent De Génestet's ‘protest der liberalen’? Welnu, nog altijd leggen de echt-modernen zich daarbij neer.</p>
<p>&nbsp;</p>
<p>‘Gij weet wat niemand weet en wij - schier niemendal,’
<pb n="136"/>dat blijven ze (als gij) denken tegenover de ouderlingen, die zeer veel, die alles, die ‘wat niemand weet’ weten.....</p>
<p>Wat wilt ge dan toch?</p>
<p>Dat wij precies den bijbel verklaren zooals gij hem verklaart? Dat kunt ge niet bedoelen. Gij hebt uzelven nooit onfeilbaar geacht.</p>
<p>Wat wilt gij dan?</p>
<p>Word niet verstoord, hooggeschatte heer, wanneer ik met de hand op het hart verklaar, dát niet te begrijpen.</p>
<p>Word niet verstoord als ik betuig ‘in raadselen te wandelen’ zoo dikwerf ik in uw polemische kreupelbosschen ronddool en de werken van uw anti-modernen ijver aanschouw.</p>
<p>Ik wenschte wel dat gij ons nog eens beter leerdet verstaan en waardeeren. Het zou zoo goed zijn voor de kerk, die gij en wij liefhebben; zoo goed voor het dierbaar vaderland.</p>
<p>Welnu, mij aangaande, ik geloof het vastelijk:</p>
<lg type="poem">
<l>‘Uit de neev'len zal de dag</l>
<l rend="; 1tab">Eenmaal zeker rijzen;’</l>
</lg>
<p>De welaangename dag, waarop de een tegen den ander geen beschuldiging van ketterij meer zal inbrengen, waarop ze niet meer zullen zeggen: ‘ik ben van Groningen, en ik van Utrecht en ik van Leiden.’</p>
<p>Eerlijk gezegd, het leven is voor zulke partijschappen ook te kort en te ernstig. En indien iets tot eere van De Génestet strekt, dan is het wel dit: dat hij in zijn mate aan die partijschappen een eind heeft trachten te maken (van der jonkheid, ja, van de dagen van ‘het schotje’ af). En indien uit eenig
<pb n="137"/>ding zijn liefde voor ‘Gods openbaringen’ blijkt, dan is het wel daaruit.</p>
<p>Hierin is Prof. Hofstede de Groot 't natuurlijk met mij eens.</p>
<p>En dienvolgens scheiden wij thans van elkaar met een hartelijken, broederlijken handdruk.</p>
</div>
<div type="chapter">
<pb n="138"/>
<head rend="h3">Hoe meester Pot over de emancipatie der vrouwen dacht.</head>
<p>Meester Pot was van meening, dat kleine meisjes de aardigste van alle aardige schepselen Gods zijn en dat volwassen meisjes ook heel aardig kunnen wezen, als ze aardig willen zijn.</p>
<p>Hij meende dat 't geen kwaad kon, eens te kijken hoe die aardige wezentjes er wel zouden uitzien als ze eens net zoo veel <hi rend="spat">wisten</hi> als de mannen, en hij geloofde niet dat dit zoo moeilijk zou wezen als vele mannen voorgeven.</p>
<p>Ook hield hij 't er voor, dat de zoogenoemde emancipatie der vrouwen geen zaak was om zich erg ongerust over te maken. ‘Als ik ze goed ken,’ placht hij te zeggen, ‘zal 't de meiskes eer vervelen geëmancipeerd te zijn, dan ons. Ik voor mij ben van oordeel, dat ze over 't algemeen niet graag geëmancipeerd willen worden, omdat hare slavernij een van de prettigste slavernijen is, die er in de wereld zijn.’</p>
<p>Eindelijk was hij nog gewoon te zeggen (wat niet dikwijls gebeurde, omdat hij zelden over dit geval sprak), dat de meisjes nog heel wat konden leeren, voordat zij aan het gevaarlijke punt der emancipatie genaderd waren, en dat hij voor zich meer ergernis kreeg van geëmancipeerde jongens
<pb n="139"/>dan van dito meisjes. Zijne overtuiging te dien aanzien was een zeer sterke overtuiging en nam soms al spoedig een richting, die hem, als ze openbaar geworden was, 't heele jonge Nederland op den hals zou hebben gehaald. Hij raakte dan in vuur en kon urenlang redeneeren over de emancipatie van knapen van zestien en domooren van zes en dertig jaar, die hij beweerde desnoods met den vinger te kunnen aanwijzen en wel in de hoogste kringen en aanzienlijkste betrekkingen. Hij had er gekend die..... en hij zou er kunnen noemen die..... Doch hij zou maar liever zwijgen en zijne ziel in lijdzaamheid bezitten, want hij was een man des vredes en begreep wel, dat hij de wereld toch niet zou kunnen hervormen. Alleen <hi rend="spat">dit</hi> wilde hij er nog van zeggen, dat een geëmancipeerde vrouw in elk geval nog de bekoorlijkheid van het nieuwe en zeldzame voor zich had, terwijl de andere sekse.... Doch hij stopte maar liever een versche pijp, of blies, in gedachten verzonken, het jonge Holland een dikke rookwolk in de neusgaten, omdat hij een ouderwetsch man was en een ouderwetsch man wou blijven.</p>
<p>&nbsp;</p>
<p>Ik had besloten van een en ander het mijne te hebben en zette mij daarom op zekeren avond gezellig tegenover Pot onder zijn lindeboom.</p>
<p>‘Meester!’ vroeg ik, ‘waarom hebt gij zooveel met de meisjes en zoo weinig met de jongens op?’</p>
<p>Ik vroeg dit met al de bescheidenheid van iemand, die een gevaarlijk terrein betreedt. Ofschoon het ijs, waarop ik den voet zette, vrij sterk scheen, wist ik toch dat er een tochtsloot in de onmiddellijke nabijheid was. ‘Ik kan mij dit wel verklaren,’ voegde ik er bij, ‘maar vrees, dat mijne verklaring te alledaagsch zal wezen.’</p>
<pb n="140"/>
<p>‘Wees daarvoor niet bang, mijn vriend!’ was 't goedige antwoord, terwijl de heldere, vriendelijke oogen mij glimlachend aankeken. ‘Gij kunt u deze omstandigheid misschien te alledaagsch verklaren, maar ik verzeker u: hoogromantisch is de reden toch ook al niet. In 't algemeen gezegd houd ik meer van de meisjes dan van de jongens, omdat 't meisjes zijn.’</p>
<p>Dat was mij wezenlijk te alledaagsch en ik antwoordde dus met de ondeugende opmerking: ‘Als dat de oorzaak is, dan verwondert 't mij dat gij niet getrouwd zijt, meester!’</p>
<p>Pot keek mij een oogenblik aandachtig en bijna vorschend aan. Daarop zeide hij: ‘Ik begrijp het verband niet tusschen dïe verwondering en mijne verklaring.’</p>
<p>‘Het is toch vrij eenvoudig,’ hernam ik, ‘en uwe naïeveteit schijnt mij te kras om haar dien naam te laten. Maar wilt gij u wat nader verklaren?’</p>
<p>‘Met genoegen,’ antwoordde Pot, en ik moet erkennen dat dit antwoord even ongekunsteld en natuurlijk klonk als de geheele figuur van Pot in mijne oogen altijd geweest is.... ‘Met genoegen, maar neem in aanmerking dat ik eenige misschien onbeduidende opmerkingen zal maken, want ik heb van de wereld niet veel meer gezien dan mijn dorp en zijn onmiddellijke omgeving. Ik ben, zooals gij trouwens weet, maar een ordinaire schoolmeester. Heb ik zooeven niet gezegd dat ik meer van de meisjes dan van de jongens houd, omdat ze meisjes zijn?’’</p>
<p>‘Ja meester! dat hebt gij gezegd.’</p>
<p>‘En dat klonk u vreemd in de ooren, niet waar? Nu, 't kan misschien mooier of duidelijker gezegd worden, maar 't drukt voor mij volkomen uit wat ik bedoel. 't Komt mij voor dat de aanleg, de geheele opzet van ons mannen niet
<pb n="141"/>zoo goed is als die van de vrouwen, dat wij, indien de maatschappij de beide seksen volkomen gelijk gesteld had en wij mannen niet een duizend jaar of zes achter ons hadden, waarin uitsluitend voor ons gezorgd is (ik bedoel 't natuurlijk alleen ten aanzien van wetenschap en kunst), ja, waarin wij ongestoord den baas gespeeld hebben -, dat dan de meisjes ons een heel eind vooruit zouden zijn, omdat haar aanleg, de opzet van 't heele wezentje veel beter is. Vooreerst vind ik 't al merkwaardig dat, terwijl bij alle dieren de mannetjes 't mooist zijn, 't geval onder ons menschen heel anders is.’</p>
<p>‘Dat is zeker zoo bij wijze van compensatie, meester Pot!’ merkte ik op.</p>
<p>‘Bij compensatie? En waarvoor? Ja, misschien voor 't gemis van zooveel spierkracht als aan den ruwen Caninefaat of aan den wilden Scyth gegeven was, maar ook die kracht slijt bij het toenemen der beschaving af. Tegenwoordig zou 't, met den dynamometer in handen, nog moeten bewezen worden dat er meer mannelijke dan vrouwelijke spierkracht in Nederland is. Vele onzer flinkgebouwde huismoeders en stevige boerendochters zouden heel gemakkelijk drie van uwe kaalhoofdige en doorzwikkende jongeheertjes voor haar rekening nemen, als zij door schuchterheid niet werden teruggehouden om voor Kenau te spelen.’</p>
<p>Ik glimlachte. ‘Gij zoudt toch zeker niet graag zien dat die dames zich minder schuchter betoonden, meester Pot?’</p>
<p>‘Natuurlijk niet, maar dat is ook niet onze quaestie. Ik wilde alleen maar even bewijzen, dat de meerdere schoonheid der vrouw geen compensatie voor spierkracht kan zijn. Overigens moet ge weten dat ik geen vrind van die leer der compensatie ben. In elk geval: als die hier in 't spel is, protesteer ik tegen veler meening dat zij in de hersens gezocht
<pb n="142"/>moet worden. Ik heb nooit gemerkt dat de meisjes minder hersens hebben dan de jongens. Als ik 't dus merkwaardig vind dat de schoonheid aan de vrouw gegeven is, dan wil ik wel andere voorrechten van den man daartegenover plaatsen, maar niet het meerdere verstand. Dat hebben wij <hi rend="spat">genomen</hi>; gegeven is 't ons nooit.’</p>
<p>‘Toch zult gij niet ontkennen, meester!’ zei ik jokkend, ‘dat de vrouw volgens de beste en meest poëtische oorkonde <hi rend="spat">uit</hi> den man geboren is. Hij was er eer dan zij.’</p>
<p>‘Ba!’ antwoordde Pot, terwijl hij een dikke rookwolk over mijn hoofd heenblies. ‘Hij heeft van die prioriteit geen ander gebruik gemaakt dan om op te merken dat hij alleen was. Dat merk ik nog elken dag en ik verzeker u dat men daarvan niet beter wordt.’</p>
<p>‘Dat is dan toch uw eigen....’ viel ik in.</p>
<p>‘Gij hebt gelijk. Adam kon 't niet <hi rend="spat">helpen,</hi> maar dat is dan ook 't eenige onderscheid tusschen onzen stamvader en mij. Evenwel, laat ons over die beste oorkonde, zooals gij haar noemt, liever niet praten. Men komt zoo licht tot oneerbiedige beschouwingen en gij weet wel, die liggen niet op mijn weg. Als ik van aanleg en opzet praat, denk ik ook niet aan iets wat naar bedillen van het werk Gods gelijkt; ge zult dat wel in 't oog willen houden. Laat ons de zaak ernstig behandelen. Gij zult mij, geloof ik, niet tegenspreken dat de eerste opleiding van de meisjes beter is dan die van de jongens. 't Gevolg is dan ook dat een meisje van zeven of acht jaar een jongen van dienzelfden leeftijd voorbijstreeft. De knaap wordt tot dat tijdperk eenvoudig gevoed en krijgt de gelegenheid om zich, zoogoed hij kan, bezig te houden of te vervelen; een meisje komt als 't ware reeds bij haar geboorte onder de leiding der moeder. Zij
<pb n="143"/>loopt deze achterna in keuken en kelder; zij zit op een stoofje aan moeders voeten haar poppegoed te naaien; zij moet op de kleineren passen; zij oefent haar ontluikende autoriteit dikwijls ook over de grooteren uit. Als mama theevisite heeft, wordt <hi rend="spat">zij</hi> niet weggezonden omdat ze niet woelig is. Als mama uitgaat, neemt deze haar mee omdat zij altijd netjes is. Als er een estafette naar het dienstpersoneel moet afgezonden worden, speelt zij de rol van adjudante.... Zij hoort van alles, ziet van alles, houdt er al spoedig haar kleine nieuwsgierigheid en hare kleine diplomatiek op na en is, gelijk men het noemt, al letterwijs terwijl haar dreumes van een broer nog nauwelijks zijn eigen broek kan opbinden. Dit alles bewijst, dunkt mij, klaar dat de aanleg minstens even goed is. Ik ga verder en beweer dat die beter is dan bij de jongens.’</p>
<p>‘Dat zou ik maar laten rusten,’ viel ik hier in, ‘want ik vrees dat gij erge paradoxen zult moeten te hulp roepen. Wij weten bovendien al lang door de fijne opmerkingen van zeer geleerde menschen, dat al wat 't gevoel betreft meer het eigendom van de meisjes is en dat, wat het verstand aangaat, de jongens beter bedeeld zijn.’</p>
<p>‘Dat is 't precies wat ik zooeven heb tegengesproken,’ zei Pot. ‘De meisjes hebben wel meer gevoel gekregen, maar de jongens geen grein meer verstand, en dat is juist de reden waarom de meisjes meer aanleg hebben. Alle kennis begint met de oefening van het gevoel en moet bestuurd worden door 't gevoel. De meisjes zien de dingen beter, omdat zij meer belang stellen in 'tgeen haar omringt, dichter tot de dingen getrokken worden door de liefde die deze haar inboezemen. Hebt gij wel eens opgemerkt hoe meisjes en hoe jongens met onze huisdieren omgaan? De jongen kommandeert ze, leert hen kunstjes en gebruikt ze in zijn dienst, als hij ze niet bij de ooren
<pb n="144"/>of bij den staart trekt. Meisjes daarentegen kunnen met een kat of hond omgaan als eene moeder met haar kind. Zij geven haar hart, haar volle aandacht, hare liefde aan die dieren.</p>
<p>Indien dus alle omstandigheden gelijk bleven, zouden de meisjes de jongens spoedig over 't hoofd groeien. Nu, zoolang beiden 't lager onderwijs volgen, is het onderscheid gewoonlijk zeer gering, ofschoon de meisjes in mijn oog ook hierbij doorgaans de voorkeur verdienen. Ze zijn, waarschijnlijk ten gevolge van beter voorbereiding, aandachtiger, belangstellender, vlugger van begrip. Gij zult mij toch niet tegenspreken dat een jongen van elf à twaalf jaar een lummel is, vergeleken bij onze aardige kleine deerntjes van dien leeftijd? 't Denkbeeld om, evenals in Amerika, alle scheiding der seksen bij het onderwijs, - ten minste bij 't lager - op te heffen, zou ik zeer gelukkig vinden. Kom eens bij mij op school en ik zal u twintig jongens voor één wijzen, die, meer dan door den kweekeling of door mij, gefatsoeneerd zijn geworden door hun buurmeisjes, voorzoo ver er fatsoen aan te krijgen was.’</p>
<p>Ik kon niet nalaten te verzekeren dat ik dit graag eens zien wou, daar ik ook veel sympathie voor het Amerikaansche systeem gevoelde. ‘Evenwel niet langer dan tot dertien à veertien jaar toch?’ vroeg ik.</p>
<p>‘Waarom niet?’ was de wedervraag van Pot, en hij keek mij ook nu zoo onschuldig en open aan dat ik voelde hoe ik een kleur kreeg. ‘Ik zou 't wel durven wagen totdat ze mij hun engagement kwamen meedeelen,’ zei hij met een vriendelijken glimlach. ‘Ondertusschen is 't,’ zoo ging hij voort, ‘alsof de mannelijke helft van het menschdom bij ieder nieuw geslacht een coup d'état doet om de overmacht in handen te krijgen. Zoodra het lager onderwijs is afgeloopen, zendt de wet de
<pb n="145"/>meisjes naar huis en de reis naar den tempel der wijsheid wordt met de jongens voortgezet. Krijgen de meisjes nog iets meer van het aandeel dat haar wettig toekomt, dan is 't in den vorm van dessertbonbons en ulevellen. De bladen der geschiedenis worden netjes in 't formaat van papillotten gevouwen en de meer exacte wetenschappen gepresenteerd op een leitje met een stukje krijt, of in een keurig huishoudboekje. Ze leeren de ernstige dingen die zij geleerd hebben weer af, en moeten voortaan al hare krachten wijden aan de kunst om het leven op te sieren.</p>
<p>Ik beweer dat dit tirannie is.’</p>
<p>Meester Pot sprak met zooveel vuur, dat ik niet mocht twijfelen aan den ernst zijner woorden. Toch kon ik de opmerking niet weerhouden, dat de meisjes zich ondanks haar aanleg, eeuw in eeuw uit, die tirannie hadden laten welgevallen. Doch nu werd hij eerst recht warm.</p>
<p>‘Dat is nu juist een erfenis van de dagen der Caninefaten en Scythen,’ antwoordde hij, ‘een gevolg van de kracht der traditie en der overgeleverde begrippen van zedelijkheid en fatsoen, waaronder wij gebukt gaan. De meisjes zelve weten niet anders of 't behoort zoo, en omdat zij bij alles van de liefde uitgaan, hebben zij zich, van geslacht tot geslacht, in die orde der dingen gevoegd, zooals de wet dat noemt; de wet door mannen gemaakt en door mannen toegepast. Hoe zouden de arme schepseltjes 't ook beter weten? Zelfs Paulus, die een man vol vrijheidszin en kracht was, heeft geschreven dat zij stil moeten zijn en dit nog wel in de vergadering der geloovigen. Alsof de kerk 't niet aan haar te danken heeft dat zij nog bestaat, en alsof 't in onze Synoden niet vrij wat christelijker zou zijn toegegaan, als de vrouwen er bij waren geweest.’</p>
<pb n="146"/>
<p>‘Dus zijt gij 't in dat opzicht niet met Paulus eens?’</p>
<p>‘Neen!’ zei meester Pot.</p>
<p>‘Maar ze zouden toch zeker nog meer leven gemaakt hebben dan onze gehaarde theologen. Ook zou de eene dame de andere nog eer in 't haar zijn gevlogen als de godsdienst in dispuut gekomen was,’ merkte ik minder oorspronkelijk dan stekelig op.</p>
<p>‘'t Is mogelijk, maar nog een zeer disputabel punt. Men zou ze dan toch in elk geval eerst aan 't werk moeten zien. Zoo heel veel erger dan hare broeders in den Heer zouden zij 't allicht niet maken.’</p>
<p>Ik vond 't nu een zeer geschikte gelegenheid om meester Pot het alledaagsche verwijt naar het hoofd te gooien, dat hij een onbepaald voorstander van de emancipatie scheen te zijn en dus wel dol ingenomen moest wezen met hetgeen ik, in navolging van een paar onzor geestigste schrijvers, ‘blauwkouserij’ noemde; doch ik had spoedig reden om er spijt over te voelen. ‘Mijn waarde heer!’ zei Pot op den goedhartigsten toon, ter wereld: ‘ik had een klein weinigje hoop, dat gij mij dit banaal verwijt zoudt bespaard hebben. Nu gij het uitgesproken hebt, moet ik mij verdedigen. Als ik van de meisjes houd omdat 't meisjes zijn, is 't natuurlijk ook omdat ik er toekomstige vrouwen in zie. 't Kan niet in mij opkomen er later mannen van te willen maken. Evenwel, wat gij daar zeidet is niet meer of minder dan een algemeen vooroordeel. Zoodra men 't verstand der vrouw meer ontwikkelen wil, komt men in verdenking haar tot een ander soort man te willen maken. Denk er eens over na welk een ontzettende massa verwaandheid aan die grief ten grondslag ligt!</p>
<p>Of is 't niet de moeite waard, verstandige en bekwame huisvrouwen en moeders te kweeken? En is het huisgezin
<pb n="147"/>niet de bakermat der maatschappij? Moet de wereld alleen geregeerd worden door ministers en advokaten en schoolmeesters? Ik verzeker u...’ (meester Pot stond, dit zeggende, op en strekte zijn goudsche pijp naar mij uit, zooals een zachtmoedig Hollander dat reeds vóór honderd jaar deed, als hij in vuur geraakte en toch zijn pijp niet breken wou), ‘ik verzeker u dat de wereld, reeds meer dan zij weten wil, door de vrouwen geregeerd is en wordt, en dat het goed voor haar zou wezen als dit nog meer het geval was.’</p>
<p>‘Hei, hei, lieve vriend! nu slaat gij weer geducht door. Dat kunt gij toch niet meenen,’ zei ik.</p>
<p>‘Neen, dat meen ik ook eigenlijk niet,’ was Pot's antwoord, terwijl hij weer bedaard ging zitten. ‘Maar gij weet, overdrijven is nu eenmaal een zwak van me en ge moet mij daarin wat toegeven. 't Is mogelijk dat ik de wereld te weinig ken om er over meetepraten, maar dit is toch zeker waar, dat 't er soms miserabel genoeg toegaat om ons naar wat meer echt en ongekunsteld vrouwelijk gevoel te doen verlangen, en naar wat minder verstandelijk overleg, zooals wij het noemen wanneer de menschen in hun eigen belang anderen opeten, belasteren en benijden, welke drie manieren om elkaar te bejegenen al zoo wat op 'tzelfde neerkomen. Ondertusschen, wat ik zeggen wilde is <hi rend="spat">dit,</hi> dat een eerlijk man geen hartelijk woord in het belang van de vrouwen kan spreken of men houdt hem dadelijk voor een halven gek, die de dolste plannen van emancipatie maar zoo goedschiks fiatteert en met de eerste blauwkous de beste de wereld zou uitloopen.... Meneer! ik haat de blauwkousen met een volkomen haat!... Laat mij u zeggen, dat ik er maar eens in mijn leven een gezien heb, (wat niet vreemd is in ons goede vaderland, omdat er gelukkig nog maar zeer enkelen zijn),
<pb n="148"/>maar die éene heeft mij voorgoed den lust benomen om er ooit weer een te zien en zou mij, als ik een greintje voorliefde voor zoo'n onvrouwelijke figuur had gevoeld, ten volle genezen hebben. Deze dame, mijn beste vrind! had zich, geloof ik, een dragonder of een allermiserabelsten jong-professor tot model gekozen.</p>
<p>Zij sprak over alles en allen op een toon van gezag en met een kracht, die mij kippevel gaf; ze pleitte, zooals zij 't noemde, voor hare sekse op een manier dat ik, indien 't op dat oogenblik aan mij had gestaan, mogelijk alle vrouwen ter dood zou verwezen hebben, alleen uit vrees dat ze mochten worden als deze.</p>
<p>Wilt ge nu evenwel weten wat mij 't meest hinderde? welke ontdekking ik, onder al haar bluffen en brallen door, gedaan heb? Dat die dame aan niets anders zoozeer gebrek had als aan <hi rend="spat">kennis</hi>; dat juist <hi rend="spat">onkunde</hi> haar tot zulk een onaangename en ongenietelijke figuur maakte. 't Bleek mij uit een paar vragen dat zij de allereerste beginselen der meest ordinaire wetenschap miste. Zij misbruikte het voorrecht (dat zij als vrouw genoot) van aangehoord en niet dan uiterst beleefd te worden tegengeproken. Bovenal maakte zij een verregaand misbruik van hare positie als specialiteit, of celebriteit, of hoe gij 't noemen wilt. Zij was aangekondigd als een interessante vrouw. De faam had het uitgetrompet, dat zij een kampioen was voor de miskende rechten van duizenden. Tot haar geluk was zij op een paar plaatsen, waar ze zich wat veel op den voorgrond gedrongen had, door eenige niet zeer kiesche, niet zeer wellevende heeren lomp behandeld geworden. Dat was haar aureole. Een twintigtal dames uit den omtrek, die evenals de Atheners graag wat nieuws hoorden en zagen, waren op het gerucht, dat van
<pb n="149"/>haar uitging, komen aanloopen en hadden een soort van lijfwacht geformeerd, die haar overal vergezelde en de heeren schrik aanjoeg door zeker enthousiasme.... Welnu, ik verzeker u plechtig, dat zij niets wist van al wat een ordentelijke vrouw behoort te weten, en dat ze evenmin iets wist van al de dingen, waarover zij meepraatte. 't Was oppervlakkigheid en bluf, zooals wij mannen dat plegen te noemen. Ik voor mij had spoedig genoeg van de blauwkous.’</p>
<p>‘Zoodat gij van toen af een hekel kreegt aan de emancipatie en de opvoeding van het vrouwelijk geslacht?’ vroeg ik lachend.</p>
<p>‘Daar verwart gij die twee zaken alweer,’ viel meester Pot in. ‘Ik heb u gezegd dat die beide niets met elkaar gemeen hebben. 't Tegendeel is waar. Ik kreeg een hekel aan de emancipatie van de onopgevoede en pedante vrouw, maar begreep destemeer hoe noodig 't is de opvoeding onzer meisjes te verbeteren en betere grondslagen van kennis bij de vrouw te leggen. De ontwikkeling van het vrouwelijk geslacht is een oorlogsverklaring aan de ziekelijke emancipatie-theorie, die door een paar opgewonden Amerikanen en een stuk of wat soezerige Duitschers gepredikt wordt.’</p>
<p>‘En Stuart Mill?’</p>
<p>‘Ik ken dien man niet, maar zoo hij zulke dames in bescherming neemt als ik u daareven geschetst heb, dan moogt gij hem er ook bij zetten.’</p>
<p>‘Neen, dat is nu juist 't geval niet, maar hij gaat toch veel verder dan gij.’</p>
<p>‘Dan is hij zeker ook meer dan een eenvoudig dorpsschoolmeester. Ik voor mij ga niet verder dan ik overzien kan, en dat is tot aan de deur mijner school. Eerlijk gezegd gaat 't mij niet aan wat er gebeurt als iemand, jongen of
<pb n="150"/>meisje, de school verlaten heeft; maar mijne ervaring heeft mij geleerd dat men nooit te veel kan weten, als men 't maar goed geleerd heeft.’</p>
<p>‘Dus zijt gij een voorstander van het Middelbaar onderwijs en van de Hoogere Burgerscholen voor meisjes?’</p>
<p>Meester Pot klopte langzaam zijn pijp uit, keek een oogenblik aandachtig naar de asch, die er uitviel, en zei:</p>
<p>‘Ik heb geen duidelijk begrip van het Middelbaar onderwijs; ik weet niet recht wat een Hoogere Burgerschool eigenlijk is. Ik hoor veel over een andere methode praten, die daar in onderscheiding van onze gewone lagere scholen en van 't uitgebreid lager onderwijs zou gevolgd worden; over een methode, die minder van het geheugen en meer van het denkvermogen, minder van de verbeelding en meer van de aanschouwing zou verwachten, maar ik ben niet goed op de hoogte. Ik wil u ondertusschen wel zeggen dat goed, oordeelkundig gekozen onderwijs voor meisjes, die de lagere school verlaten hebben, mij een werkelijke verbetering zou toeschijnen. Tegen de manier waarop tot hiertoe met de meisjes werd omgesprongen, heb ik al lang gewichtige bedenkingen gehad.... maar zooals ik zei, ik ben geen bevoegd rechter’</p>
<p>Wij waren zoover gekomen toen meester Pot eensklaps ophield en, terwijl hij zich omkeerde, op den vriendelijksten toon een hartelijk ‘goeden avond’ richtte tot een jong meisje, dat ik niet had hooren naderen op het zachte grasperk, 't welk Pot's lindeboom omzoomt.</p>
<p>‘Goeden avond, mijn kind!’ hoorde ik meester nog eens zeggen. ‘Gij komt mij zeker bericht brengen van den ouden Jochem. Hoe maakt de arme man 't nu?’</p>
<p>Ik moet bekennen dat ik zelden iets zoo frisch en ongekunsteld gezien heb als de lieve achttien- of negentienjarige,
<pb n="151"/>tot wie deze vraag gericht werd. Toen zij voelde dat ik haar met bijzonder welgevallen aanstaarde, kleurde een van de vriendelijkste blosjes haar hals en wangen, en met een nauw merkbare hapering bracht zij haar eenvoudige boodschap voor den dag</p>
<p>De oude Jochem, een boerenarbeider en protégé van meester Pot, was nog altijd erg ziek. Zij had den heelen achtermiddag bij zijn bed gezeten en hem zoo goed ze kon opgepast, maar hij was norsch en onrustig geweest. De koorts had hem duchtig beet gehad. Nu ging zij naar huis, na haar post aan eene buurvrouw te hebben overgedragen, en had begrepen meester pleizier te doen als ze nog even kwam vertellen hoe 't met den zieke was. Ze wist niet....</p>
<p>‘Ja, daarmee doe je meester altijd plezier,’ zei Pot, ‘dat weet je wel. 't Doet meester al plezier als hij dat vriendelijk gezichtje mag zien. Wil je niet een poosje uitrusten eer je verder gaat?’</p>
<p>Ditmaal bloosde 't lieve kind niet. Ze was blijkbaar aan dien toon gewend en wist dat 't geen vleierij, maar vaderlijke vertrouwelijkheid was. Evenwel bedankte zij meester voor zijn vriendelijk aanbod. Ze werd thuis gewacht, want 't was druk op de hoeve en ze wou ons ook niet storen in ons gesprek.</p>
<p>Nu, dan zou meester er vooral om de eerste reden ook niet verder op aandringen. Hij wenschte haar een goeden avond en wel-thuis. Ze werd wel bedankt voor de moeite en moest ze allemaal hartelijk groeten.</p>
<p>Dit alles gebeurde in zoo'n kort tijdsverloop en was tegelijk zoo eenvoudig in zijn werk gegaan, dat niemand 't ons kwalijk had kunnen nemen indien wij, na 't vertrek van het meisje (dat even beleefd en vertrouwelijk afscheid nam als
<pb n="152"/>'t haar door Pot geboden werd) ons gesprek eenvoudig hervat hadden.</p>
<p>Toch deden wij dat niet. Meester Pot keek mij aan en ik keek meester Pot aan, toen zij reeds lang het kleine hekje achter zich had gesloten en om den hoek van 't schoolhuis verdwenen was.</p>
<p>‘Dat is een geëmancipeerd boerenmeisje,’ zei Pot eindelijk met een glimlach. ‘Verder kan ik ze niet brengen, maar dat behoeft ook niet.’</p>
<p>‘Neen, dat behoeft zeker niet,’ antwoordde ik peinzend, ‘dat behoeft niet voor eene boerin en zelfs voor geen dame in de stad.’ En ik deed onwillekeurig de oogen dicht, om de liefelijke verschijning van zooeven weer voor mijn geest terugteroepen.</p>
<p>Meester Pot keek mij lang ernstig aan en 't kostte mij inspanning dien blik te trotseeren, want hij scheen te vragen of ik wel waard was, wel eenvoudig en rein genoeg van hart, om over het onderwerp dat ons bezighield doortepraten.</p>
<p>Eindelijk scheen 't dat ik bij dit examen niet te licht was bevonden, want Pot glimlachte tevreden en zei:</p>
<p>‘Ik zal u van dit lieve kind 't een en ander vertellen. 't Staat wel niet in rechtstreeksch verband met de gewichtige maatschappelijke vraag, waarmee wij bezig zijn, maar 't is nauw verbonden aan <hi rend="spat">mijne</hi> eigenaardige manier van opvatting dier dingen. Daar gij nu eenmaal in mijn opinie belangstelt, wil ik u niet alleen den tekst van mijne verhandeling geven, doch 'k maak ook gaarne gebruik van de gelegenheid om haar te illustreeren.’</p>
<p>‘En met een prachtig plaatje,’ riep ik uit, terwijl nog steeds het liefelijke figuurtje van zooeven voor mijne verbeel-<pb n="153"/>ding stond. ‘Ik bid u, vertel mij wat van dat lieve kind.’</p>
<p>Meester Pot glimlachte weer op zijn manier en zei: ‘'t Is maar een eenvoudige dorpsgeschiedenis, of eigenlijk verdient 't niet eens dien naam. 't Is een episode uit mijn leven, als het leven van een schoolmeester ten platten lande episodes heeft. Dit meisje is het eenige, aan 't welk ik ooit iets meer dan-gewoon lager onderwijs gegeven heb. Dit is een gewichtig iets voor iemand van mijn beroep. 't Staat gelijk met een buitenlandsch reisje. De zaak is overigens heel eenvoudig.</p>
<p>'t Lieve kind was bij mij op school en scheen zich in niets te onderscheiden van de anderen. Zij leerde zooveel en zoo weinig als ze leeren moest. Zij was gehoorzaam en gemakkelijk te leiden, maar oogenschijnlijk niet aanvalliger dan vele harer speelkameraadjes. Ik wil u graag bekennen dat zij zeker wel twee jaar op school was geweest voordat ik, zooals men dat noemt, meer werk van haar gemaakt had dan van de rest. Alleen had 't mij kunnen treffen dat zij buitengewoon gevoelig was voor lof en blaam, maar ik herinnerde mij dit later pas. In den beginne hield ik dat voor niets anders dan ordinaire zenuwachtigheid, zooals gij ze in elke school dagelijks tegenkomt. Ik noemde 't zelfs een paar maal een ziekelijke gewoonte, die wel zou overgaan als 't meisje wat ouder werd. Eenmaal heb ik haar daarover zelfs ernstig bestraft....</p>
<p>Nu, ik ben, gelijk licht te begrijpen is, geen psycholoog en, evenals ik 't mijzelven licht kan vergeven dat ik dikwijls een dommen jongen een heel jaar lang voor een bijzonderen vluggert heb aangezien, durf ik ook wel absolutie nemen voor de kleine onrechtvaardigheid die ik beging, toen ik haar diep vrouwelijk gevoel voor zwakheid van zenuwen hield....</p>
<p>Er gebeurde iets, waardoor mijne oogen geopend werden.
<pb n="154"/>Erger u niet, als 't in uw oog een te onbeduidend geval is. Voor mij was 't een... wereldgebeurtenis.</p>
<p>'t Was op een Maandagmorgen. Ik begon, zooals ik steeds gedaan heb, ik begon de week en den dag met de kinderen 't een en ander te vertellen. Ditmaal had ik een episode uit de algemeene geschiedenis genomen, zonder evenwel te zeggen dat ik ze daaruit had, want, als vak behandeld, ligt de historie van Grieken of Romeinen niet op mijn weg.</p>
<p>Ik vertelde dus zonder datum of locale kleur, hoe de Consul Brutus zijn beide zonen ter dood had veroordeeld en stelde dit voor... zooals ik 't geleerd en (ik moet het tot mijn schande zeggen) tot op dat oogenblik steeds beschouwd had: als een voorbeeld van rechtvaardigheid, als de daad van een man die zijn eed en plicht kende en 't vaderland boven zijn eigen kinderen liefhad. Of 't nu kwam omdat dit onderwerp te afgetrokken was voor mijne kleine hoorders, of wel door de omstandigheid dat ik minder goed vertelde dan anders, ik merkte al ras dat de gewone aandacht ontbrak, dat mijn Brutus niet zooveel belangstelling vond als dikwerf aan 't een of andere sprookje te beurt gevallen was en gelijk bijvoorbeeld de tocht naar Chattam, of de Ruijter's jeugdige onbezonnenheid had mogen inoogsten... Dit maakte mij moe en moedeloos. Ik voelde dat de warmte, die aan het onderwijs leven en geur moet geven, niet aanwezig was; dat de ware wijding niet komen wilde; en, volgens den gewonen loop der menschelijke hartstochten, werd ik wrevelig op de kinderen. Een paar maal liep mijn oog langs de rijen en was ik op 't punt de aandacht te verlevendigen door eene vermaning, die bij mij tot de zeldzaamheden behoorde en sinds lang uit mijne paedagogiek geschrapt was.... toen op eenmaal mijne attentie op het meisje viel, dat ons zooeven verliet. Ik herin-<pb n="155"/>ner mij niet dat ik ooit door een kinderoog zoo getroffen ben, geweest, dat ik ooit de diepste smart en de edelste verontwaardiging zich zoo helder heb zien afspiegelen op een gezichtje van tien of elf jaar. 't Kind zat mij aantestaren alsof er niets en niemand anders in het schoolvertrek was dan zij en ik. Ze was blijkbaar tegenwoordig bij het tooneel, dat ik teekende. Hare lippen beefden, terwijl een hooge blos naar de teere wangen steeg en zich verloor in de kleine wenkbrauwen, die half toornig, half droevig gefronst waren. De boezem hijgde naar lucht. 't Was of ik zag hoe de kleine vuist zich samenkneep onder de 
schooltafel.... en op eens, alsof de smart te groot werd, alsof de maat der droefheid overliep.... zag ik twee dikke tranen neerdruppelen langs hare wangen en veranderde de uitdrukking harer oogen in een bede om niet voorttegaan... Onwillekeurig hield ik op, zei dat 't voor heden genoeg was en beval de kinderen hunne rekenboeken voor den dag te halen’...................</p>
<p>Meester Pot zweeg eenige oogenblikken. Ik zag dat de herinnering dier scène hem pijn deed.</p>
<p>‘Ik heh mij nooit iets laten voorstaan,’ vervolgde hij, ‘op mijn paedagogischen tact. Indien ik een kinderziel nu en dan gewond heb, is 't zonder opzet geschied; indien ik het gekrookte riet heb gespaard, is 't evenmin tengevolge van mijn doorzicht in opvoedkunde. Gelijk in de meeste gevallen liet ik mij ook nu door mijn instinct leiden: ik deed geen enkele poging om onmiddellijk verklaard te krijgen wat mij duister was in dit geval. 't Komt mij voor dat wij met de smart even kiesch, zoo niet nog omzichtiger moeten omgaan dan met de blijdschap. Een innerlijk gevoel zei mij ook toen, dat ik het kind geen verklaring moest vragen in het bijzijn van de anderen en ik ging dus, hoeveel moeite 't mij
<pb n="156"/>ook kostte, aan 't oplossen van arithmetische problemen, alsof geen belangrijker vraagstuk mij bezighield.</p>
<p>Toen de school uitging, verzocht ik onze kleine even te blijven. Ik zag dat zij dadelijk begreep, wat ik wilde. Dezelfde hooge blos kleurde weer hare wangen en met een angstige uitdrukking keek zij hare kameraadjes na.</p>
<p>Ik nam haar mee naar mijn achterkamer en begon met de verzekering dat ik niet boos op haar was, dat ik integendeel met heel veel genoegen hare belangstelling had opgemerkt, dat zij onbeschroomd met mij moest spreken, dat ze wel wist, dat de kinderen dit altijd mochten doen. Daarop vroeg ik wat haar droefheid zoo had opgewekt, waarom zij tranen gestort had bij mijn verhaal.</p>
<p>Gij begrijpt, dat ze ondanks die plechtige verzekeringen weer begon te kleuren en te schreien, dat ik meer dan eenmaal mijne bemoediging herhalen moest, eer ik er uit kreeg wat ik weten wilde. Eindelijk bekende ze mij onder vernieuwde tranen en angst.... dat ze dien Consul Brutus, van wien ik verteld had, een monster vond, dat zij 't niet helpen kon, misschien heel eigenwijs en ondeugend was door dat te zeggen, maar dat een vader, die zijn eigen kinderen ter dood veroordeelde, in haar oogen een misdaad beging, al gebeurde dat onder den schijn en in de meening dat hij zijn plicht deed jegens 't vaderland....</p>
<p>Zij vertelde mij dit natuurlijk in gansch andere bewoordingen. Zij deed 't beter.... Maar toen zij dit, hoe dan ook, gezegd had, begreep ik dat het ongelijk aan <hi rend="spat">mijn</hi> kant was. Zooals ik straks zei, had ik die historie op de gewone manier in het licht van de hooggeprezen Romeinsche burgerdeugden bekeken. Dit eenvoudig, ongekunsteld en ongeleerd kind van 't land gaf mij een lesje in de historische critiek, dat ik nooit vergeten heb.</p>
<pb n="157"/>
<p>Natuurlijk weidde ik daarover niet met haar uit. Ik vergenoegde mij met haar de hand op 't hoofd te leggen en te zeggen dat ze een braaf kind was, en dat wij van tijd tot tijd eens samen over een en ander uit de geschiedenis zouden praten. Ze mocht dan bij mij komen buiten de schooluren en ik zou haar een heelen boel vertellen wat haar geen tranen behoefde te kosten, maar haar zou leeren hoe goed God was en hoe er veel brave menschen op de wereld geweest zijn. Nu, dit is de eenvoudige aanleiding geweest, waardoor ik aan dit kind een onderwijs gegeven heb, 'twelk ik, zonder vrees voor verwaandheid, middelbaar onderwijs durf noemen. Ik heb daarbij gaandeweg een hart leeren kennen, zoo rein, en zoo trouw aan zijn reine beginselen, als ik nooit weer ontmoette en.... ge zult er om lachen misschien... maar ik verzeker u plechtig dat menig feit uit de geschiedenis mij in een heel ander licht verschenen is, omdat ik 't <hi rend="spat">haar</hi> vertellen moest.</p>
<p>Als ik, om maar iets te noemen, tot haar spreken moest over den een of anderen despoot, van wien al de geschiedkundige hoeken, welke ik bezat, met uitbundigen lof gewaagden omdat hij jaren achtereen de schrik zijner vijanden geweest was en als een stormwind over de aarde gewoed had.... dan voelde ik dat de bewondering van mij week en plaats maakte voor een edeler gevoel van afschuw en mededoogen zoodra ik in hare oogen las, dat de moeders en kinderen der verslagenen voor haren geest kwamen en dat haar hart gruwde van de stroomen bloed, die op hoog bevel waren vergoten.</p>
<p>Als ik bij 't verhaal der worstelingen van den zoogenoemden derden stand mij warm maakte en met zeker genot over de moordtooneelen sprak, die paal en perk gesteld had-<pb n="158"/>den aan 't geweld en het onrecht der grooten, dan behoefde ik haar maar aantezien om voor mij te zien oprijzen de schimmen der duizenden en nogmaals duizenden, die in de dienst van die grooten gevallen waren voor een wel onrechtvaardige zaak, maar aan welke zij trouw gezworen hadden.</p>
<p>Daarentegen wist ik al spoedig waar ik vertoeven en de kracht der wereldgeschiedenis zoeken moest, waar ik 't meeste gewicht kon aanbrengen voor een toehoorderes van zooveel diep gevoel en oprechten eenvoud.</p>
<p>De edele daden, waarbij het hart op den voorgrond trad, de liefelijke verschijningen, in wier trekken zij den adel van ons geslacht kon lezen.... ze wekten haar volle sympathie, ze deden weer haar hartje hijgen, maar dan van ingenomenheid en belangstelling; ze ontlokten menigmaal weer een traan aan haar oog, maar van innig genot.</p>
<p>Toen wij een poos aan den gang waren, werd zij vertrouwelijker en begon nu en dan vragen te doen; vragen zóó naïef, zoo ongekunsteld en natuurlijk soms, dat ik in mijn hart God dankte, wijl ik zulk een parel had mogen vinden....</p>
<p>Ik wou dat gij haar gezien hadt toen wij, in den loop der wereldgeschiedenis, den eenigen en onovertroffenen onder de menschen tegenkwamen. Ik zag haar als voor mijne oogen nederknielen aan den voet van zijn kruis. Toen, want ze was toen reeds bijna zestien jaar, heb ik Maria Magdalena aanschouwd zooals geen schilder haar kan afbeelden, of neen, meer dan Maria Magdalena: een onschuldige en reine meisjesziel, die haren Heiland niet op de catechisatie in een leerboek, maar in het gewoel der wereld, in de volle drukte des levens, als den besten onder de besten gevonden had....’</p>
<p>‘En hebt gij ook andere vakken met haar behandeld dan
<pb n="159"/>de historie, meester?’ vroeg ik, toen Pot zweeg en mij den tijd liet om mijne indrukken te verzamelen.</p>
<p>‘Ja,’ antwoordde hij, ‘maar van de historie heb ik 't meeste werk gemaakt. Ik wil niet ontkennen dat meisjes die meer geleerd hebben dan mijn boerinnetje, misschien behoefte hebben aan andere vakken, maar behalve dat ik daarvan zelf minder weet, verbeeld ik mij dat wij met de historie evengoed een proef kunnen nemen bij onze meisjes als met iets anders.... en misschien beter.’</p>
<p>Ik had den moed niet, na al 't gehoorde, dit tegentespreken. Evenmin voelde ik mij opgewekt om te herinneren dat het onderwijs, door hem gegeven, niets gemeen had met 'tgeen wij onder Middelbaar onderwijs verstaan. Gelijk de eenvoudigheid van dat boerenkind hem beheerscht had, beheerschte mij de ongekunstelde ingenomenheid met zijn verhaal bij Pot.</p>
<p>Ik vroeg dus liever, welke resultaten hij meende verkregen te hebben.</p>
<p>‘En wat is er van uw boerinnetje geworden,’ zei ik, ‘behalve een van de bevalligste en mooiste meisjes, die ik ooit gezien heb?’</p>
<p>‘Ja,’ antwoordde de meester ‘mooi is zij, dat zegt gij terecht, en bevallig ook. Geen dame in de stad kan zich met haar in natuurlijke wellevendheid en gratie meten -, doch behalve dat is zij een engel van zachtheid en nederigheid.</p>
<p>Zij was een eenvoudig boerenkind, de lust en rijkdom harer ouders, bemind in huis en door allen die haar kenden, moeders hulp en rechterhand, vaders oogappel.... en zij is dit gebleven.... Geloof mij, meneer! 't is veel als wij blijven wat we als kind waren.... Maar ze is dat alles gebleven in verhoogde mate, met al de wijding die oordeel, ontwik-<pb n="160"/>keling van gevoel, veredeling van hart en verstand aan de natuurlijke gaven Gods kunnen bijzetten.... Zij is dat alles gebleven, maar doortinteld en bezield van het edelste vuur en de reinste liefde.’</p>
<p>‘En doet zij dat alles uit plichtgevoel, of met lust en uit overtuiging?’ vroeg ik weder. ‘Hindert 't haar niet dat zij, met de beschaving en ontwikkeling die gij haar gaaft, maar eene boerendochter is en blijven zal?’</p>
<p>Pot legde de hand op zijn hart en antwoordde: ‘God geve dat 't zoo is.... en ja, ik geloof wel dat 't zoo is. Van tijd tot tijd komt zij hij mij, en die uurtjes noemt zij de genoegelijkste van haar leven; gaarne wijdt zij een gedeelte van haar vrije uren aan zieken of ongelukkigen, en nu en dan zie ik haar met eenige kinderen om zich heen op den drempel zitten en vertellen. Zij zegt mij dat zij gelukkig is.... en waarom zou zij niet?... Ben ik zelf niet gelukkig in deze kleine omgeving?’ En hij keek mij trouwhartig in de oogen. ‘Ik heb haar altijd geleerd wat ik mijzelven leerde, dat 't niet de schuld van God maar van onszelven is als wij ongelukkig of ontevreden zijn.’</p>
<p>&nbsp;</p>
<p>Meester Pot vergezelde mij een eind toen ik des avonds naar de stad terugwandelde. Onderweg praatten wij nog veel over zijn boerinnetje en een enkele maal nog over de zoogenoemde emancipatie der vrouwen.</p>
<p>‘In elk geval meester,’ zei ik hij 't scheiden, ‘in elk geval heb ik in u een voorstander van het middelbaar onderwijs voor meisjes gevonden.’</p>
<p>‘Gij kunt er mij wel bijrekenen als ge wilt,’ antwoordde hij. ‘Als ge maar in aanmerking neemt dat de meeste paedagogen, evenals ik, nog van de meisjes moeten leeren wat
<pb n="161"/>doceeren is. Als ze daarnaar willen luisteren en niet eigenwijs zijn, dan geloof ik zelfs dat het meer uitgebreid onderwijs aan meisjes, of hoe gij 't noemen wilt, hier en daar op de meeste wetenschappen een nieuw licht zal werpen, waarvan ook de jongens nog voordeel zullen trekken.....’</p>
<p>&nbsp;</p>
<p>En hiermee scheidden wij.</p>
</div>
<div type="chapter">
<pb n="162"/>
<head rend="h3">Portretten.</head>
<head rend="h4">Mijn vriend Melchisedek.</head>
<p>Mijn vriend Melchisedek is, als ge 't weten wilt, de zoon van een koster en de kleinzoon van een ontvanger. Kort na zijne geboorte stierven zijn ouders. Zeven jaar oud werd hij door zijne grootmoeder, de ontvangersweduwe, en twee tantes, die haar levenlang naar een dominé gevischt hadden, aan den tempeldienst gewijd. Onder den invloed dier wijding is mijn vriend den weg naar de gehoorzalen der godgeleerdheid gaan bewandelen, zoodra hij met <hi rend="spat">spa</hi>, <hi rend="spat">aa</hi> en <hi rend="spat">slee</hi>, <hi rend="spat">ee</hi> klaar was. Langs de effen paadjes van het vereenigd catechetisch en verchristelijkt schoolonderwijs werd hij de poort van het gymnasium binnengeleid. Daar heeft hij de gewone, overbekende indrukken van het classicisme ontvangen, zonder besmet te worden door de weelderige fantasiën van de gezalfden des heidendoms. Hij was tegen de liederlijkheden van Ovidius en de jovialiteiten van Horatius gepantserd door zijn vroegtijdigen omgang met koning David en Salomo, die hij nooit anders dan in het bijzijn van zijn grootmoeder en zijne stemmige tantes ontmoet had.</p>
<pb n="163"/>
<p>Toen mijn vriend genoeg Latijn en Grieksch kende om naar de academie te gaan, kreeg hij, door bemiddeling van een paar dominé's (die op dat moment zelve geen zonen op studie hadden) een beurs, en bovendien van een aanzienlijken meneer, bij wien een van zijne tantes huishoudster geweest was, de toezegging dat hij om den jongen denken zou. Ook had hij nog uitzicht op een paar beurzen, die vacant zouden worden als de tegenwoordige gebruikers klaar waren, en ten slotte bewaarde grootmoeder in haar knipje een appeltje voor den dorst, welke paradijsvrucht (we zullen 't maar dadelijk zeggen) evenwel nooit voor den dag gekomen en, volgens het beweren van alle vrouwelijke belangstellenden, ook nimmer noodig geweest is. Hij kon er, bij zuinig overleg, met 'tgeen hij had best komen. De dames hadden het onder een kopje koffie tot op een cent na uitgerekend. 't Zou schande zijn als hij er niet mee toekwam; ze hadden het zelfs heel ruim genomen. Voor zijne kleederen was zooveel uitgetrokken, dat hij er als een banjerheer zou uitzien, wanneer hij niet met zijn ellebogen op de collegebanken lei en (gelijk ze hem honderdmaal gezegd hadden) zoodra hij thuis kwam zijn goede pak uitschuierde en zijn huisjas aantrok. Voor zijn ondergoed en de wasch zouden <hi rend="spat">zij</hi> wel zorgen. Hij had heel knap ondergoed en daarmee kon hij 't best vijf jaar uithouden. De dominé, een huisvriend van de familie, was zoo goed hem alle theologische boeken, die hijzelf missen kon, aftestaan en heel veel meer dan 't collegegeld behoefde dus niet onder de rubriek wetenschappelijke uitgaven voortekomen. Op den post eten wilde het commité hem natuurlijk niet beknibbelen. Hij moest volop zijn genoegen kunnen nemen, maar ze zagen volstrekt niet in waarom hij lekkere dinétjes zou bestellen, en als hij met grootmoeders verjaardag thuis kwam en dan
<pb n="164"/>een glas wijn kreeg, was dit meer dan genoeg. Hij hield, na aftrek van kamerhuur en slijtage aan schoenen, nog ruim voldoende zakgeld over om, als hij eens met een goeden vrind een verre wandeling gedaan had en wat rusten wou, een glas bier te nemen. Dat gunden ze hem gaarne, enz. enz.</p>
<p>Op deze manier bonden grootmoeder en de beide tantes dezen westerschen Nazireër, in afwijking van de traditioneele oostersche gewoonte, de wilde haren op, eer hij naar de verleidelijke academie ging.</p>
<p>Toen mijn vriend zijn oogen opsloeg in de stapelplaats der wijsheid, die zijne belangstellende bloedverwanten voor hem uitgekozen hadden, verbeeldde hij zich in een geheel andere wereld te zijn dan hem was voorgespiegeld. Een verloopen student had hem, bij gelegenheid der bevestiging van een nieuwen dominé in de buurt, in een verboden conferentie verteld, dat een hoogeschool een soort van <hi rend="spat">café chantant</hi> is, waar de champagne uit de pompen vloeit en zelfs de bedienden petilleeren van onbetaalbaar vernuft. De dominé, die zich in den laatsten tijd veel aan zijne voorbereiding voor de academie had laten gelegen liggen, had het leven van den student geschetst als een dagelijksch verkeer met allerhartelijkste en fideele professoren, een soort van vaders zonder doopverplichtingen, wier geheele programma uit zachte vermaningen en vriendschappelijke kwinkslagen bestond. De tantes, die nooit een hoogeschool gezien, maar in hare droomen ook het studentenleven harer begeerde echtgenooten doorloopen hadden, wisten hem te vertellen dat het verkeer met de wetenschap evenals dat met de commilitones glad ijs is en behalve glad ook zeer gevaarlijk ijs. - Zij hadden dit al vermoed, toen zij als jonge meisjes eens door twee vacantiehoudende studenten, met de petten op één oor, waren nagezeten;
<pb n="165"/>eene herinnering, die haar nog jaren daarna een schrik had gegeven voor alle mannen, die hun pet niet rechtzinnig over de oogen trokken.</p>
<p>Mijn vriend nu zag op den eersten morgen van zijn academieleven niets van dat alles: noch van het lustige <hi rend="spat">café chantant</hi>, noch van de vaderlijke professoren, noch van het gladde ijs. Hij vond dat eene academiestad al bijzonder veel op elke andere stad gelijkt en bemerkte, toen hij den rector magnificus, die hem den vorigen avond had ingeschreven, tegenkwam, niets vaderlijks in den rectorsblik.</p>
<p>Wat mijn vriend verder ondervond was even weinig als deze eerste indrukken, geschikt om hem de toekomst rooskleurig te teekenen. Hij was (ik durf het verklaren op grond van 't geen ik nu weet) reeds toen een nobele, beste jongen met een warm hart en een echt liberalen geest, maar werd toch door al zijn medestudenten van den eersten dag af voor een sukkel gehouden. 't Valt niet te ontkennen dat zijn geheele optreden dien indruk rechtvaardigde; 't is evenwel zeker dat de dwaling veel korter zou geduurd hebben, als studenten werkelijk waren wat de Flanors op hun guitaar spelen en de reunisten op het dessert zoo luide trompetten, namelijk menschen met een open oog voor alles wat de ploertige wereld niet ziet en met een geheel anderen maatstaf dan de ploertige wereld wèl gebruikt.</p>
<p>Ook studenten beginnen aan het kleed eer zij aan den man komen. Ook studenten vragen naar naam of geld, voordat zij genoeg hebben aan persoonlijke verdienste. Ook studenten (en ik zal hun dit evenmin kwalijk nemen als dat zij liever op de societeit dan op 't college zitten), ook studenten kijken bij hun nieuwe makkers naar de <hi rend="spat">entrée de chambre</hi> en het gemakkelijke discours, meer dan naar de burgerlijke en maat-<pb n="166"/>schappelijke deugden, die evengoed het sieraad van een deurwaarder, of de glorie van den secretaris van een polderbestuur kunnen zijn!</p>
<p>Mijn vriend werd dus drie jaar lang voor een zoogenaamden <hi rend="spat">loog</hi> aangezien, voor een wezen zonder aesthetische vorming, zonder iets wat naar wijnproeverstalent of smaak voor fijne sigaren zweemt. Als de pieten van de academie hem tegen kwamen, waren zij blijkbaar te eenenmaal onbewust van zijn bestaan. Ze zouden hem 't ondersteboven hebben kunnen loopen, zonder te weten dat zij een broedermoord begingen. Als een hunner zijn groet toevallig beantwoord had, zouden de anderen vermoed hebben dat hij de zoon van zijn huisbaas groette. Zóó onnoozel aristocratisch kunnen pieten aan de academie zijn.</p>
<p>&nbsp;</p>
<p>Mijn vriend was niet, als vele anderen, onverschillig voor die minachting. Nog veel verder was zijn hart verwijderd van den wrevel, waardoor onderscheiden zijner lotgenooten zich wreekten, of van de hevigheid, waarmee hun vrome collegezin tegen de losbandigheid der anderen opkwam. Hij ('t was een fout in zijn karakter waardoor hij bitter geleden heeft), hij bewonderde die pieten en keek hen benijdend na, als zij met vasten tred en rustigen moed langs 's Heeren straten liepen. Hij meende dat zij 't moesten zijn voor wie het leven aan eene hoogeschool werkelijk met het bezoeken van een <hi rend="spat">café chantant</hi> gelijkstaat; dat 't de troetelkinderen hunner verbeelding moesten wezen, die de nommers voor het feestprogramma van Minerva dicteerden, een programma, waarop van de colleges alleen 't scherzo en de finale voorkomen, waarop de examens onder de kleine ververschingen staan genoteerd.</p>
<pb n="167"/>
<p>Daarentegen waren de vaderlijke professoren van dominé al spoedig een walg in zijne oogen. Hoe vaderlijker een professor was, hoe minder hij mijn vriend beviel.</p>
<p>'t Gebeurde aan het einde van dit tijdperk in zijn studentenleven, dat er een schijnbaar kleine beweging onder de theologanten ontstond. Een paar van deze (die moediger en, zooals mijn vriend mij later in vertrouwen vertelde, in den grond der zaak zedelijker, dat is conscientieuser, waren dan de rest) verklaarden op een mooien zomerschen morgen, na afloop van een college in de dogmatiek, waarbij een geheele synode van sophisten en casuïsten had voorgezeten, dat zij 't niet langer konden uithouden en ook geen plan hadden 't langer uittehouden; dat zij 't al lang tot stikkens toe benauwd hadden gehad, en dat zij de eerstvolgende gelegenheid zouden aangrijpen om openlijk in oppositie te komen. De theologie was in hun oog de wetenschap van 'tgeen den godsdienstigen mensch betreft en niet van het vloekende en verketterende leerstuk. Indien God hen geschapen had om al hun gezond verstand gevangen te geven onder de gehoorzaamheid aan het leerstelsel, dan wenschten zij liever geen gezond verstand ontvangen te hebben. Indien de kleinste profeet meer te zeggen moest hebben dan de grootste ervaring; indien de duisterste bladzijde uit een brief van Paulus gezag moest voeren boven het rijke menschenleven, dan verlangden zij niet langer gemeenschap te houden met zooveel onnatuurlijkheid en gewetensdwang, dan hadden zij de eer te verklaren dat de theologie een misselijke zaak was.</p>
<p>Terwijl deze heethoofden, tot schrik van allen in den lande, zoo spraken, haalden zij zenuwachtig maar vastberaden alles Wat ze maar grijpen konden bijeen en richtten daarmee eene barricade op. Vervolgens plantten zij de oproervaan daar
<pb n="168"/>bovenop en noemden die de banier der gewetensvrijheid. Al wat bang voor schieten was, maakte beenen en liet de insurgenten alleen.</p>
<p>Mijn vriend behoorde niet tot die eerste oproerkraaiers. Zelfs moet ik bekennen dat de beweging hem in den beginne een schrik op 't lijf joeg, dat hij zijne ooren niet durfde vertrouwen. Alsof al wat hem tot op dat tijdstip heilig geweest was in gevaar verkeerde, greep hij vol angst naar den bijbel, of klampte hij zich op zijn eenzaam kamertje krampachtig vast aan de theologische boeken, die hij van zijn dominé gekregen had.</p>
<p>Evenwel, ook hij had reeds lang zijn sluimerende bezwaren gehad; ook hem waren de bedenkingen en twijfelingen naar de keel gestegen; ook zijn hart was benauwd door menige vraag, die hij nu en dan met teksten en vervloekingen had verjaagd, maar die een uur later weer voor de poort gestaan en hem in den slaap gestoord had. ‘Ga achter mij, Satanus!’ riep hij ook nu onwillekeurig, maar de gewaande Satan legde hem de hand op den schouder, en toen hij omkeek was de booze zoo boos en zoo leelijk niet als hij wel dacht....</p>
<p>Wat hem van alles 't langst en diepst in het geheugen bleef, was de fiere houding van de revolutionairen op het college, de gloed die uit hunne oogen straalde toen zij verklaarden den gewetensdwang niet langer te zullen verdragen, toen hunne hand naar de banier greep om de vrijheid uit te roepen. Hoe erbarmelijk stak daartegen de houding dier anderen af, slaven en kruipende trosknechten, die even sterk door het uitzicht op hun testimonium als door achting voor den professor werden beheerscht....</p>
<p>Met die gedachten en indrukken legde mijn vriend het matte hoofd op de kussens en stond hij den volgenden morgen als een
<pb n="169"/>ander mensch op. Toen de gewichtige collegedag kwam, had hij zich openlijk bij de insurgenten aangesloten. - Toen de strijd begon, stond hij boven op de barricade. Weldra was hij de aanvoerder, het erkende hoofd der oppositie! Bij elken nieuwen veldslag bleek 't dat hem het commando van rechtswege toekwam, dat hij was aangewezen om de geheele campagne te leiden.</p>
<p>&nbsp;</p>
<p>Er kwamen nu kwade dagen, al streed hij ze moedig door. De professor, wien hij in 't openbaar getart had, nam hem onder vier oogen en sprak hem toe op den eigenaardig vaderlijken toon, waarvan zijn dominé hem zooveel had verteld. Hij had 't zwaar te verantwoorden eer hij tot de zekerheid gekomen was niet een vader maar een groot-inquisiteur voor zich te hebben. Zijn goedhartige grootmoeder, die haar geloof zeventig jaar lang als een kastanje in de asch gebraden en vervolgens op een stoof warm gehouden had, overlaadde hem met verwijten en verklaarde dat zij den dag verwenschte waarop ze hem aan den tempeldienst had toegewijd, ja, de beide tantes riepen de schimmen <hi rend="spat">harer</hi> dominé's op om getuigenis afteleggen van het geloof dat in hen zou geweest zijn, als zij bestaan en de tantes gelukkig gemaakt hadden door hunne liefde. Evenwel, toen de tantes 't hem te warm maakten, liep mijn vriend de deur uit en zocht het vrije veld....</p>
<p>Maar het ergste kwam nog toen de oude dominé er zich mee bemoeide. De man was werkelijk bedroefd. Hij had in zijne jeugd ook geweten wat twijfelingen waren, maar hij had ze overwonnen door studie en gebed.... Hij was door zijne tijdgenooten ook meermalen geprikkeld om aan het geijkte
<pb n="170"/>en bestaande den handschoen toetewerpen, maar hij had geen eer begeerd, die gepaard gaat met gevaar voor onze ziel, met de verleidingen van den hoogmoed en de verlokkingen der ijdelheid.... Zijn jeugdige vriend moest wel toezien hoe 't ging met die voorvechters van het nieuwe; wat het einde was van die aanvoerders en baanbrekers, die de palen achteruitzetten, welke de vaderen hadden geheid.... Dominé kende al die bewijzen en tegenbewijzen, al die verklaringen en tegenverklaringen, waardoor de spiegel der waarheid dof en beneveld wordt voor onze oogen.... Dominé beschreef alles wat er in hem was omgegaan sinds 't moment waarop de strijd begonnen was.... Dominé wees hem met den vinger aan waar hij langer en waar korter had vertoefd, wat hij toen en vervolgens en daarna had gevoeld en gedacht....</p>
<p>Ongelukkig - - -, of gelukkig toonde dominé bij deze gelegenheid precies vijftig jaar bij den tijd achter te zijn. Zijn horloge was blijven stilstaan op 't moment toen het classicale bestuur zijn ongeschoren kruin gezalfd had met de olie van het priesterambt. De twijfelingen, die hij bestreed, waren die van onze grootvaders; de leerstukken, die hij handhaafde, had mijn vriend reeds voorlang in een kabinet van antiquiteiten zien staan.</p>
<p>En evenwel, en juist daarom misschien, viel 't den jongen man zoo hard dezen oudgediende met onze nieuwere tactiek en onze verbeterde wapenen te bevechten; daarom liet hij zich liever schijnbaar slaan, en beloofde hij in geen geval tegen plicht en geweten te zullen handelen. De oude man lei hem zelfs bij het scheiden, niet zonder zegen, de hand op het hoofd. Melchisedek zou in geen geval vergeten, dat hij een braven vriend in het verlaten kamp had, die, als hij hem vloekte,
<pb n="171"/>niet de helft zijner ketterijen zou kennen; ja, die voor hem bidden zou zoolang zijn bekrompenheid 't hem toeliet.</p>
<p>&nbsp;</p>
<p>En ondertusschen vervolgde de bergstroom zijn loop naar de smachtende vlakte, al viel nu en dan een rotsblok met daverend geweld in de bedding en al spatte het schuim hoog op tegen de steile wanden aan den linker- en rechter oever. Mijn vriend werd een priester, maar geen die opgevoed was in de school der Levieten.</p>
<p>Hijzelf ging er op uit om zich een weg te banen door het kreupelhout der theologie. Hijzelf sloeg de hand aan den ploeg om voren te maken voor het zaad dat hij winnen moest, zou hij niet van honger vergaan als de winter kwam.</p>
<p>In die dagen heb ik hem avond aan avond met de hand onder het hoofd gevonden, met een pijnlijken trek van inspanning en vermoeienis op het gelaat. Hij zat, zei hij dan met zijn weemoedigsten glimlach, te midden van puinhoopen, hooge obelisken, statige zuilen, schijnbaar stevige muren, maar hij kon ze niet maar even met den vinger aanraken of ze vielen om; zelfs als de adem der nieuwere wereldordening tusschen de ruïnen heenruischte, verbeeldde hij zich dat hij ze zag waggelen.</p>
<p>‘En zijt gij niet bevreesd,’ vroeg ik ‘dat ze u verpletteren zullen?’</p>
<p>‘Ik zou dat vreezen,’ was gewoonlijk zijn antwoord, ‘als ik een slooper was, die begeerige oogen op dat kostelijk marmer en dat sierlijk beeldhouwwerk sloeg; maar ik heb geen reden voor die vrees, omdat ik Gods eeuwige hand zoek in de eindige dingen en het ruime koepeldak des hemels niet langer meten wil met de ellemaat der schoolsche bekrompenheid.’</p>
<pb n="172"/>
<p>Toch behoefde men geen fijn menschenkenner te zijn om optemerken dat hij vaak pijn leed aan zijn hart, dat hij al zijn fierheid en moed noodig had om de taak, die hij zichzelven had voorgeschreven, te voleindigen.</p>
<p>Hij wilde een priester des Allerhoogsten worden, die de tempels kon zien afbreken en toch gelooven, maar hij wilde, om dat waardig te kunnen zijn, alle tempels hebben bezocht en opgemeten.</p>
<p>‘Eerst dan,’ zei hij, ‘als ik met de traditie en het geschreven woord volkomen zal hebben afgerekend, zal ik mijne knieën buigen in de vrije natuur en den God des Heelals prediken op het open veld.’</p>
<p>&nbsp;</p>
<p>Ik heb mijn vriend een jaar of drie later teruggevonden op zijn eenvoudig dorp.</p>
<p>Juist klonk het klokje van zijne kerk vriendelijk noodigend over de korenakkers, toen ik het dorp binnenkwam.</p>
<p>In plaats van mij naar de pastorie te begeven, lei ik mijn kleinen reiszak in de herberg neer en gïng met de schare op om hem te hooren.</p>
<p>'t Was een warm, bezield woord. Nu en dan kwam de vraag wel bij mij op of deze eenvoudigen het begrepen, maar geen enkele maal of zij ongevoelig waren voor den gloed, die van hem uitging. Wat hij zei, was ontleend aan het leven en den kring waarin zijne hoorders zich bewogen. Wat hij verzweeg, was quaestieus ten aanzien van de bruikbaarheid en stichtelijkheid. Toch kwam 't mij voor, dat hij al te roekeloos brak met de traditioneele vormen, dat zijne beschouwingen en opmerkingen, hoe bezielend en heiligend ook, zouden gewonnen hebben in waardij indien hij ze meer gedoopt had
<pb n="173"/>in den geest en de kracht der eigenaardige bijbelsche terminologie.</p>
<p>Toen wij na kerktijd recht vertrouwelijk in zijn tuin zaten, gaf ik hem deze opmerking in overweging. Hij antwoordde:</p>
<p>‘Ik heb 't eerlijk en met de heiligste bedoelingen beproefd, want ik dacht er juist zoo over als gij, maar 't is mij onmogelijk. Ofschoon ik een diepen eerbied en een misschien wel wat overdreven vereering koester voor de woorden en stijlvormen van het oude en nieuwe testament, moet ik, om goed te spreken, mijn eigen taal mogen gebruiken. Ik heb 't beproefd, zooals ik zeg, maar 't is mij of ik huichel. Wel is waar dwaalt mijn geest, te midden der dagelijksche dingen, vanzelf weer naar de bezielde volzinnen des bijbels heen, maar ik moet hem vrijlaten. Zoodra ik hem aan banden ga leggen, is 't of de bezieling van mij wijkt. Zoo ik haar door bijbelteksten wil terugroepen, begin ik te strompelen en.... ik struikel over mijn eigen stof.’</p>
<p>&nbsp;</p>
<p>Ik had nog dienzelfden dag de gelegenheid om optemerken dat deze verklaring oprecht was. Ik vergezelde mijn vriend bij een ziekenbezoek. Een teringlijder had in een oogenblik van moedeloosheid om hem gezonden en daar Melchisedek zijn patient kende, vond hij er geen bezwaar in dat wij samen gingen. ‘De arme jongen is mij als een broeder geworden,’ zeide hij; ‘hij kan nu en dan een onbedwingbare behoefte hebben aan mijne tegenwoordigheid.... ik geloof alleen om mij te zien en naar mijne stem te luisteren. Die sympathiën behooren, haar ik meen, in het Koninkrijk der Hemelen te huis, ofschoon er niet op gerekend is in het formulier voor den ziekentroost....’</p>
<pb n="174"/>
<p>Toen wij bij den kranke kwamen, zag ik dat mijn vriend den toestand en de verhoudingen goed had geschetst. Hij had zich nauwlijks naast het bed neergezet, of over het bleeke gelaat van den lijder speelde een vriendelijke glimlach en de dunne doorschijnende hand werd naar den predikant uitgestoken. Geen minuut later of ze zaten als twee levenslustige knapen over alles en allerlei te praten, over de zon en over den dood, over de bloemen en over het menschelijk leven, dat brozer is dan de bloemen. Alleenlijk spraken zij geen woord over het schuldverzoenend lijden, noch roerden het punt der barmhartigheid als een hoofdstuk der belijdenis aan, wel als een zonnestraal op pasgedolven graven, als een profetie van eigen ervaring of een getuigenis van het eigen gemoed. Mijn vriend was daarbij welsprekend en sterk.</p>
<p>Geheel anders was 't toen onverwacht een man binnenkwam, die mij later als een <hi rend="spat">oefenaar</hi> uit de buurt werd aangeduid. Zoodra deze met het grof geschut zijner dogmatiek aanrukte, was Melchisedek in mijne oogen machteloos. Niettegenstaande hij, in het bewustzijn zijner kerkelijke roeping, den tegenstander dapper 't hoofd bood, was 't voor mij niet twijfelachtig dat hij feitelijk geslagen werd. Ofschoon hij geleerd genoeg was om den vijand onder zijne argumenten te verpletteren, wierp hij zijne projectielen zoo onhandig dat zij den geharnasten kampioen niet deerden maar integendeel te krijgshaftiger en overmoediger maakten. Zoodra hij 't met fatsoen doen kon, maakte hij een einde aan het gevecht door een paar gemeenplaatsen over de liefde en de verdraagzaamheid en de gulhartige aanbieding om het gesprek te hervatten.... als zij elkander weer zouden ontmoeten.</p>
<p>Toen wij de deur uit waren, zei hij zuchtend: ‘Die man vermoordt mij. Ofschoon hij een ongeleerde en, ik durf wel
<pb n="175"/>zeggen, alles behalve een onberispelijke leider der schare is, stel ik den beslissenden veldslag voortdurend uit en vrees ik dat hij mij in een eindelooze reeks van schermutselingen zal overwinnen. Ik geloof dat ik een Goliath zou kunnen vellen met één slingersteen, geworpen in den naam van Israëls God.... Maar ik heb geen geduld om met de rabbijnen of wie zich rabbijnen noemen nedertezitten en den talmud te lezen.’</p>
<p>En evenwel, hij bedroog zichzelven en mij, toen hij meende dat zijne kracht niet school in het debat. Ik werd daarvan weldra overtuigd.</p>
<p>&nbsp;</p>
<p>'t Was ergens in de buurt ringsvergadering en Melchisedek noodigde mij uit tot zoolang bij hem te blijven. ‘Onze ringsvergaderingen zijn niet onaardig,’ zei hij. ‘Gij zult er een paar rare kwanten zien, maar meer lust hebben om hen uittelachen dan hen te veroordeelen. Over het algemeen zijn 't geen kwade menschen, maar wat ernst en waardigheid betreft, laat de vergadering dikwijls veel te wenschen over. Niet dat ik mij voor stijfheid of vormelijkheid partij zal stellen, dat weet gij wel beter, doch ik verbeeld me, dat men zekere vormen van ordentelijkheid en beleefdheid dient in acht te nemen, vooral wanneer men oordeelt over andersdenkenden....’</p>
<p>‘O, nu begrijp ik wat gij bedoelt,’ viel ik hem in de rede. ‘Gij hebt zeker een stuk of wat orthodoxe collega's in de buurt en als die op de ringsvergadering komen, ergeren zij u door hun hoogen toon. Ja vrindje! dat zult gij modernen van die heeren moeten verdragen. Het clericalisme is eene macht, die in de schaduw der tronen geboren werd. 't Spreekt als zoodanig niet altijd even beleefd en welwillend.’</p>
<pb n="176"/>
<p>‘Gij verstaat mij verkeerd,’ antwoordde Melchisedek. ‘Ik heb het oog niet op mijne orthodoxe collega's, maar op een paar moderne academievrienden en tijdgenooten, die ik niet te hard val, hoop ik, als ik zeg dat zij nog geheel en al studenten gebleven zijn en in vele opzichten den naam van rare kwanten verdienen.’</p>
<p>Hij vertelde mij daarop 't een en ander, wat mij met verbazing en, ik wil 't wel erkennen, met ergernis vervulde: hoe de een zich over de sacramenten der kerk had uitgelaten alsof 't heidensche gebruiken waren -, en dit op den middag van denzelfden dag toen hij ze ‘bediend’ had; hoe de ander zijn grootste zaligheid scheen te zoeken in het dragen van zeer ‘opzichtige’ kleeren, niettegenstaande hij weten kon dat hij daardoor hooge belangen op 't spel zette; hoe een derde bij zijn preeken alle decorum den oorlog had verklaard door nu en dan opzettelijk geen enkel stichtelijk woord te spreken, maar zijn kansel eenvoudig te gebruiken voor een politiek vertoog of een litteraire studie. Ook vertelde hij mij zeer curieuse staaltjes van verwaarloozing der uitwendige belangen van kerk en gemeente, die door de bedoelde collega's bij de onverschillige dingen gerangschikt werden.</p>
<p>‘Gij weet,’ eindigde hij zijne mededeeling, ‘dat ik moderner hen dan de modernste, als deze phrase voor u bereikbaar is, maar ik kan dat kwajongensachtige in ons corps niet uitstaan. Als onze geheele verdienste gelegen is in het eeuwigjeugdige, dat onze richting als een zegen of als een vloek schijnt aantekleven, dan ziet 't er treurig voor ons uit. Wij hebben tegen de oude snorrebaarden der lijfwacht wel mannen, maar geen jongens noodig.’</p>
<pb n="177"/>
<p>De ringsvergadering werd gehouden in de achterkamer der herberg van een naburig dorp. Wij vonden er, toen wij kwamen reeds een zestal broeders gezellig bij elkaar.</p>
<p>Naar 't mij voorkwam was de toon uitmuntend, in zooverre als gulheid en openhartigheid voorzaten. Ofschoon zeer uiteenloopende richtingen toegedaan, zooals mijn vriend mij onderweg breedvoerig verteld had, hielden de collega's op de ringsvergaderingen gewoonlijk hun angels in en de verstandige praeses trachtte de behandeling van kittelige onderwerpen zooveel maar immer mogelijk was te vermijden. - Evenwel, dien dag zou dat niet gemakkelijk gaan. Er was een zeer netelig punt aan de orde.</p>
<p>Kort nadat de gebruikelijke voorstelling aan de aanwezigen had plaats gehad en ik een stoel had genomen, kwam nog een zestal collega's binnen en verklaarde de president dat de vergadering compleet was. Er werden een paar pijpen en voor de rest sigaren aangestoken, en de zitting met hamerslag geopend. Terwijl de secretaris zijne notulen las, keek ik de tafel eens rond. Reeds bij den eersten oogopslag begreep ik hoe de richtingen verdeeld waren.</p>
<p>Rechts van den voorzitter, een oud eerwaardig man, die kennelijk door alle partijen hoog geacht werd, zaten de behoudende mannen, vier heeren met eerlijke gezichten, maar zoo op 't oog met weinig veerkracht en weinig geleerdheid. Zij schenen zelfs niet ongenegen om onder het smakken aan hunne pijp de theologie te vergeten, overtuigd dat zij haar, thuis gekomen, weer precies zóó zouden terugvinden als zij haar straks hadden achtergelaten.</p>
<p>Op dezen volgden twee jeugdige orthodoxisten, waaronder één met zwarte oogen, die niet precies recht in hunne kassen stonden, en met verblindend witte tanden, die hij even dikwijls
<pb n="178"/>liet kijken als de mooiste jongejufvrouw. <hi rend="spat">Zij</hi> rookten geen deftige pijpen, maar een geurige nieuwerwetsche sigaar; doch zij luisterden met aandacht naar het geringste wat er in de notulen voorkwam. Toen daaruit bleek, dat een van hen de vorige keer een onjuistheid gezegd had, protesteerden zij beiden en verzochten een andere redactie.</p>
<p>Links van den praeses zat het vijftal gedecideerd modernen, ook allen jong en voor 't meerendeel hoogblond. 't Was merkwaardig hoe zij, met uitzondering van mijn vriend, de voorlezing der notulen met volkomen minachting bejegenden. Zij lachten en hadden fluisterend allerlei grappen aan de hand. Een vooral onderscheidde zich daarbij. 't Bleek mij later dat hij aan de collega's vertelde, hoe hij zijn kerkeraad en al de boeren gefopt had. Zijne gemeente was voor 't meerendeel zeer behoudend. Hij was er, om zoo te zeggen, door eene vergissing beroepen en meende zich om die omstandigheid in vele opzichten naar de wenschen der meerderheid te moeten schikken. Evenwel, als hij ze foppen kon, liet hij 't nooit na. Zoo had hij ook nu weer een zeer modern boekje weten binnen te smokkelen door de toevallige overeenkomst van den naam des schrijvers met dien van een der orthodoxe families in Den Haag. Hij had op de vraag van een paar gemeenteleden naar den geest van het geschrift niet ja en niet neen gezegd, maar eenvoudig de schouders opgehaald. Daaruit hadden ze opgemaakt dat 't zeker een bijzonder sterk geprononceerd orthodox boekje moest wezen en 't gekocht.... De collega's vonden die grap onbetaalbaar.</p>
<p>De secretaris, die onder de hand zijne notulen ten einde gebracht had, behoorde met de twee nog onvermelde leden van dezen kring tot de gematigden. Ik merkte dit spoedig uit zijne adviezen en schreef hieraan vooral de onder-<pb n="179"/>scheiding toe, waarmee hij door partijen behandeld werd.</p>
<p>De voorzitter opende nu de beraadslagingen over een paar punten van huishoudelijken aard, die mij geen belang inboezemden. Vervolgens kwamen de heeren aan de quaestie waarover mijn vriend mij gesproken had. Zij werd behoorlijk ingeleid en door een paar der vurigste modernen onmiddellijk tot de volle hoogte opgevoerd. 't Betrof de weigering van een der jonge orthodoxen om zijn kansel aftestaan aan een vroegeren leeraar in zijne gemeente, die een andere richting was toegedaan. Met al de woestheid, die aan verontwaardiging zonder beleid eigen is, stormden de jeugdige moderne ijveraars op deze vesting der onverdraagzaamheid los en tartten en sarden zij de tegenpartij, die van haren kant niet in gebreke bleef hen met gelijke hevigheid te ontvangen. Zelfs lei een der laatstbedoelden zijn sigaar neer, stond op en begon een formeele redevoering, waarin warmte en kracht 't gemis aan argumenten en ordentelijkheid nauwelijks deden gevoelen. Zijn pleidooi voor het recht van ieder om in dezen te doen wat hij verkoos, was wezenlijk niet zonder verdienste. Zijne opsomming van bewijzen voor de onverdraagzaamheid van vele modernen wanneer deze voor hunne dusgenoemde goede zaak ijveren, was werkelijk verpletterend, en zijne uitnoodiging aan de collega's om 'tzelfde te doen wat zij deden en hen te bevechten met open vizier, zonder dat hij zelfs een schijn van maatschappelijke beleefdheid en welwillendheid verlangde, klonk vrij wat beter dan menige zoetsappige declamatie van den overkant. Zijne woorden maakten dan ook blijkbaar indruk op de gematigden, om wier meening 't alleen te doen was, en brachten zelfs een enkelen van de modernen in tweestrijd. De linkerzij week terug. Zij sloeg een paar malen wanhopig in het rond, maar keek tevens achter zich naar een vast punt, waarheen ze zou
<pb n="180"/>kunnen retireeren. Zij vermande zich nu en dan en sloot de gelederen. Zij rukte met verbittering telkens weer op den vijand aan.... doch werd slag op slag geslagen.</p>
<p>Reeds werd de toon der orthodoxen hoogkrijschend. Reeds klonk het gevoel van triumf door de ironie heen. Reeds scheen 't dat de vergadering eene conclusie tegen den zin der liberalen zou nemen.... toen mijn vriend de stem verhief en eenige oogenblikken aandacht vroeg. Nog had hij geen tien woorden gezegd of ik bemerkte dat de bordjes zouden verhangen worden.</p>
<p>Hij begon met de erkenning van het goed recht van elk der broeders om in deze zaak te doen wat hij, of liever, wat de kerkeraad zijner gemeente verkoos. Hij constateerde dat geen ringsvergadering 't recht had, om eene beslissing te nemen of ook maar pressie uitteoefenen op 't geen ieder zou meenen te mogen en te moeten doen. Wij waren vrijgeboren zonen der kerk; de predikant had geen andere instructie dan naar plicht en geweten te arbeiden voor het koninkrijk der hemelen. Niemand mocht heerschen over eens anders geweten. Maar hij gaf aan de broeders orthodoxen in bedenking of 't christelijk, of 't in het welbegrepen belang hunner eigen zaak was, gebruik te maken van het recht dat zij formeel bezaten. Waren er niet in hunne gemeente, die den vorigen leeraar hadden aangehangen en innig liefgehad? Was 't zoo gevaarlijk een broeder in de heilige bediening, die van hen in richting verschilde, den preekstoel aftestaan dat zij daarvoor de bedoelde gemeenteleden wilden grieven? Kon 't hun aangenaam zijn, indien later, bij mogelijke verandering van toestanden, hun en hunnen vrienden geweigerd werd, wat zij nu aan hunne tegenstanders weigerden.</p>
<p>Hij deed dus een beroep op die wederzijdsche welwillendheid,
<pb n="181"/>waardoor meer was opgebouwd dan door duizend dogma's. Hij verzocht hen zichzelven te beproeven en te getuigen of er geen wrevel in hen was tegen de hardheid van hun eigen systeem.</p>
<p>Ook hij was instinctmatig opgestaan toen hij zoo sprak, terwijl zijn toon in kracht en vastheid won naarmate de bezieling scheen te klimmen. Hij sprak zelfs sierlijker hoe meer zijne verontwaardiging over de onverdraagzaamheid, die hij schetste, toenam.</p>
<p>Weldra liet hij het onderwerp in discussie geheel en al los en klom hij in den geest hooger en hooger op, totdat al wat aardsch en klein en kleingeestig was onder zijne voeten lag. Weldra was 't duidelijk dat hij de plaats waar hij sprak en de broeders die naar hem luisterden, niet meer bespeurde. Hij scheen vergeten te hebben dat er een dogmatiek bestond, die hen meer of minder van elkaar verwijderde; dat er beginselen en voorstellingen waren, die als een dam tusschen hen in lagen. Hij sloeg met de vlakke hand al de brooze gebouwen, door menschen ter gemeenschappelijke aanbidding opgetrokken, in puin, of keerde met een medelijdenden glimlach den rug toe aan de dwaasheid, die verdeelt en scheidt waar de gansche schepping tot eenheid vermaant.... Daarop weder nederdalende in de vlakte, legde hij de vrienden en broeders in Christus met een weemoedigen glimlach de tafelen der eeuwige wet, de wet der liefde voor.</p>
<p>'t Was onmiskenbaar dat zijne woorden, of liever de bezieling die van hem uitging een diepen indruk maakte. Al vloog de vurigste der orthodoxen herhaald naar zijne wapenkamers.... de zegepraal verbleef in deze schijnbaar onbeduidende, maar in dien kring zoo belangrijke zaak, aan mijn vriend....</p>
<pb n="182"/>
<p>Aan het eenvoudige gezellige dinétje, dat de ringsvergadering <hi rend="spat">more maiorum</hi> besloot, was Melchisedek de vroolijkste en prettigste aller gasten. Hij tintelde van vernuft, scheen nu en dan zelfs ondeugend als een knaap, die een vacantiedag heeft. Ten volle droeg hij zijn deel bij aan de plagerijen, die als een kruisvuur over de tafel vlogen. Of hij voegde zich, met allen zonder onderscheid, in een vriendschappelijk conflict. Zelden had ik hem zoo levendig, zoo vrij, zoo prettig opgewonden gezien. Ruimschoots ontving ook ik mijn deel van zijne onschuldige schimpscheuten. Geen bal kon ik hem toewerpen, of hij werd onmiddellijk teruggekaatst.</p>
<p>Evenwel, aan het dessert veranderde weer eensklaps zijn toon. Zonder dat ik zoo dadelijk de reden kon gissen, gleed er een zwarte wolk over zijn voorhoofd en zag ik hem vrij heftig tot een zijner beste vrienden en geestverwanten spreken.</p>
<p>Ziehier wat er gebeurd was.</p>
<p>Een der jonge modernen, door overmoed meegesleept en misschien wel naijverig op de lauweren van zijn collega, had het onderwerp van den voormiddag weder opgehaald en gaf zijn hart onbedwongen lucht in schimp en spot over al wat orthodox was of ooit geweest was. Terwijl de overblijfselen van een overvloedig diné vóór hem lagen, noemde hij de orthodoxie van alle tijden en volken huichelarij en stompzinnigheid....</p>
<p>Melchisedek schudde het hoofd en lei den wilden kampvechter de hand op den mond. Hij bestrafte den spotter en sommeerde hem de vreugde en gezelligheid niet te ontheiligen door zijn lichtzinnigheid. Hij ook was modern en had nog zooeven getoond, dat hij een afkeer had van het drijven der tegenpartij. Hij ook was vrij van de kastevooroordeelen, die door menigeen gehuldigd werden als goddelijke wijsheid. Hij haatte de bekrompenheid der synagoge
<pb n="183"/>met een volkomen haat.... Maar hij vorderde eerbied voor de beginselen van edelen huize, waarmee onze vaderen de eeuwigheid waren ingegaan. Indien wij jongeren vrij en onbedwongen den blik lieten weiden over het ruime gebied des levens; indien wij ons hoog op den top der bergen en de tinnen der tempels mochten verheffen en de vrijheid uitroepen over land en stad,.... wij dankten dat aan den moed der vaderen, aan hun ijver, hun ernst en hun geloof! Hij voor zich zou dat steeds erkennen, al wierp een roekelooze schaar modernen hem deswege ook als een verrader uit. Zelfs aarzelde hij niet zulk liberalisme kwajongenswerk te noemen.</p>
<p>Hiermee was de storm opgeroepen -, en hij brak los met groot geweld. Al de jonge modernen stoven op. Ofschoon geen hunner 't woord, zooeven genoemd, uitsprak, zweefde het op hun aller lippen en trilde 't in hun aller oog. Ofschoon zij den toon van scherts en welwillendheid niet loslieten, was 't voor mij, die dit schouwspel van terzijde gadesloeg, geen oogenblik twijfelachtig dat zij kookten van hartstocht.</p>
<p>En waarlijk, mijn vriend gaf hun weinig reden tot bezadigdheid! Hij werd scherper en heftiger naarmate zij dichter op hem aandrongen en mengde onder zijne scherts weldra woorden van diepen ernst en zwaar om te verteren.</p>
<p>Nog zie ik hem daar zitten, met de hand op de tafel en het hoofd fier opgeheven, alsof hij gevoelde dat dit eenvoudig getuigenis een belangrijke pleitrede moest worden tegen de frivoliteit zijner geestverwanten....</p>
<p>‘Er zijn modernen,’ zeide hij, ‘in wier oog al het oude is voorbijgegaan en alles nieuw is geworden, maar in wier eigen hart geen enkele lichtstraal van dat nieuwe en heerlijke schijnt gevallen te zijn. Er zijn modernen, die als maraudeurs achter het leger aanloopen en slechts rondgluren naar buit.</p>
<pb n="184"/>
<p>Met deze modernen wensch ik voor mij geen gemeenschap te hebben. Gelijk zij uit lichtzinnigheid geboren zijn, zullen zij door hunne lichtzinnigheid vergaan. Gelijk zij niets van al wat ze hun hoogsten schat noemen veroverd, maar alles gekregen of genomen hebben, latende den arbeid voor anderen en voor anderen den strijd, zullen zij eenmaal arm zijn in hunnen ouderdom en wanhopig rondtasten naar het blijvende en eeuwige, als de kwade dagen komen.</p>
<p>Modern te zijn is: gearbeid en gestreden te hebben. Men verzet de grenspalen der vaderen niet zonder ernstig nadenken en gebed. Ik voor mij was nog liever een orthodoxist, die gelooft aan het sacrament van de letter, dan een modern theoloog, die zijn geestelijk leven moet onderhouden met beschimping van de dingen, die aan het voorgeslacht heilig zijn geweest. Gaarne wil ik hier en overal verklaren, dat het een dag van wedergeboorte voor mij was, toen ik voelde en begreep hoe er een andere God voor mij leeft dan de God van het Sanhedrin of van de eerste de beste christelijke synode.... Maar even stellig ook wensch ik geen deel te hebben aan de zonde van velen mijner tijdgenooten, in wier oog modern-zijn gelijkstaat met verachtend glimlachen over een vroomheid, die hun wetenschap en vrijheidszin zoo oneindig ver overtreft....’</p>
<p>Zoo ongeveer sprak hij.</p>
<p>Nooit heb ik mijn vriend Melchisedek welsprekender gezien dan toen hij op deze wijze het godsdienstig verleden zegende en hulde bracht.</p>
<p>Zoodra wij weer op weg naar zijne pastorie waren, greep ik zijne handen en drukte die. Ik hoop dat niemand mij dit kwalijk zal nemen.</p>
</div>
<div type="chapter">
<interpGrp>
<interp type="primair" value="wal_010"/>
<interp type="primair" value="cock012"/>
</interpGrp>
<pb n="185"/>
<head rend="h3">Een classiek praatje.</head>
<p>..............................., zoodat we vandaag van al 't gezwier en gedans wat uitrusten, want morgenavond is 't weer Vaux-hall en Zaterdagavond nog eens, en aanstaande week krijgen we, tot clôture finale, de contrapartij. Wat zal het lieve Leiden weer doodelijk stil zijn als alles is afgeloopen! Gelukkig gaan we heel spoedig op reis. Papa zegt dat 't idee alleen om met de kermis in stad te blijven hem al ziek maakt. 't Is wel treurig, beste Lize, dat het volk zich nooit amuseeren kan <hi rend="spat">comme il faut</hi>. 't Wordt altijd een wilde troep. Pa zegt....’</p>
<p>Laat ons royaal zijn en de rest aan pa <hi rend="spat">cadeau</hi> doen!</p>
<p>Laat ons verder het aardige kind niet hard vallen, dat voor 't eerst in haar jonge leven aan de maskeradefeesten meedoet en de voetjes niet stil kan houden als ze dansmuziek hoort. Ik wed dat ze geschreid heeft toen men haar vertelde dat die arme Strauss halfdood getrapt is door een stuk of wat Russische militair-barbaren....</p>
<p>Laat ons eenvoudig eens denken over de wereldbekende stelling, dat het volk zich niet vermaken kan als 't behoort.</p>
<pb n="186"/>
<p>Is 't niet vreemd dat ‘het volk’ eeuw in eeuw uit zoo hardleersch blijft, als er de eeuwen door zooveel gedaan werd om ‘het volk’ ook bij zijn pleiziertjes uit ‘deszelfs zedelijke ellende op te heffen’?</p>
<p>Is 't niet vreemd dat dit verschijnsel ook tegenwoordig niet wijkt, nu er over volksvermaken meer wordt gepraat en geschreven dan het volk ooit vergen kon, of merken zal?</p>
<p>Zou een mensch er den moed niet bij verliezen?</p>
<p>Van de dagen der Romeinsche gladiator-spelen af, welk een onafgebroken reeks van instellingen, maatregelen, pogingen om aan ‘het volk’ ten minste een idee te geven van ‘amusementen <hi rend="spat">comme il faut</hi>!’</p>
<p>Daar hebt ge de Spaansche stierengevechten, de Engelsche hanenplukkerijen, de Fransche en Engelsche wedrennen en legio publieke vermakelijkheden van dien aard, te veel om op te noemen; alles door ‘de grooten’ uitgedacht, bijgewoond, aangemoedigd ten behoeve van den smaak des volks! Wat heeft het gebaat, ik vraag het op uw geweten af, wat heeft het gebaat?</p>
<p>Daar hebt ge de grootste van alle groote volksspelen, de excercities en manoeuvres op het slagveld, alles volgens de regelen der kunst en naar de inzichten der ‘grooten’; opgeluisterd door de schitterendste helmen, de wapperendste vederbossen en ik weet niet wat al van den generalen staf, met keizer, koning of prinsen aan het hoofd -; is het volk, ik vraag het u, er iets beschaafder, wellevender, kieskeuriger door geworden als het bijwijlen zich ‘amuseeren’ wil?</p>
<p>Men <hi rend="spat">zal</hi> er den moed nog bij verliezen... pas maar op!...</p>
<p>Daar hebt ge onze hedendaagsche hofvermaken (om van de vroegere te zwijgen). Weet ge iets aangenamers, eleganters en vooral iets zedigers te bedenken? Wanneer de gekroonden
<pb n="187"/>en hun gespelen eens een enkele keer feestvieren (wat hun bij al de staatszorgen nooit te veel is) -, hoort ge dan ooit een gelol en gesol als bijvoorbeeld in onze volkskroegen? Denken ze er aan om in de pauze een straatje rond te loopen, te joelen, te hossen zooals het volk dat doen kan? Wordt er ooit jenever gedronken? Of gaat het in die kringen heel anders toe?</p>
<p>O, ik zeg u, <hi rend="spat">heel</hi> anders! En ge kunt er op rekenen dat het volk dit ook opperbest weet.</p>
<p>Hoe 't dan ter wereld mogelijk is dat het volk bij gelegenheid zoo ruw en ongemanierd kan te werk gaan -, dat moogt ge wel vragen... als uw verstaud er bij geval voor stilstaat.</p>
<p>&nbsp;</p>
<p>Eén ding schijnt nóg vreemder dan een massa andere vreemdigheden: de omstandigheid nl. dat men zelfs in onze academiesteden, in het ‘Leidsch Atheen’, in de ‘grijze Domstad’ en in ‘Gruno's veste’ - om van de Harderwijker oud-gediende niet eens te reppen -, dat men, zeg ik, zelfs in die tempelen der hoogste wetenschap en wijsheid nog geen noemenswaarde veredeling van 't volksvermaak bespeurt. Ik heb, wat meer zegt, wel hooren beweren dat het volk in de academiesteden altijd nog iets ‘erger’ is dan op andere plaatsen; maar dát kan heel goed een praatje zijn (er wordt zooveel gepraat in de wereld). Een kennis van kenniswege, die op het lidmaatschap van de Koninklijke Academie hoopt, zei me onlangs dat het wel waar kon zijn, en dan zou 't aan bijkomstige oorzaken liggen: bijvoorbeeld, zei hij, in Leiden aan de gevolgen van 't beleg, in Utrecht aan de theerandjes, in Groningen aan de oorijzers..., doch dát schijnt me, zelfs voor een geleerde, te onzinnig. De groote vraag blijft intusschen, waarom er ook in de academiesteden nog zooveel aan
<pb n="188"/>de goede zeden en manieren van 't volk ontbreekt. Ik zeg niet dat ik die quaestie zal oplossen; ik vergenoeg mij met de bewustheid ze ‘zuiver gesteld’ te hebben. Dat is tegenwoordig zoo de heerschende smaak en daarenboven convenieert het mij bijzonder.</p>
<p>&nbsp;</p>
<p>In onze academiesteden woont, gelijk ieder weet, de <hi rend="spat">spes patriae,</hi> 't welk is, overgezet zijnde, de hoop des vaderlands (niet volkomen synoniem met hetgeen te onzent de <hi rend="spat">groote hoop</hi> pleegt genoemd te worden). Die <hi rend="spat">spes patriae</hi> wordt bij gelegenheid door zeer... ik wil zeggen (men kan op dat punt niet te accuraat zijn), door <hi rend="spat">hoog</hi>-geleerde mannen met hooge onderscheiding aangesproken. Ze heeten dan <hi rend="spat">ornatissimi juvenes</hi>, hetgeen zooveel als edele, of weledelgeboren jongelingen heteekent. Als men nu bedenkt dat hooggeleerde heeren in den regel voor lui gehouden worden, die 't weten (waarom men ze ook kortheidshalve professoren noemt), dan kunt ge zelf nagaan dat er ontzaglijk veel hoopvols in die <hi rend="spat">spes patriae</hi> ligt.</p>
<p>Het vaderland (ik bedoel natuurlijk de courant niet) verwacht niets meer of minder dan dat de jongelingen voormeld te eeniger tijd het vaderland tot eer zullen strekken. Het vaderland verwacht dat ze in 't algemeen den ‘alouden roem’ handhaven en in 't bijzonder ‘aan Europa’ 't een of ander ‘toonen’ zullen.</p>
<p>De professoren verwachten iets dergelijks, naair men zegt.</p>
<p>De jongelui, geloof ik, dito, dito.</p>
<p>Het vaderland, dat niets voor niemendal krijgt, betaalt voor zijn verwachting jaarlijks zóóveel geld aan de professoren. 't Is precies uit te rekenen.</p>
<p>De professoren, die weinig voor niemendal doen, geven
<pb n="189"/>jaarlijks zóóveel liefde en wijsheid aan de jongelingen. 't Is onberekenbaar.</p>
<p>De jongelui zijn niets zonder de professoren; de professoren niets zonder de jongelui; het vaderland zou niet langer het vaderland wezen als 't die beiden niet had.</p>
<p>‘Een natie, die haren mest laat verloren gaan, heeft geen toekomst,’ schreef, jaren geleden, een groot scheikundige en 't is mij altijd bijgebleven, zoo om de poëtische als de wetenschappelijke waarde der uitspraak. Toen hij van mest gewaagde, lag de gedachte aan onze academies dien geleerde waarschijnlijk niet voor de hand. Maar wat bedoelde chemicus omtrent het te loor gaan der meststof getuigde, kan evenzeer van 't eventueel verlies der academies gezegd worden. Het verdient dan ook opmerking dat de burgers van Groningen niet minder prijs stellen op hun verbeterd rioolstelsel dan op hun hoogeschool -, en omgekeerd; doch... keeren wij na deze uitweiding tot de professoren en hun gevolg terug, en wel (ik waarschuw het eerlijk van te voren)... een heel eind terug! Ik ga, namelijk, zonder blikken of blozen de ‘grijze oudheid’ in. Ik wil met u (en met permissie) den geheimzinnigen sluier oplichten van... dat is te zeggen, met u doordringen in het ondoordringbaar woud der... kort en goed, ik wil eens geleerd wezen ‘Sollte auch einmal Professor seyn.’ Ik wil verhalen wat niemand weet dan de lui, die 't ook niet zouden weten als ze niet waren ‘vóórgewerkt’ (academische term) door andere lui, naar wie ze... <hi rend="spat">niet</hi> verwijzen (academische handigheid). Indien iemand zegt dat ik langdradig word, die zij... vervloekt? Pardon, het tegendeel!... Die zij en blijve oningewijd in sommige geheimen der academische grootheid! Mag ik nu verzoeken dat niemand mij verder in de rede valle?</p>
<pb n="190"/>
<p>Van-oudsher heeft er in het universum zekere gehechtheid tusschen professoren en studenten bestaan. Nog ouder dan die gehechtheid zijn de professoren zelf. Hoe vroeg ze al op deze planeet verkeerd hebben, is met geen mogelijkheid te berekenen. Enkele dichters meenen tegenwoordig, dat er professoren geweest zijn voordat er menschen waren. Door treffende analogieën uit lateren tijd achten ze die hypothese gerechtvaardigd. Het zou ons te ver leiden, ‘hierop verder in te gaan’ (uitdrukking van een professor, die met zijn onderwerp niet te best overweg kon).</p>
<p>Zooveel schijnt uitgemaakt te wezen, dat de <hi rend="spat">benaming</hi> professor uit den tijd van keizer Vespasianus dagteekent. Zeker is 't, dat het Hooger Onderwijs omstreeks dien tijd een meer openlijk karakter aannam. Quinctilianus is de eerste, die van staatswege als hoogleeraar bezoldigd werd; ik zeg het niet zonder aandoening, want de academische, Latijn-sprekende oratoren van alle volgende eeuwen hadden aan hem veel verplichting, ook al verstonden ze geen Latijn, wat enkele malen heeft plaats gegrepen.</p>
<p>Vespasianus meende het goed met de hooggeleerden, doch Domitianus, die, gelijk ieder weet, een barbaar was, verjoeg de heeren voor een poos uit Italië. Het blijft voor den nadenkenden geschiedvorscher een raadsel hoe Domitianus zóó stom kon zijn; anderen beweren intusschen dat gemelde <hi rend="spat">coup</hi> geen van zijn domste streken geweest is. Wat er van zij, keizer Hadrianus hielp 't land er weer bovenop, door de heeren er weer in te helpen. Ook zijn vaderland Spanje ‘beschonk’ hij met universiteiten, bibliotheken en professoren -, wat men het Spanje van dezen tijd dan ook wèl kan aanzien. 't Was eveneens Hadrianus, die de pensioenen uitvond. Ook stichtte hij, zegt men, het athenaeum te Rome;
<pb n="191"/>een stichting waarvan we evenwel weinig of niets weten en waarover men dus zeer druk geredeneerd heeft met zeer wijze gezichten.</p>
<p>Antoninus, toegenaamd de wijsgeer, was ijselijk ingenomen met de philosofen. Aan de Atheensche hoogeschool plaatste hij er niet minder dan acht; 't is de gouden periode der faculteit geweest. Reeds in de dagen van Antoninus Pius begon haar lijden. Deze Pius vond, trots al zijn piëteit, dat er onder de philosofen veel onbruikbare sujetten liepen en dat de mantel en 't honorarium den philosoof niet maken. (Van de vromen moesten de philosofen het te geener tijd hebben; sommigen willen dat, omgekeerd, de vroomheid 't ook vaak te kwaad heeft gekregen van de philosofie; concilianten schepen ons af met 't ouwe liedje: waar twee kijven, hebben beiden schuld.)</p>
<p>Van Commodus af tot Alexander Severus toe hebben de professoren in 't algemeen geen besten tijd gehad.</p>
<p>‘Commodus is een ploert...’ moet een van de toen levende professoren gezegd hebben. Ik meng mij in dit geschil liever niet, doch de waarheid wil ik niet verzwijgen, en de waarheid is dat Commodus de professoren belasting liet betalen zoo goed als de menschen... als de overige menschen, bedoel ik. ‘Om een mondvol miserabele oraties wil ik de gemeenten niet van haar belastingschuldigen berooven,’ aldus sprak Commodus, naar men zegt, in zijn moedertaal en zijn wrevel.</p>
<p>Heleogabalus, bekend om zijn naam van zes lettergrepen, maakte 't nog gekker. Hij joeg den professoren stoet niet alleen het land, maar voor een deel ook de wereld uit. Dit is en blijft een gemeene zet, want behalve dat moorden altijd iets akeligs is, placht een oud-tante van zekere grootmoeder reeds te zeggen: ‘doen ze al geen goed, ze doen ook geen kwaad.’ Hoewel... nu ik me goed bedenk,
<pb n="192"/>zei de waardige vrouw dat toch eigenlijk van de kamillen.</p>
<p>Een welmeenend hooger-onderwijsvriend was Alexander Severus. Of hij de wereld door die vriendschap onvoorwaardelijk aan zich verplicht heeft, blijft altijd de vraag nog. Alexander Severus kwam namelijk op den inval om voor arme studenten stipendia aan te leggen, en het nut van die dingen (ik bedoel de stipendia) is tot op den huidigen dag problematisch. Om dit onderwerp echter naar eisch te behandelen, zou ik een heel gros stalen pennen behoeven, van een soort, die op 't oogenblik niet te krijgen is, en daarom... tot nader! Was ik niet bij Alexander Severus gebleven?... 't Is een toer om die Romeinsche keizers uit elkaar te houden.... Voor z'n kinders zou een mensch haast wenschen dat ze den weg der Romeinsche koningen maar opgingen.... Enfin, mijn christenhart verlangt nu naar Constantijn den Groote, ook wel genoemd: de groote Constantijn.</p>
<p>Deze vorst was, familiaar gesproken, een rechte professorengek. Hij herstelde al hun privilegies en voegde er nieuwe bij. Ik hoop mij niet te bezondigen als ik 't vermoeden opper dat de groote Constantijn, trots al zijn christendom, de heeren een weinig bedorven of, laat mij bescheidener zeggen, verwend heeft. Niet alleen dat ze door zijn toedoen precies en geregeld op de vervaldagen hun tractement kregen (iets, wat men zelfs van onze Oost-Indische ambtenaars in deze eeuw nog niet zeggen kan); niet alleen dat ze van den krijgsdienst, van inkwartiering en andere inconveniënten door hem verschoond werden -; als het anders niet was, zou ik de kool niet weer opstoven. Maar Constantijn (dat is en blijft het zwakke punt), Constantijn gedoogde zelfs niet dat iemand zoo'n professor een proces aandeed. Wat zeg ik? Ik zeg te weinig, meneeren! De groote Constantijn verklaarde zich tegen elke grap, die
<pb n="193"/>de een of andere snaak zich met een professor veroorlooven wou. Gelijk na hem Justinianus ('t kan navraag velen) een wet tegen het groenloopen heeft uitgevaardigd, zou Constantin in zijn tijd zelfs de mixed-pickle in den almanak hebben verboden, als er destijds een almanak geweest ware. Verbeeld u, een iegelijk die de rust der hooggeleerden op eenige wijs verstoorde, was zooveel als een misdadiger! Heette de ongelukkige een vrijgeboren mensch, dan kon hij een boete van 100,000 sestertiën betalen (ongeveer 2000 pop Nederlandsch courant; ik heb u gewaarschuwd dat het geleerd zou worden). Was hij een slaaf, dan kreeg hij een pak slagen op zijn Romeinsch en op zijn rug. Niemand moet het mij euvel duiden, dat ik die bepalingen ten hoogste betreur. Te meer omdat ze een zeker iets in den academischen senaat hebben gebracht, dat er maar niet weer uit wil. Ik voor mij heb eerbied voor een professor, ja, laat mij zeggen, voor den professor. Ik kom er voor uit dat ik mij voorshands geen wereld zonder professor denken kan. <hi rend="spat">Ik geloof aan den professor</hi>; en dat is veel gezegd in dezen sceptischen tijd. De professor is voor mij nog steeds een noodzakelijk.... element in onze aardsche huishouding. De.... kortom, ik wil in professoren-reverentie voor niemand onderdoen. Maar alles heeft zijn grenzen.... behoorde althans zijn grenzen te hebben. En waarom is dat 't geval <hi rend="spat">niet</hi>? Waarom is er onder anderen een onbegrensde deftigheid, waardigheid, professoraligheid, of hoe ge 't noemen wilt, in de wereld? Waarom is ze er nog in dit heden nu er zooveel wordt afgeschaft?.... Alles 't gevolg van die Constantijnsche overdrijving! Ik denk dat professoren hem den bijnaam ‘de groote’ hebben gegund.</p>
<p>En wie hebben keizer Juliaan ‘den afvallige’ genoemd? Ook dit punt schuilt nog in 't duister. Ik wensch er de aan-<pb n="194"/>dacht van onbevooroordeelde geschiedvorschers op te vestigen. Ik constateer voorshands, op 't voetspoor van zeer onpartijdige geleerden, dat keizer Julianus bedroefd weinig omslag met de lievelingen van zijn grooten voorzaat maakte. De ‘afvallige’ Juliaan had zoo zijn eigen ideeën. Men zegt dat hij de professoren van dien tijd over 't algemeen vrij dom vond; dat hij in de hoogepriesters der wetenschap èn buitengewone kennis èn meer dan gewone reinheid van zeden eischte. Men voegt er bij, dat hij een hekel had aan epicuristen en sceptici. Te interessanter wordt de vraag, door wien of wie hem de naam van ‘afvallige’ gegeven is.</p>
<p>&nbsp;</p>
<p>Wat moet het toch prettig wezen geleerd te zijn! Ik zou er wezenlijk op mijn ouwen dag nog schik in krijgen. De mannen van 't gild meenen evenwel dat men heel jong beginnen moet; anders geeft het niet, zeggen ze. Zouden er daarom in de laatste jaren zooveel jonge kereltjes professor zijn geworden? Een nieuw gezichtspunt, wezenlijk! Maak dat jonge mensch professor, dan <hi rend="spat">moet</hi> hij wel gaan studeeren en kan hij 't nog ver brengen.... 't is zoo kwaad nog niet. Dat heeft men nu van al die academische zaken. Verdiept men er zich eenmaal in, men komt van 't een op 't ander. ‘De horizont van 't menschelijk onderzoek breidt zich gaandeweg uit,’ zeggen de oratoren, doch ‘laat ons voet bij stuk houden,’ voegen ze er bij. En dan gaan zij gewoonlijk tot een ander stuk over. Laat mij hun voorbeeld volgen.</p>
<p>Ik was zooeven met Julianus bezig en wil nu nog iets van Valentinianus meedeelen.</p>
<p>Het is deze keizer, aan wien we de uitvinding der pedellen danken. Oorspronkelijk was hun naam <hi rend="spat">censuales</hi>. Ingeval iemand meenen mocht dat ze hoofdzakelijk ten gerieve der
<pb n="195"/>professoren zijn ingesteld, hij kan die meening gerust laten varen. Der pedellen taak was 't bovenal, een oog op de <hi rend="spat">spes patriae</hi> te houden. Aan hen het werk om de woningen der edele jongelingen te noteeren. Aan hen de verplichting om toe te zien of ze daar hun tijd nuttig doorbrachten. Aan hen ook het oordeel of ze zich bij openbare feesten behoorlijk gedroegen. Uit de hand dier <hi rend="spat">censuales</hi> ontving de keizer het <hi rend="spat">testimonium morum et studiorum</hi>. O geloof mij, met die dingen werd in Valentinianus' tijd de hand niet gelicht. Genoemde vorst verstond op sommige punten zeer weinig gekheid. Wie onder de muzenzonen zich niet ‘overeenkomstig de waardigheid der wetenschap’ gedroeg, zou - aldus luidde een keizerlijk decreet -, zou openlijk gegeeseld, op een schip gezet en naar huis gestuurd worden.</p>
<p>Niet onmogelijk staat de in later tijd populair geworden uitdrukking ‘op de sjees gaan’ daarmee in verband. Ge ziet alweer hoe het veld der onderzoekingen zich onder de hand uitbreidt, of liever, onder den voet, als men dien eenmaal op classieken bodem heeft gezet.</p>
<p>Om niet gansch en al in 't oneindige te verdwalen, toom ik me evenwel bijtijds in. Nog een enkel woord over de betrekking tusschen professoren en studenten in dien ouden tijd, moge hier zijn plaats vinden....</p>
<p>Er heeft dan, moet ge weten, in de dagen van den grooten Constantijn een zekere Libanius geleefd, rhetor van professie, die zeer onderhoudend kon schrijven. Deze Libanius verhaalt dat de jongelui ieder een soort van gouverneur hadden, en dat die gouverneurs als een soort van honden op hun jonge meesters pasten. Ze waren niet wat we in onzen tijd gewoon zijn oppassers te noemen. Misschien klopten ze wel de kleeren en misschien betaalden ze wel de beeren. Doch hun
<pb n="196"/>moeilijke taak was tevens: te zorgen dat de jongelui geen beeren maakten en ‘er’ zonder kleerscheuren afkwamen. 't Was goed bedoeld, maar helaas, die gouverneurs waren en bleven slaven en hadden als zoodanig geen autoriteit genoeg.</p>
<p>Wat deze gouverneurs niet vermochten, dat zouden nu de professoren bestaan. Deze werden daarom ook wel ‘herders’ genoemd. Als herders hadden zij de volledigste volmacht tot allerlei herderlijk werk. Zóó mochten ze met de jongelui gaan wandelen; zoo ook hen bezoeken als ze (de jongelui) eens wat katte..., ik wil zeggen, krank waren. Dat deden ze dan ook trouw, zoo dikwerf als ze er lust in hadden. Nog stond het hun vrij de jongelui af te ranselen, ingeval hun dit wenschelijk voorkwam. Libanius verzekert evenwel dat ze van die vrijheid weinig of geen gebruik maakten, uit vrees van het collegegeld... anders gezegd, hun leerlingen te verliezen. Libanius vertelt trouwens veel meer dan ge ooit raden zoudt. 't Relaas wordt mij te omslachtig; ik vlieg thans de eeuwen door en kom terug tot den veelbewogen tijd, dien gij en ik beleven.</p>
<p>Is er in die eeuwen altijd een herderlijke zorg bij de professoren waargenomen als door Libanius vermeld wordt?</p>
<p>Helaas neen! Doch men bedenke: niet altijd, niet dikwijls zelfs, oogstten deze mannen veel dank in. De humaniteit gebiedt ons aan te nemen dat zij hun weldaden, hun zorgen hebben ingekort ten einde hun jeugdige kweekelingen niet aan de verzoeking der ondankbaarheid prijs te geven.</p>
<p>Toch vindt men in de nieuwste geschiedenis van 't academieleven nog sporen van vaderlijke zorg in het professorencorps als zoodanig.</p>
<p>Een treffende proeve van dien aard is ons, onder meer, in een manifest van den academischen senaat te Leiden bewaard gebleven. 't Bedoelde stuk draagt de dagteekening van 18
<pb n="197"/>Juni 1850. 't Werd uitgevaardigd na afloop van de eerste maskerade, die door de kweekelingen der Leidsche hoogeschool in zomermaand en in kostbare costumes was gehouden. In dit belangrijk stuk werden de jongelui om hun voortreffelijke houding als met vaderlijken trots geprezen. De professoren verklaarden daarbij openlijk, dat de goede zeden der <hi rend="spat">spes patriae</hi> hun niet minder ter harte gingen dan de goede studiën. Aangezien 't bedoelde stuk niet in den handel is, slechts zelden voorkomt en nogtans, zoo om zijn edelaardige strekking als om zijn keurige Latiniteit, de aandacht van deskundigen ten zeerste verdient, laat ik een copie daarvan straks volgen. Men zal mij dit, vertrouw ik, in dank afnemen -, hoewel 't mij om den lof en dank der wereld geenszins te doen is.</p>
<p>&nbsp;</p>
<p>En ziedaar mij in zekeren zin tot mijn punt van uitgang, of wil men, tot den brief van Lize's vriendin, of nog anders, tot de maskeradefeesten teruggekeerd. In verband met de ruwheid der volksvermaken nog een woord daarover ten besluite.</p>
<p>In 1850 verklaarde het Leidsche professorencorps, dat de van heind en veer saamgevloeide menigte nog ruim zoo diep door de uitmuntende houding der jongelui als door de pracht van den optocht getroffen was. De ‘<hi rend="spat">modestia, gravitas et elegantia</hi>’ der studeerende jeugd hadden geweldigen indruk gemaakt. Ik had er wel bij willen wezen....</p>
<p>Een maskerade onder dergelijke omstandigheden <hi rend="spat">moet,</hi> dunkt me, op den volksgeest een gunstigen invloed oefenen.</p>
<p>Daar zijn er, die de maskerades ondingen noemen; maar hebben ze die van 1850 bijgewoond?</p>
<p>............................................. ‘Praat me niet van 1850,’ zei Severinus, die even
<pb n="198"/>bij me kwam oploopen en in mijn manuscript neusde. ‘Praat me niet van 1850. Ik oordeel alleen naar 't geen ik gezien heb, dit jaar en vóór vijf jaar en nog vroeger; te Leiden en elders. Niets eentonigers dan die maskerades. En dan nog, <hi rend="spat">welk</hi> een toon! Niet de goede toon van Oud-Griekenland. Geen aesthetische toon althans. Goede gratiën, is me dát een opvatting? Is er <hi rend="spat">eenige</hi> plastiek, <hi rend="spat">eenig</hi> dramatisch effect in zoo'n optocht?... Kijk, dat is die... en daar heb-je dezen!... Dit is nu de graaf van.... Ginds krijg je den prins van.... Loop rond! Wandelende en rijdende kapstokken, anders niets! Een hoop kleeren hier en een hoop kleeren daar. “Wat <hi rend="spat">heit</hi> het een geld gekost!” zegt het volk en, op mijn woord, er is niets anders van te zeggen.’</p>
<p>‘Maar Severinus!....’</p>
<p>‘Allemaal larie, die <hi rend="spat">elegantia</hi> en <hi rend="spat">gravitas</hi> en <hi rend="spat">modestia</hi> etcetera! Manifesten zijn als couranten. Afgesproken werk! Mijn lieve vriend, nog vóórdat de optocht begonnen is, staat het al gezet op de drukkerij dat ‘tot laat in den nacht de feestvreugde door niets gestoord werd,’ dat ‘alles in de beste orde is afgeloopen’ enzoovoort. Ik ken ze van buiten, die ‘fiere Muzenzonen, wien blijde levenslust uit de oogen straalde.’ (Tusschen drie en vieren kan er iets van waar zijn). En dan ‘'t geheel’ natuurlijk ‘indrukwekkend.’ Zooals ik je gezegd heb, het wekt den totaalindruk: ‘Wat <hi rend="spat">heit</hi> het een geld gekost!’ Ge kunt er nog bij voegen: ‘Wat zijn ze moe!....’</p>
<p>‘Daar is een glas wijn goed voor....’</p>
<p>‘Ja, en wat <hi rend="spat">wordt</hi> er een wijn geschonken!.... En wat <hi rend="spat">zijn</hi> de professoren royaal!.... En wat <hi rend="spat">is</hi> dat een en ander hartverheffend voor het volk!.... Daar staat het en ziet al die pracht, al die weelde, op de straten, in de huizen.... Wat heeft het vandaag gegeten en wat zal het morgen eten?...
<pb n="199"/>Geen nood! Daar ginds in die prachtige salons wonen de vrienden des volks. <hi rend="spat">Die</hi> eten al vast! En ze drinken nog meer!... En vóór de ramen defileert de stoet der toekomstige magistraten, rechters, predikanten!... Die drinken óók al!... Hoerah! daar ga-je!.... Laat het volk maar tevreden zijn!... Nog een glas.... neen, champagne! Goed-zoo, daar ga-je!.... O mijn volk, verheug u in zóóveel bestaande en aanstaande wijsheid, “<hi rend="spat">modestia, elegantia, gravitas!</hi>....”</p>
<p>Je slaat door. 't Is maar ééns maskerade....’</p>
<p>‘Welzeker, zulke lesjes in de aesthetiek krijgt men niet dagelijks. Als we nu maar een catheder voor de aesthetica krijgen! Gij ziet, er is ernstige ambitie voor.... Wat ik zeggen wou, 't is <hi rend="spat">ook</hi> maar ééns kermis. Straks zal het volk 't op zijn manier nadoen.... Het volk is als de kinderen: 't leert ruim zooveel door zijn oogen als door zijn ooren. Om manifesten lacht het bijvoorbeeld....’</p>
<p>&nbsp;</p>
<p>Er was met Severinus niet verder te praten. Ik wees hem nog op gevoelvolle mannen, die ‘ziek’ worden van ‘'t idee alleen.’...</p>
<p>‘Och kom,’ zei hij, ‘papa hangt den bedroefden volksvriend uit, ter zelfder tijd en wijle dat zijn eigen vleesch en bloed op de Leidsche <hi rend="spat">ruïne</hi> nachtbraakt. Zoo doen de meeste papa's en zoo doen gij en ik op onze beurt ook. Wij menschen zijn rare wezens.’</p>
<p>‘Professoren en studenten zijn óók menschen,’ merkte ik met zekere goedigheid op.</p>
<p>‘Gij hebt gelijk,’ was 't antwoord, ‘en daarbij menschen, op wie veler oog is gericht. Laat hen dat goed en ernstig bedenken, maskerade of niet, dan ben ik tevreden.’</p>
<p>‘Altijd weer die maskerade! Is er dan zooveel bijzonders gebeurd?’</p>
<pb n="200"/>
<p>‘Neen. Ik wenschte juist, als de maskerades toch moeten blijven dat er dan eens recht bijzonder uit te leeren viel hoe een mensch eigenlijk moet feestvieren. Ook wenschte ik dat er wezenlijk een band tusschen professoren en studenten bestond....’</p>
<p>‘Op de manier als door Libanius wordt beschreven?’</p>
<p>‘Op een manier dat de maatschappij er door gebaat werd; de rest laat ik vrij.... Vertel gij nu verder van den ouden en nieuweren tijd wat gij wilt.’</p>
<p>Toen ging Severinus heen en - - ik heb verder niets te vertellen.</p>
<p>Zie hier 't manifest:</p>
<q rend="bq">Rector et Senatus
<lb/>
Academiae Lugduno-Batavae
<lb/>
Juventuti Academicae Salutem.</q>
<p>Bonarum artium, quibus operam datis, fructus non intra cognoscendi scientiaeque terminos continentur, sed laetissimi ita iure censentur maximeque probantur, si ea disciplina recti quoque, et pulcri et decori sensum excitat, ut cum doctrinae lande faciendi vivendique elegantia gravitasque coniungantur.</p>
<p>De singulis vestrum multum abest ut nunc iudicium ferre deceat: universi quid valeatis, nuper luculenter ostendistis. Nam modo, d. XI huius mensis, quum quinquagesimum quintum ab Universitate nostra condita lustrum ornatissima pompa ducenda celebraretis, statim animadvertimus huiusmodi consilium capi non potuisse nisi ab iis, qui quantum ipsi, quantumque patria universa huic doctrinarum altrici deberet, penitus persentiscerent. Argumentum porro, cuius speciem imitaremini, sic delegistis, ut appareret, id quod generosam iuventutem decet, maiorum illustria facta, gentisque Nassavicae praeclarissimas laudes, animis vestris obversari non ut quasvis historiae
<pb n="201"/>traditiones, sed quae velut cognatione vos attingerent, quaeque pectora vestra et tantae virtutis aemulatione incenderent, et bonorum, quae ea virtus peperisset, caritate devincirent. Hoc enim animo id, quod agebatis, antea nunciaveratis, edita commentatione historica, quam singularis tum eruditio, tum diligentia commendat.</p>
<p>Sed qui tum undique, ingenti numero, huc confluxerant, cives, hospites, non solum Universitatis nostrae amore, nec spectaculi novitate, sed vestrae in primis actionis exspectatione ducebantur. Quid quaeritis? Ipsius pompae splendorem, quo omnium oculi pascebantur, longe multumque superavit splendens modestia vestra, et gravitas, et elegantia, quibus in tam illustri theatro spectatis optimorum quorumque animi maximopere delectabantur. Quae virtutes si in iuventute Academica universis probantur, multo magis a nobis laudandae praedicandaeque sunt, quibus non minus morum vestrorum nitor et integritas, quam studiorum constantia cordi esse solet.</p>
<p>Itaque hoc, plandentibus nobis, obtinuistis, ut in maxima pompae ludorumque celebritate et hilaritate, et vos ipsos, et hanc nobilissimam Universitatem cunctae patriae commendaretis insigni specie honestatis et elegantiae. Vos porro hanc Universitatis nostrae famam, id quod certo confidimus, tuebimini ita, ut, quo studio ac diligentia festum diem procuravistis, eadem alacritate et perseverantia instauretis et persequamini severiora disciplinarum studia, neqne obliviscamini in vestra virtute et industria spem patriae esse positam.</p>
<p>Dabamus Lugduni Batavorum d. <hi rend="sc">xviii</hi> Junii A<hi rend="sup">o</hi>. <hi rend="sc">ciɔiɔcccl</hi>.</p>
<p>J. DE WAL,</p>
<p><hi rend="i">Acad. Rector.</hi></p>
<p>H. COCK,</p>
<p><hi rend="i">Senat. Acad. ab actis.</hi></p>
</div>
<div type="chapter">
<interpGrp>
<interp type="secundair" value="groot01"/>
</interpGrp>
<pb n="202"/>
<head rend="h3">In de Westminster-Abdij.</head>
<p>Waarom hem neergelegd in een van die nissen, waar gij uwe beroemden bergt?</p>
<p>Waarom voor hem een plaats gezocht bij uwe dichters en zijn lijkkist zoo angstvallig tegen die van een paar vroegere humoristen aangeschoven?</p>
<p>Waarom zoo vorschend naar den hoek getuurd, waar de meeste romanschrijvers bij elkaar liggen.... gelijk bij gelijk en vak bij vak, zooals dit onder de levenden behoorlijk schijnt?.......................................</p>
<p>Legt hem hier.... in 't midden van de kerk!.... Hier, tegenover die kanunnikenzetels, dicht bij den kansel, naast deze weezenbank.... onder het hooge koepeldak, vlak voor het orgel!......................................</p>
<p>Zet de baar zacht neder, neemt het zwarte kleed eerbiedig van de kist, laat hem langzaam af in de groeve!.... Gaat nu achteruit, broeders!.... Een weinig achteruit!.... Stil!.... Laat de tonen van het orgel over hem heenruischen!....... Stof en assche is de mensch, maar God is groot!</p>
<pb n="203"/>
<p>Wat ik u gaarne had willen zien, Mausoleum van Engelands luister! toen de nacht na Dickens' lijkvaart was aangebroken en het maanlicht langs uw gothieke wonderwerken gleed!.... Mij dunkt, uit uwe statigheid moet een dauw van vriendelijkheid en vrede zijn opgestegen; er moet een gloed van oneindigheid en hemelzin over uwe tinnen zijn uitgestort, toen gij onzen vriend opnaamt onder uwe dooden.</p>
<p>Hij is nooit bang geweest voor uwe zwarte slagschaduwen. Hij heeft wel honderdmaal, schalks en dartel, met de spoken gestoeid, die er ronddwalen door uwe zuilengangen. Ook heeft hij de goede geesten bespied als zij nederzaten in uwe nissen om het ijzeren boek des doods te lezen en litaniën te zingen, waarbij het zand dezer aarde omhoog stuift en het gladde plaveisel des hemels begaanbaar wordt voor de kleinen en zwakken onder ons.</p>
<p>Hij wist wat de avondwind neuriet langs de hooge transen, en wat de zonnegod te zeggen heeft aan dat kantwerk van steen, wanneer hij in zijn sierlijkst bruiloftskleed dit monument van oud-Engelands wilskracht en statigen ernst bezoekt.</p>
<p>Hij wist wat de zwaluwen gaan vertellen aan de zeevogels, wanneer zij hier een nacht hebben doorgebracht, op haar lange reizen van Schotlands rotskasteelen naar Dover's woelig havenhoofd.</p>
<p>Hij wist waarom de mosplant zoo nieuwsgierig van uwe spitsen naar beneden kijkt.... op den krioelenden menschenhoop aan uwen voet en het praatzieke Parlementshuis aan den overkant....</p>
<p>En nu hij hier is neergelegd, nu zeg ik u dat hij, reeds lang voordat de kille hand hem aanraakte, geweten heeft hoe de dood er uitziet, en hoe wij hem moeten te woord staan....</p>
<pb n="204"/>
<p>Ook wist hij wie daarboven om Gods troon zijn geschaard en wie met de palmen zullen wuiven op den Grooten Dag.... Want hij heeft ze opgezocht in hunne hutten of paleizen; hij is in de kolenmijn neergedaald om ze aan het daglicht te brengen; hij heeft hun 't clownspak uitgetrokken, opdat aan rijke schobbejakken met hoogwijze gezichten de lust zou vergaan om deze uitverkorenen te bespotten.... Ja, hij wist ook reeds voorlang wat de Serafijnen zingen, als zij Gods hart van welbehagen willen doen kloppen!.... Hoe zij dan arme verlaten kindertjes neerleggen voor Zijnen troon en Hem verhalen van de tranen, die gedroogd werden door menschen, wier eigen tranenbron in het leed en de beproeving was verdroogd........................</p>
<p>O Dickens, Dickens! eer wij u vergeten!........................... Eer wij u vergeten zou de herinnering moeten zijn uitgewischt aan de booze gedachten die onder de aanraking van uw mannelijken geest uit ons hart zijn weggedreven, gelijk het nachtgevogelte voor den jongen morgen opschrikt uit de schuilhoeken en gaten der Westminster-abdij.</p>
<p>&nbsp;</p>
<p>Als kinderen van zeven jaar hebben wij met zeuren en beloven onzen dag gerekt, om naar u te blijven luisteren, toen de jaren onzes levens reeds meer dan viermaal zeven waren.</p>
<p>Als zorgelooze studenten hebben wij, met uw Copperfield in de hand, onze nachtkaars vlak naast het bedgordijn in de pijp laten branden, toen wij toch reeds een hoofd vol huiszorgen hadden en onze inboedel reeds verzekerd was bij eene brandwaarborgmaatschappij....</p>
<p>Eentonige reizen in diligence of spoorwagen hebt gij ons tot kleine pleziertochtjes gemaakt. Vervelende medereizigers zijn
<pb n="205"/>door uw magischen invloed voor ons onschadelijk geworden.</p>
<p>Bij langdradige verhandelingen hebt gij ons wakker gehouden en, door ons vermakelijke figuren onder de toehoorders te wijzen, ten minste de burgerlijke beleefdheid gered.</p>
<p>Gij hebt ons doen lachen. Gij hebt ons doen tintelen van pret. Als een verstandig en menschlievend geneesmeester hebt gij ons vaak door een vroolijk woord ingebeelde en werkelijke pijn doen vergeten.</p>
<p>Bovendien!.... ik weet zeker, dat gij ons <hi rend="spat">beter</hi> hebt gemaakt.</p>
<p>Gij waart een der weinigen, tot wie groote kinderen van vijftig en zestig jaar nog vertrouwelijk durven naderen. Gij wist dat het rooven van eens anders goed en 't verstoren van des naasten vrede een enkele maal, onder zekere omstandigheden, even onwillekeurig en onopzettelijk kan geschieden, als 't breken van een broze glasruit door een onvoorzichtige kinderhand.</p>
<p>Dieper dan gij heeft niemand gevoeld hoeveel boosheid er in een menschelijke ziel kan omgaan, zonder dat zij zich nog aan den Booze verkocht heeft. Dieper dan gij niemand - hoe groot de barmhartigheid Gods over den zondaar is en hoe geweldig Zijn toorn over de onbarmhartigen.</p>
<p>Als de Samaritaan hebt gij olie en wijn in onze wonden gegoten, nadat gij ze ontbloot hadt aan den kant van den grooten rijweg.</p>
<p>Wanneer gij al de snaren van ons medelijden hadt doen trillen, dan legdet gij de hand op onzen schouder en vroegt ons zoo zacht en ernstig of wij wel geloofden in een God, die 't heelal bestuurt....</p>
<p>Nooit keerden wij naar ons werk van elken dag, naar onzen kring vol zorgen en proza terug, of wij voelden ons minder
<pb n="206"/>verlaten, minder machteloos, minder wrevelig en.... minder pedant.</p>
<p>Voor deze eeuw van <hi rend="spat">ijzer, bloed en weten</hi> zijt gij een Apostel des geloofs en der liefde geweest.</p>
<p>Gij hebt ons gepredikt dat de mensch, die van Gods geslachte is, jarenlang met de beesten des velds in stof en slijk kan wroeten, maar nooit geheel aan die beesten <hi rend="spat">gelijk</hi> kan worden: noch in boosheid, noch in verscheurende kracht Gij toondet ons keer op keer, hoe over het graf van den mensch die in eigen ongerechtigheid verzonk, een kinderhand heenstrijkt, een trouwe gade hare tranen stort, een bloem ontspruit of het pas verdeelde water weer effen en vredig heenvloeit.... als om de bloedvlekken weg te doen en onze dwaasheid, die zonde heet, te verzoenen in de eeuwige wetten van Gods liefde en heiligheid................................</p>
<p>Rust in het midden uws volks! Rust in vrede, vriend onzer jeugd en van onzen ouderdom! Zijt gij een apostel van Jezus Christus geweest.... deze christentempel beware uwe assche als van een, die gedoopt werd met water en geest!</p>
</div>
<div type="chapter">
<pb n="207"/>
<head rend="h3">Niet over den oorlog.</head>
<p>Als 't niet goed van me gezien is, zal de een of ander 't bij gelegenheid wel eens zeggen, doch - ik vind het jammer.</p>
<p>Of ik al lees en herlees, denk en overdenk, ik kan wezenlijk niet anders zien of het is jammer.</p>
<p>Onder zulke omstandigheden zit er niets beters op dan de zaak maar eens op het tapijt te brengen. Twee weten er doorgaans meer dan een; misschien kan iemand mij licht geven; misschien.... Doch gij hebt gelijk, 't is niet meer dan beleefd en ordelijk dat men in de eerste plaats verneme wat er eigenlijk aan de hand is.</p>
<p>Ge moet dan weten, ik las dezer dagen in Ter Gouw; dat doe ik gedurig en om goede redenen. Ter Gouw is, naar mijn gevoelen, een even degelijk arbeider als prettig schrijver; ik begrijp volkomen dat onze Van Lennep graag met hem te doen had; hij heeft iets recht gezelligs en daarbij - echt Hollandsch bloed. 't Zou me niet verwonderen als hij tot opwekking van onzen nationalen zin, tot waardeering van onze vaderlandsche eigenaardigheden nog ruim zooveel bijdroeg als het meerendeel onzer couranten.</p>
<pb n="208"/>
<p>Zoo dikwijls ik mijn jongens met Ter Gouw bezig zie, heb ik innerlijk pleizier. Ik hou 't er voor dat hij zijn kans waarneemt om er goed-Hollandsche jongens van te maken, die nimmer lust zullen hebhen in annexatie. Menigmaal hebben we saam, onder Ter Gouw's leiding, aan het oude Holland ons hart opgehaald - en wel zonder eenige aanvechting om daarbij voor het Holland van onzen tijd den neus op te trekken; dat is het ware, zou ik zoo zeggen. Eere daarvoor aan Ter Gouw! Ge ziet, het zal aan ons niet liggen als hij door onze kennissen niet gelezen wordt.</p>
<p>'t Gebeurt enkele malen dat mijn jongens - zoo groot is allengs hun ambitie geworden! - dat ze mij, zeg ik, aan den vaderlijken hals of op de schouders hangen terwijl ik ‘onder de thee’ de een of andere aflevering opensnij en er voorloopig een kijkje in neem.</p>
<p>- ‘Kom jongens, niet zoo hangen! Eerst de thema's af en dan....’</p>
<p>- ‘Ja maar, 't zijn zulke aardige prentjes. O.... kijk eens, een paard aan een luchtballon!.... Wat is dát!’</p>
<p>&nbsp;</p>
<p>'t Is juist het teere punt.... Dat's te zeggen: wat ik dezer dagen, bij vermelde gelegenheid, van Ter Gouw onder de oogen kreeg, was geen ander dan het punt in quaestie, waarover ik na eenige weifeling besloten heb een woordje in 't midden te brengen.</p>
<p>'t Was in een aflevering van de ‘Volksvermaken;’ 't was in het hoofdstuk over de ‘dierekwellende spelen.’ Een hoofdstuk waarvan ik met den eersten den deftigsten recensent wil bekennen dat het, gelijk alle hoofdstukken in gemeld boek, vol wetenswaardige bijzonderheden is en tegelijk weer
<pb n="209"/>fiksch van teekening, met echt locale kleur..... en zoo verder.</p>
<p>In dat hoofdstuk nu vond ik iets wat mij hinderde. Iets wat ik in mijn leven meermalen hij ordentelijke lui heb aangetroffen en wat mij altijd gehinderd heeft. Het is niets meer of minder dan een zekere grappigheid die zich lucht geeft zoodra het ‘dierekwellen’ ter sprake komt -, daar hebt ge 't in eens.</p>
<p>Laat mij 't u met de stukken bewijzen en vervolgens over 't geval eens een weinig critiek laten gaan.</p>
<p>Ter Gouw is tot het ‘katknuppelen’ genaderd en uit zich nu aldus:</p>
<p>- ‘De dorpskasteleins willen tegenwoordig van dat katjesspel niet meer weten. Vraag hun, op welk dorp gij wilt: “Wordt hier met kermis nog een kat geknuppeld?” - en zij voegen u op een toon van verontwaardiging toe: “Wel neen, meneer! dieren plagen doen we hier niet.” Toch blijkt uit mededeelingen, die ik ontving, dat het in sommige streken nog wel gebeurt, t.w. “op kermissen en bij andere gelegenheden in den zomer op het land” en elders ook nog in den winter op het ijs. Maar ik wil die plaatsen hier niet noemen: want berusten die mededeelingen welligt (als ik, uit dierlievendheid, liefst gelooven wil) op vergissing, dan is 't onnoodig; en berusten zij op waarheid, dan wil ik, uit menschlievendheid, die katknuppelaars niet verklappen.’</p>
<p>Ziedaar de grappigheid, die mij bijzonder mishaagt. Ik wou om een lief ding dat ze uit het hoofdstuk kon worden wegnemen; niet het minst ter wille van onze jongens. Wat ter wereld kunnen zij er bij winnen als een verstandig man hun, bij gelegenheid van een barbaarsche katknuppelarij, den opkomenden wrevel verzwakt?</p>
<pb n="210"/>
<p>Doet de schrijver dat dan?</p>
<p>Ja, dat doet hij; althans, hij tracht het te doen. Het zou hem, hoop ik, bij <hi rend="spat">mijn</hi> jongens niet lukken; maar toch hij probeert het. Of is het woord ‘dierlievendheid’ niet uitgevonden.... en uitgezonden om een comisch effect?.... En moet het door de tegenstelling met ‘menschlievendheid’ niet nog koddiger verbeelden?.... En vraagt de auteur geen glimlach bij de verzekering dat hij de katknuppelaars niet verklappen wil?.... Nu, ik voor mij word in zoo vroolijke omgeving, op mijn woord, zeer onpleizierig gestemd en verklaar eerlijk dat de auteur, die anders met de rationeelste en joviaalste vertellers best kan meedoen, door zijn aardigheid te aangehaalder plaatse beneden het middelmatige is gezonken.</p>
<p>Dat heeft men er van als men aardig wil zijn waar het niet te pas komt. Het komt niet te pas bij een beschrijving van ‘dierekwellende spelen.’</p>
<p>Mijn jongens zullen, hoop ik, mettertijd wel merken dat Ter Gouw met zijn ‘dierlievendheid’ enz. niet alleen niet aardig maar ook niet logisch is. Ze zullen dan mogelijk wel zeggen: ‘dat's raar; eerst <hi rend="spat">blijkt</hi> den heer Ter Gouw uit zekere mededeelingen dat het katjesspel in sommige streken nog plaats heeft; en dan neemt hij, uit dierlievendheid, als mogelijk aan dat die mededeelingen “op vergissing berusten;” dat sluit niet.’</p>
<p>Neen vriendjes, dat sluit ook niet. En de zucht om de katknuppelaars, uit menschlievendheid, niet te willen verklappen sluit op de ‘dierlievendheid’ vermoedelijk ook niet al te best.</p>
<p>En laat ik je nu eens wat zeggen en onthoudt dat goed: Als je ooit van een stad of een dorp mocht hooren dat er 's zomers of 's winters, op de kermis of op het ijs, waar en
<pb n="211"/>wanneer ook, dat er, zeg ik, katten of andere dieren geknuppeld of op een andere manier gebeuld worden voor 't pleizier van zeker publiek; als het je voorts, na onderzoek, mocht <hi rend="spat">blijken</hi> dat het gehoorde ‘niet op vergissing berust’ -, zegt het dan aan je vader, beste jongens, en zoo waar als hij uw vader is, hij zal die ridders van den knuppel in de courant laten zetten, met naam en toenaam er bij -; dat zal je stellig beter bevallen dan de dier- en menschlievendheid, gelijk meneer Ter Gouw ze in een ongelukkig oogenblik begrepen heeft.</p>
<p>- ‘Maar als Ter Gouw die katknuppelaars nu in 't geheim eens ernstig heeft gewaarschuwd?....’</p>
<p>Dan zal ik er dankbaar voor zijn en 't voor de rest jammer blijven vinden dat hij bij de openbare behandeling van het hoofdstuk ‘dierekwellende spelen’ iets minder ernstig geweest is.</p>
<p>- ‘Maar kan men dan niet ernstig zijn zonder eeuwig en erfelijk te preeken?’</p>
<p>Men kan ernstig zijn zonder te preeken, gelijk men kan preeken zonder ernstig te zijn, misschien.... Indien ge soms meenen mocht dat men sommige wanbegrippen en wandaden met de geesels van 't sarcasme of met de spelden der ironie moet doodgeeselen en doodprikken -, dan weet ik me in die meening best te schikken, doch dat is hier de zaak niet. De zaak is dat veel ordentelijke menschen, als in ons geval de heer Ter Gouw, geen ernstige poging hoegenaamd doen om het ‘dierekwellen’ te bestraffen; erger nog, dat ze de mogelijke verontwaardiging in casu verzwakken door allerlei geven en nemen, allerlei glimlachen en hoofdschudden; dat is de zaak en dat vind ik miserabel, en daar blijf ik bij.</p>
<pb n="212"/>
<p>Hadden we nog met een uitdrukking te doen, die als bij ongeluk uit de pen van den schrijver gevloeid was, we zouden er ons, dat gelooft ge immers gaarne? niet druk over maken. Doch we verkeeren hier in een ander geval; laat me, ten bewijze, nog een citaat aanvoeren.</p>
<p>- ‘Wel mag het dierekwellen heeten, als men een paard onder aan een luchtbol hangt, gelijk de Amsterdammers het gezien hebben op den 17<hi rend="sup">den</hi> September 1853 toen “Professor Lassaigne en de onverschrokken Julio” op het Drilveld hunne aeronautische kunsten vertoonden. Hoe 't paard aan den bol hing en Julio op 't paard zat, ziet men op nevensstaande afbeelding’ (dat was het prentje, waarop de aandacht van mijn jongens viel), ‘die genomen is naar de origineele van dien tijd. En 't spreekt van zelf, dat de kunstenaars voor die grap bij voorkeur een welbedaagden Rossinant uitgezocht hadden, die 't harddraven al lang vergeten was, en nooit gedroomd had, dat hij vóór zijn vertrek naar den vilder nog tot luchtreiziger gepromoveerd zou worden.’</p>
<p>Wat zegt ge nu dáárvan?</p>
<p>Mij aangaande, ik zeg er van dat het totaal mis, ja, zelfs misselijk is. Ik begrijp ter wereld niet.... dat de Amsterdamsche regeering in 1853 een dergelijk schandaal kon toelaten?.... Och, dat wou ik niet zeggen; over regeeringszaken spreek ik thans niet. Ik wilde alleen mijn verbazing uiten over het feit dat een man als Ter Gouw zóó deerlijk kon mistasten in zijn streven om onderhoudend te zijn.</p>
<p>Tegenover de beestachtige mishandeling van een oud, afgebeuld paard verwacht ik bij iemand, die zijn volk beschaven wil, een aandoening 't zij van smart en medelijden, 't zij van toorn en afschuw; maar in geen geval een poging om de zaak met een soort van grappigheid te bespreken. 't Is mij
<pb n="213"/>wezenlijk een raadsel waartoe zoo iets dienen moet. <hi rend="spat">Wil</hi> men dan volstrekt dat onze ouden en jongen zich zullen vasthouên van 't lachen als ze een dier in doodsangst zien? Wordt met een vroolijkheid van dat gehalte inderdaad iets gewonnen voor een individu of voor de maatschappij? Zal het dan werkelijk een veraangenaming te meer in ons leven zijn als b.v. ook onze kinderen de dieren van pijn laten janken? Of als ze zich in stilte verkneuteren om de smartelijke krommingen van 't een of ander ‘stomme’ schepsel?</p>
<p>Maar dat zijn beleedigende vragen, meent ge. Ik moest en kon, naar uw oordeel, weten dat geen fatsoenlijk mensch iets van dien aard wil of denkt. Ik moest me schamen dat ik den heer Ter Gouw één oogenblik tot soortgelijke dwaasheid en wreedheid in staat acht. Niet waar? Iets dergelijks ligt u op de tong?.... Laat ons, bid ik u, de quaestie in alle liefde en vrede tot een eind brengen.</p>
<p>Zoogoed als de beste houd ik mij, in alle bescheidenheid, overtuigd dat noch Ter Gouw, noch een van zijns gelijken in het ‘dierekwellend spel’ eenig heil of eenige heerlijkheid ziet. Ik neem zelfs aan dat ze dergelijk spel in den grond van hun hart verfoeien. Wat nog meer zegt, in het bedoelde hoofdstuk uit de ‘Volksvermaken’ vindt een ‘goed verstaander’ halve en ook heele woorden genoeg om te bewijzen dat de heer Ter Gouw een hart voor dieren heeft. Dat is dan ook alles goed en wel; maar bedenkelijk blijft het glimlachend beklag, het koddig beschrijven, het spotachtig medelijden waarvan ik enkele proefjes ter tafel bracht. Een minder ‘goed verstaander’ zou daaruit kunnen opmaken dat de heer Ter Gouw dat dierengekwel, bij slot van rekening, toch zoo heel erg niet vindt. Jongens vooral, die met den heer Ter Gouw goede maatjes zijn (en die vindt men in massa, gelukkig!)
<pb n="214"/>kunnen daardoor versterkt worden in de neiging om met hun bok, of hond, of ezel nog wat krachtiger om te gaan dan gewoonlijk -, en 't is gewoonlijk al meer dan krachtig genoeg.</p>
<p>Ziedaar wat ik jammer vind.</p>
<p>Waarom die halve, die min of meer speelzieke afkeuring van het afkeurenswaardige?</p>
<p>Waarom (ziedaar nog een paar staaltjes!), waarom van een kat, die ten pleiziere van het volk werd ‘<hi rend="spat">doodgegeeseld</hi>’, als van ‘het arme dier’ gesproken -, waarom dát, als men er toch in één adem bijvoegt dat dit ‘arme dier’ derhalve niet weêr ‘bij moê thuis’ kwam? -</p>
<p>Waarom -, doch laat Ter Gouw spreken:</p>
<p>- ‘Toen ik onlangs een jongen boer, die (aan het ganstrekken) in den afgeloopen winter nog meegedaan had, vroeg, of 't een doode dan wel een levende gans was geweest, verklaarde hij, niet te begrijpen, welk pleizier er zou zijn in het trekken aan een dooden vogel; ‘'t beest moet den kop wegtrekken als ik hem grijpen wil,’ zeide hij, ‘dat is juist de aardigheid.’</p>
<p>Welnu, waarom laat de heer Ter Gouw onmiddellijk daarop volgen: ‘Men is dus nog niet overal even teergevoelig?’</p>
<p>Moet men bijzonder teergevoelig zijn om van het oude ‘ganstrekken’ te gruwen? Is zulk een teergevoeligheid gevaarlijk, ziekelijk? Indien ze dat is, men waarschuwe er tegen; is ze dat niet, men wachte zich zelfs voor den schijn om er een loopje mee te nemen!</p>
<p>‘Het gemeene is gemeen, mijne heeren!’ heeft iemand gezegd. Wie hem gelijk geeft, zegge amen! en - noeme voortaan het gemeene bij zijn naam!</p>
<p>Nog eens, waarom in het hoofdstuk over 't ‘dierekwellen’
<pb n="215"/>die zonderlinge halfheid? Vanwaar bij zooveel goedaardige menschen datzelfde verschijnsel? Is het dan wezenlijk te gek om <hi rend="spat">in allen ernst</hi> tegen mishandeling van dieren te protesteeren? Is 't voor een beschaafd mensch te min om ook het noodeloos martelen van een redeloos schepsel te haten met een <hi rend="spat">volkomen</hi> haat?</p>
<p>'t Heeft er werkelijk den schijn van alsof sommige goede lieden dat meenen; 't lijkt wel of ze zich een beetje schamen over oprechte deernis met een ‘arm dier’. 't Zou wat waard zijn als die goede menschen op dat punt eindelijk eens voor zichzelf tot klaarheid kwamen, en 't zou me verheugen als ik hun met dit schrijven een haudje daarin hielp.</p>
<p>Wordt <hi rend="spat">heele</hi> menschen, mijne vrienden, ook in het hoofdstuk van 's menschen verhouding tot de dierenwereld! Wordt beulen of beschermers, maar weest het een of het ander met volle bewustheid en met open vizier.</p>
<p>Wilt gij beschermers zijn, debiteert dan bij de ‘dierekwellende spelen’ geen aardigheden waarin de kwellers groeien, en waardoor de gekwelden 't nog slechter krijgen.</p>
<p>Wilt gij beulen zijn, houdt dan ook voortaan alle uitroepen van een onwillekeurig medelijden t'huis...., 't zij ‘bij moê’, 't zij elders. Zegt dan ronduit dat ge geen tijd of geen hart hebt om de mishandeling van een dier tegen te gaan. Laat uw eigen jongen uw verheven voorbeeld volgen en -, laat <hi rend="spat">mij</hi> de vrijheid om u, als 't er op aankomt, geen kat of hond toe te vertrouwen.</p>
<p>&nbsp;</p>
<p>Nog eenmaal in de aanhangige quaestie de heer Ter Gouw:</p>
<p>‘En gebeuren zulke dingen heden ten dage nog?’</p>
<p>‘Hoe kunt ge dat vragen? In onzen tijd - nu wij ge-<pb n="216"/>nootschappen hebben “tot bescherming der dieren”, en in de politieverordeningen geschreven wordt: “Het is verboden dieren op eenige wijze te mishandelen”; nu wij maandschriften lezen “aan de belangen der dieren gewijd”, en onzen kinderen boekjes geven, waar ze uit leeren, dat de dieren “onze redelooze vrienden” zijn - is zulk een barbaarschheid immers onmogelijk.’</p>
<p>Kan deze expectoratie ons op den weg helpen?</p>
<p>Geeft de omstandigheid dat ‘onze redelooze vrienden’ nog een- en andermaal met de insignia van 't citaat worden opgevoerd, misschien nog eenig bijzonder licht?</p>
<p>'t Kan zijn. Bedrieg ik mij niet dan meent de heer Ter Gouw dat er wel wat veel beweging om de dieren wordt gemaakt, anders gezegd, dat er aan de ‘dierlievendheid’ heel wat lak kleeft. Welnu, in die meening - als ze de zijne is - staat hij niet alleen en er valt voor die meening wat te zeggen.</p>
<p>Zoo men al de dwaasheden en al de hypocrisieën van zekere dierenvrienden beschrijven wilde, men zou in een gewoon menschenleven tijd tekortkomen.</p>
<p>Denk aan de gevoeligen, die zich vroeger en later bij een stervend sijsje, een pipsche kanarie, een verkouden poes of een knorrig schoothondje de wangen bleek, de oogen rood kreten -, zoodat er waarlijk geen enkele traan overschoot voor den lijdenden medemensch.</p>
<p>Denk aan de dames, die in één uur meer hart toonden voor haar kakketoe, dan in een heel jaar voor de arme bloedverwant, die als jufvrouw van gezelschap slavinnenwerk voor haar deed -, zoodat er zelfs door de kakketoe schande van werd gesproken.</p>
<p>Denk aan de philosofen die, als b.v. Arthur Schopenhauer,
<pb n="217"/>niet veel idee van 't menschdom hadden en.... lid werden, gelijk hij, van een ‘genootschap tot bescherming der dieren’.</p>
<p>Denk aan wijlen de Hannoveraansche jonkers, die liever hun rijknecht den nek, dan hun geliefd rijpaard een poot zagen breken. Aan gezegde paardlievende jonkers, die er geen bezwaar in vonden om een armen man voor een paar daalders zich te laten doodloopen.... Gij weet dat Heine 't gezien en verteld heeft: - ‘<hi rend="spat">Und der mensch lief, und er war todtblass und trug eine rothe Jacke, und dicht hinter ihm, in wirbelnden Staube galoppirten die wohlgenährten, edlen Jünglinge auf hohen Rossen, deren Hufe zuweilen den gehetzten, keuchenden Menschen trafen</hi>.... <hi rend="spat">und es war ein Mensch</hi>.’</p>
<p>Denk aan het jonker- en heerendom van alle landen en eeuwen, dat bij zijn stallen en hondehokken aan een zonderlinge desorganisatie van de hersenen en van het hart is gaan lijden, en met name alle gevoel verloor voor zoo'n Heiniaansch: ‘<hi rend="spat">es war ein Mensch</hi>’.</p>
<p>Denk aan al dat goedje, mitsgaders aan nog een aardig partijtje kwezelende cynici, nurksche sentimenteelen, enz., die van het een of ander dierage een speelpop en van het menschelijk leven een spel maakten.</p>
<p>Als gij aan deze en soortgelijke dierenvrienden gedacht hebt, schrijf er dan een boek over zoo ge u nog niet doodziek voelt - -, en wees er gerust op, het zal een ware ‘<hi rend="spat">chambre</hi> of <hi rend="spat">horrors</hi>’ zijn.</p>
<p>Intusschen - en ziedaar wat ik ook den heer Ter Gouw in overweging geef -, intusschen zult gij volstrekt niet bewezen hebben dat er êén bondige reden bestaat om in een hoofdstuk over ‘dierekwellende spelen’ het gemeene niet rond-<pb n="218"/>weg gemeen, het goede niet onvoorwaardelijk goed te noemen.</p>
<p>‘Dierekwellen’ is en blijft gemeen.</p>
<p>De wensch om dien gruwel tegen te gaan is en blijft goed.</p>
<p>Heeft iemand op deze stellingen iets aan te merken?.... De heer Ter Gouw niet, dat weet ik zeker, maar toch hij glimlacht. Onze tijd is hem wat al te dierlievend. De zotste dingen beleeft men in dat opzicht. Gij hebt het zooeven gehoord. In onzen tijd, meesmuilt hij, in onzen tijd hebben wij,</p>
<p>ten eerste: ‘genootschappen tot bescherming der dieren’.</p>
<p>Welnu, ik wensch te vragen: en wat zou dat dan? Is dat nu een zaak om iemand uit zijn humeur te brengen? Zeg dan in vrede's naam en in ronde volzinnen waarom? Heeft dat genootschap dan hoegenaamd geen reden en recht van bestaan? Heeft het eenige verkeerdheid in de hand gewerkt? Of zijt ge in 't algemeen tegen genootschappen?.... Maar ik geloof dat u zelf lid is van meer dan één - bij voorbeeld - letterkundig genootschap.... Mag men nu weten wat er geks of ongeoorloofds in dat genootschap tot bescherming der dieren is? - U meent toch niet dat de heeren bestuurders en leden van plan zijn ons de kippesoep en andere voortbrengselen uit het dierenrijk van 't menu te schrappen? Of dat ze een gesticht voor verlaten katten, havelooze vlooien, hulpbehoevende spinnekoppen en dergelijken in hun schild voeren? Of dat ze voortaan den brui van het menschdom en zelfs geen cent aan ‘den armen,’ geen plukselwiek aan 't roode kruis zullen geven, nademaal het gedierte des velds en der lucht en der wateren al hun liefde heeft?.... Ik kan u verzekeren, hoewel ik tot heden geen lid van 't genootschap ben, dat er verstandige lui onder bestuurders en leden zijn. Nog onlangs ontmoette ik den secretaris van een afdeeling, die ook secretaris was van een afdeeling roode kruis. Die secretaris at, bij voor-<pb n="219"/>beeld, wel eens een gebraden haantje, maar bij hem aan huis werden de haantjes niet levend geplukt, mijnheer, zooals dat bij vele poeliers geschiedt (‘dan gaat het makkelijker,’ zeggen ze), en hij zorgde ook dat zoo'n haantje geen vreeslijk langzamen, ellendigen dood stierf, gelijk op dat buiten waar de tuinman het beest de tong uit den hals rukte en het daarna, met de pooten aan een spijker gebonden, liet doodbloeden zoo gauw of zoo langzaam het maar zou kunnen.... (‘dan is het vleesch eens zoo malsch,’ zei die vernuftige man). Er zijn meer zulke buitens en meer zulke kunstenaars, mijnheer! - ‘Zulke dingen moesten 
geen plaats hebben,’ meende de secretaris en ik gaf hem gelijk.</p>
<p>Ja, alle dieren moeten wel sterven en vele dieren moeten wel gedood worden en zeer velen vreten elkaar wel op en.... jawel, mijnheer.... ‘er is veel wreedheid in de natuur’.... doch ik zie wezenlijk niet in waarom een mensch de akeligheid zou moeten vermeerderen. En daarom, als zoo'n genootschap er iets tegen kan doen, laat het dat doen! Ik kan niet gelooven dat daar iets bijzonder geks of onbehoorlijks in zou steken..... Nu, en dan hebben we in onzen tijd, zegt u, ten tweede, o ja,</p>
<p>ten tweede: ‘politieverordeningen’, waarin geschreven wordt: ‘Het is verboden dieren op eenige wijze te mishandelen’.</p>
<p>Schuilt daar ook al iets onbehoorlijks in?.... Zooveel te erger voor 't genootschap, want het heeft, geloof ik, in die verordening de hand gehad. Ik voor mij ben er alweer mee ingenomen en zal de politie zegenen, die er de hand aan <hi rend="spat">houdt</hi>. O mijnheer, ze <hi rend="spat">moest</hi> er meer de hand aan houden, want het is erg.... 't is erg zeg ik u..... Hebt u die wagens met kalveren wel eens gezien?.... Multatuli schreef er een bladzij over, die hem eer aandoet..... Hebt u 't wel eens
<pb n="220"/>gezien hoe die dieren op en door elkaar gegooid worden dat de een stikt en de ander bloed schijnt te weenen en het meerendeel met gebroken ledematen wordt voortgesjord en gesleept en getrapt?.... O mijnheer, 't is afschuwelijk..... Mijn dochtertje van zes jaar zag het laatst en 't kind was doodsbleek en had groote tranen in de oogen.... Zal het aan zulke tafereelen wel wennen? Ik hoop het niet; maar de straat- en schooljeugd went er <hi rend="spat">toch</hi> aan, want 't behoort, helaas, tot de geschiedenis van den dag, en de jeugd zal er, vrees ik, niet beter van worden..... En dan die paarden met vrachten, die hun paardekracht te boven gaan..... Zie hun stuiptrekkende inspanning.... hun opengereten wonden... hoor die snerpende zweep- en stokslagen... (sommige voerlui slaan met gevlochten geesels van ijzerdraad, mijnheer!...). En dan dat vallen.... en weer dat schoppen en slaan op den gevallene, die zoo zijn best deed.... En al dat vloeken en tieren op de openbare straat.... O, misschien lacht ge om de manier waarop de ‘politieverordening’ wordt gehandhaafd.... Ja dát's wat anders.... En toch, ook dáárom lach ik voor mij liever niet. Ik vind het jammerlijk dat de politie zoo dikwerf zoek is, wanneer ze op haar post moest zijn. 't Is waar, als uw dienstmeisje een minuut te laat de glazen wascht, den stoep schrobt, het karpet uitslaat -, dan wordt ze misschien wel negen van de tien keer ‘bekeurd’, dat's alvast één troost.... Och heere ja, en als de agent niet zoo dikwijls tegen ‘het weer’ moest schuilen, daar ginds in het hoekhuis, u weet wel...., dan ging er niet onmogelijk geen uur om zonder bekeuring. Met dat al.... doch laat zien, we hebben in onzen tijd,</p>
<p>ten derde: ‘maandschriften aan de belangen der dieren gewijd’.</p>
<pb n="221"/>
<p>Welzeker, die hebben we. Als ze nu maar gelezen worden! Eén ken ik er; het is ‘Androcles’; daar komen van tijd tot tijd belangrijke artikels in; die lees ik dan met mijn jongens en ze leeren er aardig wat uit. Er zijn op ‘Androcles’ wel aanmerkingen te maken; ook de ‘dierlievendste’ blijft mensch en, wij weten, dwalen is menschelijk. Maar Androcles ‘voorziet’ toch bepaald ‘in een behoefte’.</p>
<p>Androcles zegt maand op maand tot oude en jongelui, wat niet genoeg gezegd werd tot heden. Het zegt dat we onder de dieren ‘onze redelooze vrienden’ hebben.... Daar ben ik er voordat ik 't merkte. 't Is waar ook, in onzen tijd wordt,</p>
<p>ten vierde: geleerd dat de dieren ‘onze redelooze vrienden’ zijn. Maar dát is nu toch om te proesten, he? De dieren ‘onze redelooze vrienden’!... Ha, ha, ha!!</p>
<p>Leeuwen en tijgers, slangen, padden en adders, nijlpaarden en kaaimannen, rupsen en spinnen, vlooien en lui..... Altemaal ‘onze redelooze vrienden’!.... Maar mijnheer, het is de schromelijkste onzin, het is de ziekelijkste overdrijving, het is de zotste larie-farie, het is de rechte manier om van onze jongens oude wijven, zemelknoopers, Jansalies, bigotte dwepers, 't is de manier om er mannen met polsmofjes en watjes van te maken.....</p>
<p>Maar mijnheer, dat ik u in de rede valle, u overdrijft! Als de heer Ter Gouw geweten had dat zijn ironische glimlach u zoo geducht aan 't doorslaan zou brengen, hij had hem niet laten ‘printen’.</p>
<p>Zóó voorzichtig moet een populair schrijver zijn. Allerlei lachspieren aan den gang door dien éénen glimlach -, en de dieren worden er ten slotte weer de dupes van.</p>
<p>Nu dan, mijnheer, ik stem 't u toe: het is iemand (vooral iemand, die naar bed gaat) te vergeven dat hij in een oogen-<pb n="222"/>blik van tureluurschheid geen vriendenstem herkent in het gonzende muggenheir; 't is hem te vergeven dat hij de adder trapt, die haar venijn op hem probeeren wil. Ik stem u toe, de vriendschap van en met het redeloos gedierte heeft haar beproevingen, haar vraagteekens, haar grenzen. - Doch ik bid u, wees handelbaar! De schrijver, die van ‘onze redelooze vrienden’ gewaagde - ik verneem daar juist dat er een heel boek bestaat onder dien titel -, dacht onder 't schrijven mogelijk aan de vele dieren, die door hun arbeid, hun trouw, hun gewilligheid, hun lieftalligheid en gratie zoo ontelbaar veel menschen, rijk en arm, verplichten en.... beschamen. Ik hoop dat gijzelf niet te eenemale van zoo'n ‘redeloozen vriend’ verstoken bleeft.... Och mijnheer, en bedenk dan verder, er zijn ook <hi rend="spat">menschen</hi> die ons het leven juist niet veraangenamen, die ons den slaap uit de oogen kunnen houden, die ons bijten... tegen de beste muggen en adders aan; kortom, er zijn lastige en booze menschen..... 't Zou niettemin jammer zijn als we daarom niet meer van een algemeene broederschap wilden hooren, als we, m.a.w., menschenhaters werden, pessimisten, of hoe heet het?......................................</p>
<p>Zoodat ik maar zeggen wil: die genootschappen, politieverordeningen, maandschriften en vriendschapsverklaringen zijn nog niet geoordeeld door een glimlachje - en ook niet door twee of meer glimlachjes.............</p>
<p>Men vindt overal gekken en huichelaars, zelfs in het rijk der dierlievenden; maar dit neemt niet weg dat het ware stellingen zijn:</p>
<p>1<hi rend="sup">o</hi> ‘Dierekwellen’ is en blijft wreed.</p>
<p>2<hi rend="sup">o</hi> De wensch om dien gruwel tegen te gaan is en blijft goed.</p>
<pb n="223"/>
<p>Ik wacht hem, die er iets tegen heeft; ik wil hem te woord staan, heden en morgen, op gevaar af van voor een sentimenteel of voor iets nog ergers te passeeren.</p>
<p>&nbsp;</p>
<p>Zal de heer Ter Gouw, in geval hij dit schrijven onder de oogen krijgt, niet vreemd opzien?</p>
<p>Zóóveel bladzijden naar aanleiding van een paar onschuldige grappen! Bij Androcles en al zijn heiligen, is dat niet een bewijs te meer voor de dwaasheid, waartoe een ‘dierlievend’ mensch vervallen kan?....</p>
<p>M'jn lieve medemenschen, miskent toch het punt in quaestie niet. Een van beiden: òf het is slecht een dier te mishandelen, òf het is niet slecht.</p>
<p>De heer Ter Gouw en ik meenen beiden dat het slecht is.</p>
<p>Ik voor mij meen daarenboven dat ZEd. zijn meening niet klaar en krachtig heeft uitgesproken, wat meer zegt, dat hij er mee gesold heeft alsof ze, wel bezien, de eer en de moeite van een ernstig handhaven niet waard was. Dat nu is 't critieke punt. Gelijk ik reeds zei heeft Ter Gouw onder de Hollandsche jongens vele lezers, en de Hollandsche jongen is uit zijn aard al niet bijzonder gevoelig. De Hollandsche jongen - vraag 't maar aan Hildebrand - ‘slaat zijne bokken hardvochtig.’ Al ‘heeft hij’ ook (volgens gemelden jongenskenner) ‘in 't geven van roggebrood aan dezelfde dieren zijns gelijken niet,’ het feit bestaat niettemin dat hij zijn bokken slaat - en wel <hi rend="spat">hardvochtig</hi>, let daarop als ik u verzoeken mag.</p>
<p>Nu wil ik aannemen dat hij ze slaat uit principe en met een goed doel. Niet onmogelijk weet hij bij ondervinding dat 'n pak slaag een jongen tot nut kan zijn, en wel waar-<pb n="224"/>schijnlijk redeneert hij vervolgens aldus: wat voor een jongen op zijn tijd nuttig is, zal een bok niet schaden.... Het zij zoo -, maar die ‘hardvochtigheid’ blijft niettemin een kwaad ding. Men kan aan de jongens niet te vroeg en niet te duidelijk zeggen dat ze voor de bokken zeer onaangenaam en op zichzelf iets onridderlijks is. En waren er alleen maar bokken mee gemoeid!... Maar dagelijks vallen er een menigte ‘redeloozen’ onder de jongenshand; denk aan de meikevers, de kikvorschen, de vogels en wat de tijd van 't jaar meebrengt. Daarenboven, het is met de hardvochtigheid eigenlijk zóó gelegen dat ze gaandeweg.... ontzettend hardvochtig kan worden, en al ware het nu ook een sprookje wat ze van Domitianus vertellen -, er zouden toch minder menschenbeulen zijn als er meer jonge ‘dierekwellers’ op hun nommer werden gezet.</p>
<p>Van beulen gesproken, ik weet van goederhand dat ergens in de wereld op zekeren tijd een mensch moest worden opgehangen om der gerechtigheid wille..... God moge 't ons vergeven!....</p>
<p>Er was op dat moment geen effectieve beul. Of hij zich zelven uit wroeging had opgehangen, dan of het aan iets anders lag, is mij niet meegedeeld; maar enfin, er was dan geen effectieve beul op dat moment. De hoogere autoriteit moest evenwel zorgen dat de overheid het zwaard (in dit geval den strop.... bah!....) niet vergeefs droeg. Zij zocht dus een beul; zij zocht een mensch, die een ander mensch voor een sommetje geld zou willen worgen. God zij geloofd, ze had moeite, maar eindelijk, ten langen leste kwamen er dan toch sollicitanten en - - onder de sollicitanten was het meerendeel.... slachter (of slager) van professie....</p>
<p>Misschien krijg ik om deze mededeeling alle slagers van
<pb n="225"/>Nederland aan mijn hals, doch ik kan het niet helpen. Ik bedoelde niets anders dan nog eens te herinneren wat mijn vriend de psycholoog laatst schreef: dat, namelijk, de zielkunde eenige moeilijke en bovendien nog een paar allermoeilijkste hoofdstukken heeft, waarvan het caput <hi rend="spat">bloeddorst</hi> er één is.</p>
<p>Niemand behoeft mij te vertellen dat ik met het woord over de slagers in <hi rend="spat">die</hi> paragraaf der ‘dierlievendheid’ ben aangeland, waar voor den dierenvriend de meeste voetangels en klemmen liggen. Ik besef volkomen dat het slagersambt een onontbeerlijk ambt is - - en toch moeilijk zonder eenige ‘hardvochtigheid’ kan worden waargenomen.</p>
<p>Wederom vraag ik derhalve: wees handelbaar! Zeg mij of ge 't wenschelijk vindt dat onze jongens voor hun pleizier naar het dooden en den doodstrijd van 't slachtvee staan te kijken; of ge gaarne zoudt zien dat uw eigen knaap er opzettelijk een straatje voor omliep.... ja.... of ge van een slachter zoudt kunnen houden, die met zijn betrekking dweept.... Ik geloof dat we elkaar begrijpen.</p>
<p>&nbsp;</p>
<p>Hoe ik over de jacht en de visscherij denk?.... Wel mijnheer, onze voorouders de Batavieren waren er, naar ik altijd gehoord heb, verzot op. ‘Zij beminden de jacht, de visscherij en het dobbelspel,’ stond er, geloof ik, in het oude schoolboek. Een zeer primitief en ruw volkje, als men 't van dien kant bekijkt.... mijnheer! Wat de jacht en de visscherij betreft, ze zijn nog altijd (de een iets minder dan de andere) wat men ‘bronnen van ons volksbestaan’ noemt. Uit dat oogpunt bezien ‘wekken ze voortdurend ten zeerste onze aandacht,’ zou de troonrede bij gelegenheid
<pb n="226"/>kunnen zeggen. Als amusement beschouwd vinden ze bij mij geen sympathie.</p>
<p>- ‘Het strijdt misschien weer tegen uw dichterlijk gevoel of hoe heet dat?....’</p>
<p>Ik ben geen dichter, meneer! Maar nu ge er van spreekt, wil ik u wel herinneren dat Lord Byron gezegd heeft - op zijn Engelsch natuurlijk -: ‘Een hengelaar kan geen goed mensch zijn.’ Lord Byron was, zooals u weet, wèl een dichter en dat hij zoo over den hengelaar oordeelde, dat staat in de ‘Camera Obscura.’</p>
<p>- ‘Dan zal 't wel waar zijn?’</p>
<p>Ongetwijfeld! Er staat ook dat een Leienaar zou geantwoord hebben: ‘'n slecht minsch die 't zait.’</p>
<p>- ‘Was dat een professor?’</p>
<p>Maar.... met uw verlof, vooreerst spreekt een professor geen <hi rend="spat">patois</hi> en ten tweede heeft hij wel wat anders te doen dan hengelen. U begrijpt, die Leienaar was een eerste liefhebber.</p>
<p>- ‘Zijn er ook dichters, die wat over de jacht hebben gezegd?’</p>
<p>Uit Heine's ‘<hi rend="spat">Reisebilder</hi>’ is me altijd bijgebleven dat hij een hekel had aan de jachtliefhebberij.... Wacht even.... hier heb ik 't.... ‘Gisteren ging ik op de jacht. Ik schoot op een stuk of wat meeuwen, die al te zorgeloos rondfladderden; ze konden immers niet secuur weten dat ik een slecht schutter ben. Ik wou ze eigenlijk niet raken; mijn plan was hen voor 't vervolg tegen lieden met geweren te waarschuwen. Daar schoot ik evenwel mis en had het ongeluk een jonge meeuw te dooden. Goed dat het geen oude was; immers, wat ware er in dat geval van de arme kleine meeuwtjes geworden, die, nog zonder vederen, in het zand-<pb n="227"/>nest der groote duinen op moeder wachtten? Ze zouden verkleumd en verhongerd zijn!’</p>
<p>- ‘Och heere!.... Hoe akelig!....’</p>
<p>Ik hoop dat ge 't meent; 't is zeker voor een volwassen mensch nog al min, op vogels te schieten, die hem geen kwaad doen. En dat louter voor pleizier!.... Wacht, hier heb ik nog iets van een dichter.... Van Lamartine.... Dat's nu wezenlijk een citaat uit ‘Androcles.’ Als ge 't hooren wilt?.... Goed, ik zal 't wat bekorten:</p>
<p>Een jonge reebok dartelde langs den zoom van 't woud, zich vergastend aan de geurige wilde thijmstruiken waarop de morgendauw nog glinsterde. Van tijd tot tijd bemerkte ik zijn fijn besneden kopje; ik zag hem over de struiken heenkijken, zijne ooren spitsen, met de kleine hoeven op den grond stampen, heen en weder springen, zich in den zonnegloed verlustigen, in één woord, zijn leven en vrijheid met volle teugen genieten.</p>
<p>.... Ik legde aan, ik had den reebok onder 't schot; doch voor het eerst van mijn leven ondervond ik als jager iets dat naar gewetenswroeging geleek; ik gevoelde zekeren schroom om door mijn schot een eind te maken aan 't bestaan van een wezen, dat zoo onschuldig, zoo vol vreugde zijn leven genoot.</p>
<p>En toch.... de kracht der gewoonte overwon mijn aarzeling; ik schoot werktuigelijk en de reebok stortte neer; ik had hem 't borstbeen verbrijzeld.... Toen de kruitdamp was opgetrokken, naderde ik mijn slachtoffer; ik voelde mij bleek en ontdaan over mijn wandaad. Het arme bevallige dier was nog niet dood, maar lag te sterven en terwijl het mij aanstaarde, zag ik tranen in zijn oogen.... Het was mij alsof de stervende blik mij vroeg: ‘Wie zijt gij? Ik ken u niet
<pb n="228"/>en heb u nimmer beleedigd, ik had u gaarne liefgehad. Waarom toch hebt gij mij doodelijk getroffen?....’</p>
<p>Het trillen van die ledematen, het schudden van dat kopje smeekten om den genadeslag. Tot elken prijs had ik mijn slachtoffer willen redden, doch dat was onmogelijk. Daarom nam ik nogmaals mijn geweer ter hand en, mijn hoofd afwendende, maakte ik door een tweeden kogel een einde aan zijn doodstrijd. Toen wierp ik het moordtuig verre van mij en.... ik weende.’</p>
<p>Lamartine heeft na dien dag niet meer gejaagd. Wat zegt ge er van?</p>
<p>- ‘Ik zeg dat Lamartine in zijn hart nooit een jager geweest is, Goeie Hubertus, is me dát een verhaal?....’</p>
<p>In <hi rend="spat">mijn</hi> schatting is het mooier dan al de verhalen van echte jagers, waarop de wereld sinds eeuwen getracteerd wordt. Die verhalen, laat Hildebrand het zeggen, ‘van zes hazen, geschoten op een stuk, van twee watersnippen in één schot in den donker, van hazen die op één looper nog een gezicht ver wegliepen, van anderen die met uitgeschoten oogen tegen den hond opsprongen, van hoenders die ronddraaiden, neervielen, weer opvlogen, weer ronddraaiden en nog reis neêrvielen, van arenden die op den hond gingen zitten en roerdompen die met den laadstok wegvlogen....’</p>
<p>- ‘Hildebrand schrijft wel aardig, maar jagersbloed zit er ook al niet in.’</p>
<p>Zou hij er iets minder om wezen?</p>
<p>- ‘Zou hij er een haar beter om zijn?.... Och lieve man, al dat schrijven en praten is maar schrijven en praten... De een wil niet hengelen omdat hij anders geen “goed mensch” zou kunnen zijn. De ander... doch mag ik vragen:
<pb n="229"/>was die Lord Byron dan nu zoo'n bovenst-beste “mensch?” Of sloeg die Leienaar misschien den spijker op z'n kop?.... Ik meen gehoord te hebben dat Lord Byron in de eerste plaats tegen zijn eigen vrouw....’</p>
<p>Dat klokje is juist tegenwoordig weer erg aan 't luiden; maar ze weten er nog het rechte niet van. Wacht met uw oordeel nog....</p>
<p>- ‘Een mooi ding! De lord zal op zijn gemak den hengelaar oordeelen, en ik zal zwijgen over den lord. Is hij een ander mensch dan een ander?.... En wat nu de jacht betreft -, was die Heine dan zoo'n heilige? IJselijk lief voor de meeuwtjes (net iets voor een zetter om er weeuwtjes van te maken!), nu goed! Maar hoe voor de vrienden? Voor Börne bijvoorbeeld? En wat is meer? Een meeuwtje of een meisje? En waarom houden veel jongelui zoo erg van Heine?.. Omdat hij tegenover de meisjes zoo conscientieus was, zoo edel, zoo....’</p>
<p>Lieve vriend, zeg me kort en goed, wat zit er voor heerlijkheid in de jacht? Ik weet wel dat sommige lieden conscientieuser waren tegenover de beesten dan tegenover hun evenmensch, doch 't is wat veel gevergd dat ik om die reden in de jacht een edel vermaak zou zien. Blijf bij de quaestie van 't dierekwellen.</p>
<p>- ‘De quaestie van 't dierekwellen en die van de jacht zijn er twee, met uw welnemen.’</p>
<p>En zoo'n ‘verbrijzeld borstbeen’ dan, of zoo'n paar ‘uitgeschoten oogen’? Bah, ik griezel.</p>
<p>- ‘Er zijn erger dingen om van te griezelen. Dát heb ik nu juist tegen die heeren jachtbestrijders en dierenbeschermers. Veel medelijden met het gedierte, maar al die ellende in de menschenwereld schijnt hen....</p>
<pb n="230"/>
<p>Minder te treffen?.... Daar hebben we, op mijn woord, dat argument uit de nachtschuit weer! Nog eens dan, en nu voor 't laatst: als ge soms lieden kent die het dier liefhebben en den mensch haten; als gij dichters kent, die te sentimenteel zijn, te laf, te.... enfin, te weinig <hi rend="spat">dichter</hi> om te mogen meepraten, welnu, veracht hen dan of laat ze loopen -, maar wees nu zoo beleefd mij niet voor een gek, niet voor zoo'n dichter te houden en zeg me wat ter wereld er edels zit in het jachtvermaak?....</p>
<p>- ‘Men kan wel zien dat ge geen jager zijt.....’</p>
<p>Och, ik bid u.... geef antwoord!</p>
<p>- ‘Welnu dan, stel u voor.... zoo'n heerlijke herfstdag! Een heldere lucht, een frissche morgen! Je bent vroeg op, je loopt den heelen dag, je neemt een flinke beweging, je laat het stof en de muizenissen er eens af- en uitwaaien, je bent jolig, lollig, prettig, je.... enfin, hoe zal ik 't zeggen.,.. ik ben geen dichter.... maar enfin, je bloed tintelt, je maag jeukt, familiaar gesproken, je voelt je.... enfin, je bent een heel ander mensch, een.... je moet het bijgewoond en ondervonden hebben, je....’</p>
<p>Mijnheer, al die dingen kan een mensch genieten zondor dat hij een stom dier verminkt.</p>
<p>- ‘Je <hi rend="spat">behoeft</hi> niet te verminken.....’</p>
<p>Een fraaie troost voor zoo'n reebok met een ‘verbrijzeld borstbeen’, of voor dien haas met ‘uitgeschoten oogen’! Een fraaie troost voor hen, wezenlijk, dat het niet <hi rend="spat">behoeft</hi>....</p>
<p>- ‘Een goed jager schiet zijn luidjes in ééns dood.’</p>
<p>Fameus!.... Maar komaan, laat ons bij ‘een goed jager’ blijven. Dan herhaal ik met eenige wijziging: al die dingen kan een mensch genieten zonder dat hij een stom dier doodschiet. Waarom dat doodschieten? Zit dáár nu 't vermaak in?</p>
<pb n="231"/>
<p>- ‘Woudt ge dan liever dat al dat gebroed bleef leven? Of dat het zijn eigen lamzaligen dood stierf? Of dat het zich doodvrat aan vergiftige planten, zooals die stomme hazen dit jaar in het Ambt Vollenhoven gedaan hebben? - Verbeel-je zulke uilskuikens, die vreten zich dood aan allerlei misselijk goed, waar je honden en katten mee zoudt vergeven.....’</p>
<p>Ik vraag nog eens, meneer, of in dat doodschieten nu 't <hi rend="spat">vermaak</hi> zit?</p>
<p>- ‘Och, u zult er nooit iets van begrijpen. 't Is niet zoozeer dat doodschieten..., neen, dat is het niet..... Maar 't is 't <hi rend="spat">ensemble</hi>, 't is.... Daar heb je, primo, al die honden.....’</p>
<p>Wat zou dat?</p>
<p>- ‘Enfin, al dat geloop, gesnuffel, geblaf, al dat staan, al....’</p>
<p>Al die angst van de stumperds, die u en uwe honden als den dood schuwen.... 't Is recht aangenaam.... voor....</p>
<p>- ‘'t Is 't instinct van de dieren.....’</p>
<p>En van den jager.... Begrepen! - Wat hebt ge nog meer?</p>
<p>- ‘Dan heb je verder 't idee van.... vanne.... 't avontuurlijke..... Je bent in spanning.... je fantasie wordt....’</p>
<p>Dichterlijk?.... Doch ik meen dat u de dichters er buiten zoudt laten..... Wat hebt ge nog meer?</p>
<p>- ‘Dan is er iets prettigs in dat krachtsgevoel, iets manne....’</p>
<p>Ja.... Als men zoo met z'n stuk of wat mannen uittrekt tegen een konijn, een haas, een hoentje, dan is dat wèl mannelijk, dat kan men op zijn vingers natellen.... Een troep mannen is bovendien op zichzelf al mannelijk, je hoeft er de ridderlijke costumes en de ridderlijke ideeën nog niet eens bij te rekenen: die olijfgroene jachtbuizen, die pikzwarte laarzen,
<pb n="232"/>over de kanariegele broek heen (of over het beenkleed zooals ik een kieskeurig redenaar eens hoorde zeggen); die sententieuse petten en hoedjes -, neen, dat alles is geen gekheid; het imponeert wel..... 't Maakt indruk op den polsdrager en op dien jongeheer ginds, die er in zoo'n pakje ook niet onbillijk zou uitzien -, heb ik jou daar!... Ha, dat krachtsgevoel! Daar gaat de bende!.... Op zij asjeblieft, menschen! Geweren, stokken, honden!.... Hagel, kruit, veldflesch!.... Bar gezicht, vorschend oog, overgehaalde haan!.... Een haas!!... Twee, drie schoten!!... Kruitdamp! Spanning!.... Bij St. Hubert, daar ligt hij!... Veegt u 't voorhoofd af, drukt elkaar de hand, mannen broeders, 't gevaar is voorbij!.... De strijd is gestreden!.... <hi rend="spat">Nun danket al</hi>....</p>
<p>- ‘Zoo kan men alles belachelijk maken.....’</p>
<p>Bebalve al datgeen, wat ‘uit zijn aard’ niet belachelijk is -, vergeet dat niet, mijnheer! Als wij nog in de dagen van olim leefden, bij voorbeeld: als ik u op een goeden morgen met eenige vrienden zag uittrekken ten einde een wolf te vangen, of een wild zwijn, of eenig ander wild van resistentie dat den akker verwoest, of een schaap geroofd, of mogelijk wel een kind verscheurd had..... Als ik u zag ten strijde trekken - niet met oogen vol moordlust, wel met het vastberaden plan om den omtrek van een vreeselijke plaag te zuiveren, desnoods met gevaar van uw leven -, dan, bij voorbeeld, zou ik <hi rend="spat">niet</hi> lachen, en zoo ik het ook deed, uw krijgstocht zou er even eerbiedwaardig om blijven, wees daar gerust op!.... Wat nu de jacht op weerlooze dieren betreft, laat ze zijn wat ze is, maar spreek me niet van krachtsgevoel. Ik zeg u, zulk een kracht zit er ook in een muizeval... of, om met Fokke Simonsz te spreken, ook in den stamper waarmee uw dienstmaagd het stukje kaneel vermor-<pb n="233"/>selt als ze voornemens is wafelen te bakken..... Neen, mijnheer, als u van plan is met de liefhebberij voort te gaan (ik zal 't u niet kunnen verhinderen, dat merk ik wel), ga dan voort uw snipjes en andere onnoozele schepsels te mitrailleeren; doch neem geen <hi rend="spat">air</hi> aan als gingt ge den dood op 't veld van eer te gemoet.... Spreek niet langer van krachtsgevoel en diversen en zeg ook aan uw collega's dat zij niet zulke martiale gezichten trekken -; 't staat gek, dat zien ze zelf zoo niet, maar 't is toch de zuivere waarheid; gek staat het!... Hebt u nog meer van de heerlijkheid der jacht?....</p>
<p>- ‘Ik heb nog een stuk of wat patrijzen thuis, eigen gejaagd, die ik u nu maar niet sturen zal.... 't Mocht uw gevoelig hart zeer doen.....’</p>
<p>Miskenning van 't punt in quaestie, mijnheer! Als een mensch koeien mag eten, zal ook 't patrijzendom wel te zijner beschikking zijn; in dat geval behoort hij ook vermoedelijk niet te wachten totdat een dier van ouderdom of aan een ziekte gestorven is.... Het punt in quaestie blijft: of een mensch <hi rend="spat">voor zijn pleizier</hi> uit slachten en uit jagen moet gaan? Of dat zijner waardig is als hij een beschaafd mensch wil wezen in ieder opzicht?</p>
<p>- ‘En de koningen en keizers en prinsen en graven en baronnen en jonkers en al die heeren zijn liefhebbers!....’</p>
<p>Ach mijnheer, die opmerking, vergeef me, zou haast te naïef zijn voor den primitiefsten Nimrod uit het feodale tijdperk..... De koningen en keizers en prinsen en graven en baronnen en jonkers en al die heeren zijn liefhebbers.... zegt u?.... Ja, liefhebbers!.... 't Is waar ook - -, en in den regel zien zij niet op een beetje meer of minder bloed. Hoe lang zal 't nog duren?</p>
<pb n="234"/>
<p>- ‘Ik bedoel....’</p>
<p>Hoe lang zal 't nog duren dat koningen en keizers de volken ter slachting leiden in den naam van God?.... 't Is er mee als met de jagers, die St Hubert hun patroon noemen. Weten ze dan niet dat St. Hubert de jacht <hi rend="spat">vervloekt</hi> heeft?....</p>
<p>- ‘Ik bedoel....’</p>
<p>U bedoelt misschien dat het <hi rend="spat">fatsoenlijk</hi> is te jagen, als men 't <hi rend="spat">niet</hi> om den broode doet?.... Welnu, juist <hi rend="spat">dan</hi> vindt <hi rend="spat">ik</hi> 't <hi rend="spat">niet</hi> te verdedigen voor de rechtbank van ware beschaving en echt fatsoen. Maar 't zal nog wel een week of zes duren eer onze ‘fatsoenlijken’ 't inzien. Ik wensch den jagers beterschap toe, desnoods een beetje rhumatiek, een beetje maar.... om tot nadenken te komen en te voelen wat pijn is..... Bah! Pleizier te hebben in 'tgeen voor een ander schepsel zooveel is als duizend dooden!.... Bewaar die patrijzen, meneer, die u mij niet sturen zult..... Zend u ze naar een kunstenaar, die ze kan opzetten. En plaats ze dan onder een glazen stolp op uw kamer, als een herinnering aan den tijd toen ge nog niet wijzer waart.</p>
<p>&nbsp;</p>
<p>Een lezer heeft al een keer of wat bij zichzelf gedacht: wat wil-ie toch? wat moet dat toch? wat zal dat toch? Zijn ze nu heelemaal....? Is het nu tegenwoordig een tijd om me daar te gaan.... zeuren, zou ik haast zeggen.... over dat.... over die.... die dinges.... dieren.... dierekwellen, of wat is het? Goeie schepsel, dat is de manier niet.... neen waarachtig....</p>
<p>Zijn gemoed wordt vol; hij legt het gele boekje met zekere vriendelijke treurigheid weer op de leestafel; hij staat op en blijft een poos in akelig gepeins verzonken -, onge-<pb n="235"/>veer als iemand die wel eens zou willen weten wat er na den ondergang der wereld gebeuren zal. Aldus staande, trommelt hij zachtjes op den omslag van het boekje...., heel zachtjes, als klopte hij nadenkend een zijner pupillen op 't hoofd, van wien hij indertijd betere gedachten heeft gehad, maar dien hij niet hard wil vallen..., de gaven zijn ongelijk verdeeld.... Toch is het jammer. Alweer een illusie weg!.... Maar komaan, het leven is kort.... Men moet voort.... Nog één klein, zenuwachtig tikje op den omslag en -, men is weer de oude; gereed om het leven in 't aangezicht te zien als een man.....</p>
<p>- ‘Jan,’ vraagt hij, kalm en vastberaden, maar nog met iets treurigs in de stem: ‘Jan, zijn er geen telegrammen?’</p>
<p>- ‘Na de laatste geen latere, meneer!’</p>
<p>- ‘Na de laatste niet, zeg-je?’ En meneer fronst peinzend de wenkbrauwen als wil hij zeggen: daar gaat me een licht op.</p>
<p>Meneer zelf is een licht.... van zeer eigenaardige soort. Als ge er bij zien en leven wilt, wat ziet en hoe leeft gij dan?</p>
<p>Dan ziet ge in deze tijden van oorlog dat ‘ge 't altijd wel gedacht hebt’; dat het ‘dan nu eindelijk zoo is uitgekomen;’ dat het ‘een heele omstandigheid is, waarin we verkeeren;’ dat ‘het er thans op aankomt;’ dat gij ‘aan niets anders denken kunt;’ dat het u ‘onmogelijk is tegenwoordig iets uit te voeren;’ dat ‘alle luidruchtigheid u tegenstaat;’ dat ge ‘in deze tijden maar liefst alleen zijt’ (laatstgenoemde dingen zegt ge dan bij voorkeur terwijl ge onder de muziek zit van 't Volkspaleis, of in het theater van Van Lier); dat het ‘u verwonderen zou als..., verbazen zou indien...;’ dat ge ‘maar eens weer zult gaan kijken of er geen telegrammen zijn;’ dat het ‘belachelijk is zoo'n beweging om de doodstraf
<pb n="236"/>te maken als er zooveel menschen geslacht worden;’ dat ge.... Al deze en dergelijke dingen ziet ge, wanneer ge bij zulk een licht ziet -; het is niet weinig....</p>
<p>En hoe leeft ge in dat geval?</p>
<p>Dan leeft ge naar hetgeen ge ziet. Misschien zou de wereld er even goed om gaan als ge <hi rend="spat">niet</hi> leefdet; want inderdaad, gij leutert, gij beduimelt eenige quaesties en voor de rest voert gij waarlijk niets uit. Misschien is in dezen oorlogstijd <hi rend="spat">uw</hi> vrede gekomen. Misschien hebt gij altijd geleuterd en nooit iets uitgevoerd en dacht ge wel eens een enkele maal dat het anders zou hehooren. Thans evenwel ‘komt het uit’ wat ge ‘altijd wel gedacht’ hebt. ‘Allemaal larie, die beschaving en dat getob!....’ dat 's een heele ‘gerustigheid’.... Ge zoudt niettemin wel het uwe willen doen.... maar in dezen tijd is het u ‘onmogelijk aan iets anders te denken.’ Ge zult daarom maar weer eens... op de jacht gaan.... ‘Wie praat er van onedel vermaak?.... Ach menschen, menschen, <hi rend="spat">thans</hi> over de jacht op een dier te gaan praten.... <hi rend="spat">Thans</hi>, nu er “zooveel duizenden en nogmaals duizenden” onder de <hi rend="spat">menschen</hi> gejaagd worden!.... 't Is even dwaas als nu over de doodstraf te... O, <hi rend="spat">diese Welt</hi>!....’</p>
<p>&nbsp;</p>
<p>Mijn waarde medemenschen, gaat voort in het uwe! Leutert of leutert niet, doet of laat wat u believen zal, vraagt zoo dikwijls ge wilt om latere berichten dan de laatste, gelijk ge, naar 't schijnt, altijd vroegere hadt dan de eerste..., blijft alzoo op de hoogte en.... loopt ons, ordinaire menschen in het dal der dwaling, niet in den weg!... Ik wil ten slotte nog <hi rend="spat">dit</hi> zeggen:</p>
<p>Als er millioenen in den krijg vallen, is die slachting geen argument voor de doodstraf.</p>
<pb n="237"/>
<p>Evenmin is ze een reden om het ‘dierekwellen’ niet onmenschelijk te vinden.</p>
<p>Maar als er millioenen in den krijg vallen, is 't <hi rend="spat">wel</hi> een tijd om toe te zien dat de menschen niet nog wreeder worden dan ze reeds zijn. <hi rend="spat">Wel</hi> een tijd om allerlei drogredenen te bestrijden, die in de verwarring haar fortuin zoeken.</p>
<p>Zalig de mensch die in dit leven al is 't ook maar éen sophisme den nek omdraait! Want hij doet afbreuk aan het rijk van den ‘vader der leugenen’ en deze alleen, die de ‘menschenmoorder van den beginne’ is, deze alleen is ook de ‘dierekweller’ van alle tijden.</p>
<p>&nbsp;</p>
<p><hi rend="spat">Ik heb gezegd</hi>.</p>
</div>
<div type="chapter">
<pb n="238"/>
<head rend="h3">Portretten.</head>
<head rend="h4">Mijn vriend Jozef.</head>
<p>Onze intimiteit begon eigenlijk op den dag toen ik Jozef met de hand onder het hoofd aantrof, en met een brief van zijn vader vóór zich. Zijn hart was zoo vol, de strijd tusschen verontwaardiging en kinderlijken eerbied zoo hevig, dat hij mij eenvoudig den brief toeschoof en op 't zelfde oogenblik in snikken uitbarstte.</p>
<p>Ik ging bij het raam staan, alsof ik meer licht verlangde. De waarheid was, dat ik den indruk dien de brief op mij maken zou, niet te sterk door een uitdrukking van ergernis en wrevel wou verraden. Die brief kon geen hartelijkheid en vertrouwelijkheid ademen. Een vader om wiens hardvochtigheid de zoon tranen stortte, moest, naar 't mij voorkwam, een barbaar zijn.</p>
<p>Ik wist reeds 't een en ander van de bijzondere omstandigheden waarin mijn vriend verkeerde. Hij had aan mij en nog een paar anderen in diep geheim meegedeeld hoe hij een hartstochtelijke liefde had opgevat voor een burgermeisje, een lief kind, dat zijne aandacht had getrokken toen hij haar voor
<pb n="239"/>'t eerst vlak onder het achterraam van zijn slaapkamer de blanke armen in het warme zeepsop van de waschtobbe zag dompelen; dat voor zijne verbeelding engelenvleugels kreeg, toen hij op 't denkbeeld kwam dat de teere handjes werden stukgewreven op 't harde linnen, om eene blinde of ziekelijke, in elk geval een wezenlijk bestaande grootmoeder tegen gebrek te bewaren.</p>
<p>De goede jongen had ons wonderen verteld van zijn schoone en 't was sinds lang een strijdvraag tusschen ons, of zijne verliefdheid zich op de blanke armen dan wel op de kleinkinderlijke liefde van het schepseltje geworpen had. 'k Wil gaarne bekennen dat ik bij die gelegenheden voor de hartveroverende kracht van de mooie armen gestemd, en zelfs eenigen twijfel geopperd had omtrent den vermoedelijken duur van een genegenheid, welke volgens Jozef niet dan met den dood zou eindigen.</p>
<p>Evenwel, in onze jonge jaren houden wij liefst de ouderen en vooral de vaders en moeders buiten spel. Zoodra die er bijkomen, krimpt onze nuchterheid tot jongensachtige angstvalligheid saam..., en verkeert onze bedachtzaamheid in overmoed. De jeugd kan bijwijlen koel en onmenschelijk wreed zijn, maar.... ‘zóó koud en beredeneerd en berekenend als het geëerbiedigde voorgeslacht’ is zij gelukkig nooit.... in haar eigen schatting.</p>
<p>Ik nam den brief van Jozef's vader dus aan, in de stellige verwachting nu kennis te zullen maken met een kanibaal, een Saturnus op zedelijk gebied, die met wellust knaagde aan het hart van zijn veelbelovenden zoon. Ook stond mij het meisje in quaestie op dat oogenblik werkelijk als een engel voor den geest. Ik hoorde haar klepperen met de kleine vleugeltjes en zou niet verwonderd geweest zijn als ik haar
<pb n="240"/>op een wolk van zeepsop voorbij het venster had zien zweven. ‘Wees gerust, lief kind! Als deze wreede vader zich tusschen twee minnende harten wil indringen, ben ik er ook bij.’</p>
<p>Evenwel, ik moet nu en, hoe 't mij ook ergerde, ik moest reeds toen bij de eerste lezing erkennen, dat die brief van Jozef's vader een zeer verstandige brief was. Er stak volstrekt niets van de pedanterie en de deftigheid in, die ik ruimschoots verwachtte; niets van de wreedaardigheid, die ik bij voorbaat met den naam van vaderlijke ploertigheid had bestempeld. De schrijver scheen een diep gevoel te hebben van 't geen er in zijn zoon omging. Met een openhartigheid welke ik, jonge man, zelfs onvoorzichtigheid achtte, vertelde hij hoe hijzelf in zijne jeugd een dergelijke amourette had aangeknoopt, maar van zijne dwaasheid overtuigd was geworden toen hij het voorwerp zijner genegenheid van nabij leerde kennen. Hij had toen dagen van vreeselijke foltering doorleefd, die hij zijn zoon besparen wilde. Hij hoopte dat deze weldra tot zichzelf komen en boven alles bedenken zou, wat hij aan zijn eer en toekomst verschuldigd was. Over het verschil van stand sprak de man zonder bitterheid of hoogmoed. Aan den twijfel omtrent de gelijkenis van het portret, zooals 't blijkbaar door Jozef eigenhandig geteekend was, had hij geen aasje ironie besteed. Ook onderscheidde de brief zich door een verstandig stilzwijgen over het verzuimen van den kostbaren studietijd. De schrijver stal mijn hart door de algeheele afwezigheid van huisvaderlijke schoolvosserij.</p>
<p>Aan 't einde van den epistel gekomen, was ik niet alleen verzoend, maar ook bekeerd. Toen ik den brief langzaam opvouwde en naar de tafel terugkeerde, had ik zelfs lust
<pb n="241"/>om naar het vijandelijk leger over te loopen; en toen ik 't gewichtige staatsstuk aan den vriend overreikte, die mij door zijne tranen heen vorschend in de oogen keek, moet het duidelijk aan mij te zien geweest zijn, dat hij niet langer onbepaald op mij moest rekenen.’</p>
<p>‘'t Valt mij meê,’ zei ik op een toon van onverschilligheid, die mij zeker niet kwaad stond, maar voor Jozef zooveel als verraad was. ‘De oude heer schijnt een fideele papa te zijn, die weet wat er in de wereld omgaat en die dat wel erkennen wil ook. Hoe ver is 't al tusschen u en uw buurmeisje? Heeft zij dezen brief gelezen, of hebt gij plan hem te laten lezen?’</p>
<p>Ik had bij deze vragen gerust nog een paar honderd anderen kunnen doen, zonder dat Jozef zich zou gehaast hebben mij te antwoorden. Toen hij de volle zekerheid had dat ik hem was afgevallen, lei hij zijn hoofd weer op de beide handen, en toen ik hem verliet zei hij mij geen ‘goeden dag’. -</p>
<p>&nbsp;</p>
<p>Ik kwam dien eigen middag en avond nog weer terug en vond Jozef in dezelfde stemming. Op mijne vragen over alledaagsche onderwerpen antwoordde hij kortaf. Als ik over het teere punt begon, zweeg hij met onverwrikbare koppigheid. Evenwel verzocht hij mij te blijven, toen ik boos werd en hem zei dat ik zou heengaan om nooit weerom te komen.</p>
<p>Ook maakten wij, ondanks de wolk die zich tusschen ons had ingeschoven, aan 't einde van den dag een vertrouwelijk keteltje bisschop klaar en bleef ik dien nacht, uit zeker plichtsgevoel, op zijn canapé slapen.</p>
<p>Nog zie ik Jozef zooals hij in profond negligé voor zijn bedtafeltje zit, met een zijner kousen in de eene en een
<pb n="242"/>klein zijden foulardje in de andere hand, terwijl een paar tranen langs zijne wangen biggelen en hij mij bezweert te gelooven, dat dit foulardje een schooner hals omsloten had dan dien van de eerste de beste koningin; een meening die ik niet bestreed, omdat Jozef, naar 't mij voorkwam, in zoo'n costuum geen recht had zulke kiesche onderwerpen ter sprake te brengen.</p>
<p>&nbsp;</p>
<p>Toen ik den volgenden morgen wakker werd, vond ik Jozef in een diepen slaap. ‘Arme jongen!’ dacht ik, ‘hij is door de bisschop overwonnen en zal zich die neerlaag als een misdrijf toerekenen.’ Daarop ging ik ontbijten en een kleine wandeling doen, want ik was niet vrij van hoofdpijn en vond het benauwd op Jozef's kamer. Na een paar uur kwam ik terug; ik vond hem half gekleed en melancholieker dan gisteren. Zelfs hadden zijn zwaarmoedigheid en sentimentaliteit een tint van menschenhaat gekregen, die haar al zeer weinig aantrekkelijk maakte. Hij beknorde zijn dienstmeisje omdat de eieren te hard gekookt waren en vertelde mij, zonder eenige aanleiding, dat hij geen plan had dien dag een enkel college te houden, dat hij alle professoren ezels en duffe kerels vond.</p>
<p>Wat mij betrof, had de wandeling haar gewone vruchten afgeworpen. Ik voelde mij weer frisch en door de koele buitenlucht zelfs tot humor en vroolijke luim gestemd. Wat was dus natuurlijker dan dat ik mijn vriend met medelijden aankeek en de innerlijke roeping gevoelde zijn dokter te worden?</p>
<p>Terwijl ik mij langzaam een kop thee inschonk en goedwillig glimlachte om de kwaadaardige mededeeling van Jozef,
<pb n="243"/>dat hij er 't beste al had afgedronken en ik mij met gootwater zou moeten tevredenstellen, maakte ik de opmerking dat wij den vorigen avond heel wat nonsens hadden gedebiteerd.</p>
<p>Dit werd door Jozef ten sterkste ontkend. Hij kon te mijnen aanzien geen getuigenis geven, maar wat hemzelven betrof durfde hij gerust verklaren, nooit nuchterder naar bed te zijn gegaan en nooit verstandiger gesproken te hebben. 't Zou hem zelfs aangenaam zijn als ik dat niet betwijfelde, omdat hij zich zeer goed herinnerde over welke soort van onderwerpen ons gesprek geloopen had. Nu zelfs, op dit eigen oogenblik, zou hij 't kunnen voortzetten en, hij verzekerde het mij plechtig, met dezelfde warmte.</p>
<p>Hij zei dit met die eigenaardige nijdigheid, welke alleen door bruispoeder te bevechten is. Ik haastte mij dus te verklaren dat ik 't graag gelooven wilde en geen plan had er de proef van te nemen. En ondertusschen was ik reeds weer aan 't zoeken van een nieuw wapen en zag ik behoedzaam rond naar een zwak punt, waarop ik met beter gevolg mijne operatiën zou kunnen richten.</p>
<p>Tot zijn eer moet ik 't getuigenis afleggen, dat ik dien morgen niet veel verder kwam. Jozef was blijkbaar van plan niets toe te geven en beantwoordde alles, wat ik in 't midden bracht, met ijskoude ironie. Ik was een oude heer. 't Speet hem wezenlijk dat ik zijn vader niet was. Zijn vader was een braaf man, maar zeer bevooroordeeld. Ik, die gisterenavond heel anders praatte, was toen zeker door de bisschop bezield geweest. 't Deed hem leed dat ik, zoodra ik weer normaal was, veel meer op een aanspreker dan op een student geleek. Hij voor zich twijfelde er geen oogenblik aan of 't postje van dorpsschoolmeester zou voor mij geknipt wezen,
<pb n="244"/>Als ik solliciteerde, zou ik ongetwijfeld aanstonds benoemd worden. Ondertusschen zou <hi rend="spat">hij</hi> toonen dat hij onbenevelde hersens in 't hoofd had, en dat hetgeen zijn vader en ik voor een vlaag van verliefdheid hielden, een heilige eerste liefde was van een jeugdig onbedorven hart.</p>
<p>Jozef geleek veel op zijn dubbelganger van den vorigen avond, toen hij die sacramenteele verklaring aflegde. Hij was in zijn overhemd, had een kadetje in zijn linkerhand en zwaaide met de rechter een theelepeltje.... Toch durfde ik niet lachen. Als ik zijn bleek gezicht aankeek, ontzonk mij de lust daartoe. Om den wille van dat bleek gezicht en van die koddige bezieling vergaf ik hem, uit den grond van mijn hart, al zijn hatelijkheden....</p>
<p>&nbsp;</p>
<p>Mijn vriend Jozef (want door de omstandigheid dat ik elken dag regelmatig met hem kwam worstelen en achtereenvolgens een kwartankertje wijn in den vorm van bisschop, hielp opdrinken, werden wij onafscheidelijk), mijn vriend Jozef kreeg, kort na dien eersten, nog verscheiden zeer verstandige en hartelijke brieven van zijn vader. Hoe meer ik met den inhoud bekend werd, te gemakkelijker overwon ik mijn vooroordeelen tegen bejaarde menschen en te zwakker werd mijne overtuiging dat een <hi rend="spat">oud heer</hi> en <hi rend="spat">bekrompenheid</hi> aan elkaar getrouwd zijn. Reeds na den derden brief trad ik openlijk als bondgenoot van den wakkeren papa op en verdedigde met klem het goed recht van lieden van ondervinding, om niet onverhoord als ploertig en kleingeestig veroordeeld te worden.</p>
<p>Jozef vond dat bepaald zeer aangenaam. Zonder den kinderlijken eerbied al te veel uit het oog te verliezen, kon hij
<pb n="245"/>op deze manier de ingewortelde begrippen van zijn vader bestrijden. Al zijn verontwaardiging stortte hij met een rein geweten over <hi rend="spat">mijn</hi> hoofd uit. Zelfs beweerde hij een paar maal stoutweg, dat zijn vader niet half zoo burgerlijk in zijne opvattingen was als ik.</p>
<p>Van mijn kant had de eigenaardige verhouding, waarin ik aldus tot iemand van mijn eigen leeftijd kwam te staan, ook iets zeer aantrekkelijks. De rol van mentor was mij geheel nieuw. Mijn ijdelheid voelde zich gestreeld door 'tgeen ik nu en dan mijn rijpe ervaring noemde.</p>
<p>In elk geval sleten Jozef en ik zeer genoeglijke dagen door elkaar uit te schelden en een onnoemelijk aantal sigaren te rooken. Van collegeloopen kwam natuurlijk niets. Jongelui, die zich met pandecten of codices bezighielden, begrepen, in ons oog, van de wereld niets hoegenaamd. Jozef noemde zich een dichter en meende dat er stofgoud in 't rond vloog als zijn genie de vleugelen uitsloeg, terwijl ik een hoogere roeping in mij voelde werken, de roepïng om een kranke te genezen, een kostbaar leven te redden.</p>
<p>&nbsp;</p>
<p>En ondertusschen bemerkte ik met schrik dat mijn vriend urenlang voor het raam van zijn achterkamer stond; dat hij in de schemering stille samenkomsten hield met zijn uitverkorene. ‘Zij is een engel,’ zei hij, toen ik zijn gedrag onvoorzichtig en gevaarlijk voor haar goeden naam noemde.... ‘Wilt gij haar zien en spreken?’ vroeg hij een oogenblik later. ‘'t Zal u op eenmaal genezen van de laffe kastebegrippen, waaraan gij laboreert.’</p>
<p>Daar ik zeer nieuwsgierig was, nam ik de uitnoodiging van Jozef aan. Eerlijk gezegd, viel de schoone mij bij nadere be-<pb n="246"/>zichtiging niet mee, hoewel ik den moed, of liever de wreedheid niet had om dat aan Jozef te zeggen. Zelfs kwam 't mij voor, dat haar ietwat drukke genegenheid een remedie tegen de liefde moest zijn.</p>
<p>Ook vertelde de engel zooveel moois en goeds van haar grootmoeder, dat ik zeker een ongeloovig gezicht moet gezet hebben; vooral toen zij ons verzekerde dat de arme vrouw nooit zou toelaten dat zij de speelbal werd van een student. Daarvoor bestond toch, naar 't mij voorkwam, geen het minste gevaar.</p>
<p>Toen wij weer op de kamer van mijn vriend zaten, gaf ik hem te kennen dat zijn engel tot een zeer verstandig en beredeneerd soort van die verheven wezens scheen te behooren, ofschoon ik er bijvoegde dat zij het liefste gezichtje en de mooiste armen van de wereld had. Dit laatste was natuurlijk koren op Jozef's molen en hij lette weinig of niet op mijn eerste opmerking. Toch vroeg hij mij wel, of ik eens naar die grootmoeder zou willen informeeren. Hij wist niets van die grootmoeder dan 't geen de engel zelve hem verteld had. 't Was hem blijkbaar onaangenaam geweest, dat die oude vrouw op haar zolderkamertje aan de oprechtheid zijner liefde had getwijfeld.</p>
<p>&nbsp;</p>
<p>Verliefdheden als die van mijn vriend, zoo ernstig gemeend, zoo rein in haar doel en plan en zoo beveiligd tegen de publieke opinie (die een verstandig comité van bloedverwanten er in dit geval met tact buiten hield), hebben een traag verloop en doorgaans weinig evenementen. Toch nam de zijne gestadig toe in hevigheid. Hij zag zijn engel regelmatig en bezocht haar zelfs nu en dan op haar kamertje, waarbij, zooals hij
<pb n="247"/>mij vertelde, haar grootmoeder steeds tegenwoordig was. Hij gevoelde dat zijn levensgeluk met de liefde voor zijn engel samenhing, al erkende hij dat die grootmoeder en een stuk of wat ooms en tantes een leelijke slagschaduw op zijn zonnig levenspad wierpen.</p>
<p>Alles door elkaar gerekend, was mijn vriend dus zoo gelukkig.... als iemand in <hi rend="spat">zijn</hi> omstandigheden wezen kon. Zijn engel was en bleef een engel.... Helaas, al merkte hij het niet, er was geen twijfel aan of de engel had een speculeerende natuur. Dit werd mij al spoedig duidelijk door vrij belangrijke geldleeningen, die Jozef bij mij en een paar andere vrienden poogde te plaatsen. Ook werd het mij bevestigd door een stuk of wat leege doosjes, die ik op zijn kamer vond en waarin oorbellen en doekspelden moesten gezeten hebben. Toen ik hem daarover onderhield, ontkende hij dat ook niet, maar verklaarde plechtig dat zij, voor wie deze kostbaarheden bestemd geweest waren, ze niet dan op zijn sterken aandrang had willen accepteeren.</p>
<p>Door den toon waarop hij dit verzekerde, begreep ik dat er geen de minste reden bestond om aan zijn onschuldig, eerlijk hart te twijfelen; maar tevens dat wij te doen hadden met een bijzonder slimme Dulcinea. ‘Ik heb lang geaarzeld eer ik haar iets durfde aanbieden,’ zei Jozef. ‘Ik was bang haar te beleedigen en ik weet hoe licht gijlieden een meisje belasteren durft, als zij cadeaux aanneemt.’</p>
<p>&nbsp;</p>
<p>In dit tijdperk zijner ziekte toog Jozef aan het werk. Op een mooien dag deelde hij mij zijn voornemen mede om als een ezel te gaan blokken. Hij was voornemens binnen een halfjaar doctoraal te doen en te promoveeren.</p>
<pb n="248"/>
<p>Natuurlijk lachte ik daarom en maakte ik onmiddellijk een complot met een paar intieme kennissen om dat heilloos plan te beletten. Omdat wij Jozef wilden redden, besloten wij hem te belegeren, en werkelijk rukten we nog dien eigen avond naar zijn kamer op.</p>
<p>Maar Jozef dreef ons allen weg. Hij wilde niet gestoord worden. Indien wij zijn vrienden waren, zouden wij gelooven dat 't hem heilige ernst was. Wat hinderde 't ons indien hij werkelijk, zooals wij beweerden, het onmogelijke wilde en een gekheid deed?</p>
<p>Voor dat argument zwichtten de meesten. Zij verklaarden geen lust te hebben zich verder met iemand te bemoeien, die hun vriendschappelijke bedoelingen zóó beantwoordde.</p>
<p>Wat baatte 't dat ik met een paar anderen toch volhield? Jozef gaf niet thuis, of barrikadeerde zijn deur als hij ons niet ontvangen wilde. Overigens was hij vriendelijk als altijd.</p>
<p>'t Leed geen twijfel of 't was hem ernst met de zaak. Hoewel ik de lafheid had op de societeit om zijn dwaasheid te lachen, bewonderde ik hem in stilte.</p>
<p>Welke rol speelde in die dagen de engel? Ik kon er met alle inspanning niet achter komen. Als ik er Jozef bedekt naar vroeg, gaf hij ontwijkende antwoorden. Hij had de engel in weken niet gezien. Hij achtte zich verplicht haar vooreerst zoo weinig mogelijk te spreken. Zij wist dat hij aan 't werk was. Zoodra hij kon, zou hij zijn dissertatie aan hare voeten leggen.</p>
<p>Ofschoon de vraag mij op de lippen zweefde, wat zij met die dissertatie aan hare voeten doen zou, hield ik haar terug en betuigde ik mijn ingenomenheid met zijn ijver. 't Verwonderde mij maar dat hij niet reeds vroeger op 't idee van die dissertatie gekomen was.</p>
<pb n="249"/>
<p>‘Ik word practisch’, antwoordde Jozef. ‘Zoolang mijn vader en gij mij elken dag op 't lijf vielen, had ik 't te druk met mijne verdediging. Als gijlieden mij met rust laat, zult gij eens zien hoe nuchter en bezadigd ik ben.’</p>
<p>&nbsp;</p>
<p>'t Kwam bij Jozef vooreerst niet tot de promotie. Ofschoon hij al de kleine hindernissen, waarover vijf percent van onze hoopvolle academische jeugd jaarlijks struikelt, met forschen voet op zij schopte, zou 't nog twee jaar duren voordat wij, die saam waren aangekomen, als trouwe commilitones de groote poort van den tempel der wetenschap uitstapten.</p>
<p>Ik herinner mij nog als den dag van gisteren hoe hij in zijn ijver gestuit werd. 't Was een Vrijdagavond. Dien eigen morgen had ik nog pogingen aangewend om Jozef mee uit wandelen te krijgen, maar hij had vriendelijk doch zeer bepaald geweigerd. Zijn tijd was kostbaar. Elk uur bracht hem dichter hij zijn doel. Ik wist wat er voor hem op 't spel stond en ik wist ook.... dat zij een engel was.</p>
<p>Daar stuift hij tegen tien uur, op 't oogenblik dat ik juist de boeken dichtsloeg om mij bij de vrienden in de societeit te voegen, mijn kamer op en valt mij zonder eenige waarschuwing, onder een vloed van tranen en weeklachten, om den hals. Hij was de ongelukkigste, de rampzaligste, de beklagenswaardigste der menschen. Al zijn idealen waren in rook vervlogen. Nooit zou hij meer kunnen gelooven aan menschelijke deugd en goede trouw. De eenige uitkomst voor hem was dat hij dood viel. Als 't niet om zijn goeden vader en zijn lieve moeder was, zou hij er zelf reeds een eind aan gemaakt hebben. Ik was zijn eenige,
<pb n="250"/>zijn beste, zoolang als 't duurde zijn trouwste vriend, die van alles wist en wien hij alles, wat er in zijn hart was, kon toevertrouwen.... Welnu, hij was verraden. Al zijn liefde was met ondank beloond. Haar vriendelijk gezichtje was het mom van trouweloosheid en zelfzucht geweest. Hij voelde dat zijn hart gebroken was en... hij kwam mij kort en goed zeggen dat 't met hem gedaan was.</p>
<p>Uit deze verwarde uitroepen begreep ik reeds ten naastebij de toedracht van zaken. Zoodra 't mij gelukt was hem eenigermate tot bedaren te brengen, vernam ik, hoewel onsamenhangend, de rest.</p>
<p>'t Geval was zeer alledaagsch, maar ook het alledaagsche kan voor een jongen, die een gevoelig hart heeft, verschrikkelijk wezen.</p>
<p>De engel, voor wie mijn vriend geleefd en gewerkt had, was gebleken een zeer ordinair schepsel te zijn, ja, erger dan dat; een gevaarlijke coquette, aan wier strikken hij alleen door zijn argeloosheid en onschuld ontkomen was.</p>
<p>Jozef was vóór een halfuur van een bekend repetitor gekomen, die hem door kunst- en vliegwerk hielp bijspijkeren, wat hem aan tijd en dus aan behoorlijk digereeren van de wetenschap ontbrak. Onderweg had hij zijn engel, met zijn eigen gouden oorbellen en doekspeld ontmoet, - aan den arm van een medestudent, die reeds sinds drie jaar zijne reputatie verspeeld had. Zij had hem brutaal aangekeken en in zijn gezicht uitgelachen. Met dien glimlach had zich de hemel van zijn jonge leven gesloten. God alleen wist op dat oogenblik, of zijn karakter tegen deze proef bestand zou zijn.</p>
<pb n="251"/>
<p>Ik hield Jozef dien avond en ook dien nacht bij mij. Ernstiger dan onder studenten veelal gebruikelijk is, bespraken wij het tragische geval.</p>
<p>Ik wist dat de meesten onzer kennissen, en daaronder zelfs de hesten, er om lachen zouden. 't Leed geen twijfel of niemand hunner zou zich ontzien, hem met zijn mislukte amourette te plagen. 't Zou nu weldra daghelder bewezen worden dat de engel al lang een speculante in liefdesavonturen was geweest. Van alle kanten zouden de goedhartige jongens komen aandringen met argumenten en mededeelingen, die de kwaal van mijn vriend maar zouden verergeren.</p>
<p>Daarom raadde ik hem, zoodra hij ooren had voor goeden raad, eenigen tijd naar huis te gaan. Zijn vader (ja, hij erkende nu volmondig dat die verstandiger geweest was dan hij), zijn vader zou hem met open armen ontvangen en hem troosten zonder de pijnlijke speldeprikken, die onze beste vrienden niet achterwege schijnen te kunnen laten als wij bedroefd.... en, o zoo fijngevoelig zijn.</p>
<p>Daar hij geen enkel lichtpunt in de quaestie zag en zijn onschuldig hart tot bezwijmens toe walgde van den afgrond waarin hij een enkelen blik had geworpen, kostte 't mij niet veel moeite hem te overtuigen dat mijn raad de beste was.</p>
<p>Reeds den volgenden dag bracht ik hem naar 't station. 't Heette voor al wie 't hooren wilde, dat hij naar huis was om te werken; een voorwendsel, dat aan de academie altijd opgaat.</p>
<p>&nbsp;</p>
<p>Ik hoorde in de eerstvolgende drie weken niets van Jozef. Op verzoek van zijn vader die mij schreef dat hij op een
<pb n="252"/>volkomen genezing hoopte, nam ik meer omstandige informaties naar de gevallen engel. Van wat ik vernam behoefde ik maar de helft over te brieven om het doorslaand bewijs te leveren, dat zij de liefde van een eerlijken jongen te eenenmaal onwaardig was.</p>
<p>Toch ging 't mij aan het hart als ik bedacht hoe rampzalig het gebruiken van die krasse medicamenten hem zou maken. Als hij geheel wakker werd uit zijn zoete droomen, zou 't kaal en dor om hem heen zijn: een grauwe heide, waar geen beek of bron was om de lippen te bevochtigen. Ondanks mijn eigenliefde verlichtte het mij, dat bij onder de behandeling van een ander.... en bekwamer dokter was dan ik heeten mocht.</p>
<p>Dit laatste bleek mij toen ik zijn eersten brief openbrak. Zelden las ik een twintigtal regels zoo vol weemoed en innige smart, maar ook zelden zag ik door de droefheid heen zulke zachte stralen van hoop en beterschap. Onmiskenbaar was hij in goede handen. Daarenboven.... als wij op achttienjarigen leeftijd nog te beschikken hebben over al de krachten van lichaam en ziel waarop wij dan recht hebben, genezen onze wonden spoedig. 't Stuk leven dat voor ons ligt is, hoe onvriendelijk ook, zoo ontzaglijk groot.</p>
<p>Ik stak den brief van Jozef dus met tamelijk veel zelfvoldoening in mijn zak, want ook ik had deel aan die genezing. 'k Vertelde aan de vrienden dat hij nog altijd als een razende zat te werken; ik praatte over zijn promotiepartij alsof die eerstdaags zou plaats hebben - -, en vergat door eigen zorgen en duizenderlei afleiding alras de angsten, die ik om mijn vriend Jozef had uitgestaan.</p>
<pb n="253"/>
<p>Ze hadden hem, zooals ik zei, thuis goed opgepast. Jozef kwam volkomen hersteld terug. Hij was dik geworden en had een benijdenswaardige kleur gekregen. Met dat gewicht en die kleur kon hij niet volhouden dat hij gewerkt had. Van zijn kant beloofde hij aan alle vrinden, dat hij in de eerste drie maanden aan geen promotie denken zou.</p>
<p>Zonder iemand de reden te zeggen was hij verhuisd. Ik had zijn boeltje ingepakt en vóór zijn aankomst op de nieuwe kamers laten brengen, die ik voor hem gehuurd had. Reeds dien eigen avond zat ik daar met hem een glas wijn te drinken, dat ik uit mijn kleinen voorraad als een feestgave had doen aanrukken. Na een half uur vertrouwelijk gekeuveld te hebben kon ik hem opgeruimd feliciteeren met zijn herstel.</p>
<p>Was 't werkelijk zoo gelukkig als ik destijds meende, dat Jozef dien toast zoo gul aannam? Zou 't niet beter geweest zijn als hij volkomen oprecht had beleden hoe 't er wezenlijk in zijn hart uitzag?</p>
<p>Jozef wilde zichzelven wijsmaken dat hij volmaakt hersteld was. De waarheid was, dat zijn hart nog altijd bloedde om de gevallen engel, of liever, om de wereld van idealen die voor hem was ondergegaan. Hij meende verder, onder den indruk van de liefdevolste behandeling die een kind in zijn oudershuis genieten kan, dat hij aan zijn vader en moeder verplicht was geweest een vroolijk gezicht te zetten. Om hen en ook ons te kunnen bedriegen, bedroog de brave jongen zichzelven.</p>
<p>Ongelukkig wisten wij, onervaren als we waren, niet beter te doen dan hem in dat zelfbedrog te stijven. Al wat we maar grijpen konden werd bij mekaar gesleept, om hem afleiding en verstrooiing te bezorgen. Met een ijver, een betere zaak
<pb n="254"/>waardig, bood ieder van ons zich aan om hem dag of nacht gezelschap te houden. Met de vaste overtuiging dat dit het beste remedie voor een gewond hart is, dronken wij de eene flesch na de andere met hem uit, en brachten hem gezamenlijk naar huis, in de bewustheid een goed werk verricht te hebben.</p>
<p>Zoo kwam 't dat onze vriend al zeer spoedig den naam van ‘een doordraaier’ kreeg en in kringen getrokken werd, waarvan hij vroeger een afkeer had gehad. Zelfs kwam 't zoover dat wij, die waarlijk niet onschuldig waren aan zijn losbandigheid, hem loslieten; of, zooals wij de lezing ook konden geven, dat <hi rend="spat">hij ons</hi> gaandeweg losliet en met wapenrusting en bagage tot een ander clubje overging. Er waren onder mijne kennissen, die dat verraad noemden; een paar anderen bleven met mij van oordeel, dat het slechts een tijdelijke afdwaling zou zijn..., dat hij een veel te goede, nobele jongen was om niet tot ons weder te keeren.</p>
<p>&nbsp;</p>
<p>Toch ging 't mij wezenlijk te ver. Onze soliede vriend maakte 't, ook bij de ruimste toegevendheid te gortig. Niet alleen dat wij hem op geen enkel college zagen en de volle overtuiging hadden dat alle boeken sabbat vierden in zijn kast.... er kwamen ook geruchten van nachtelijke orgieën tot ons, die ons verschrikten, ofschoon we meenden voor geen kleintje vervaard te zijn. Er werden dingen verteld, die mij in vollen ernst deden vragen of wij ons niet schromelijk hadden vergist, toen wij geloofden in zijn eenvoudig en onschuldig hart.</p>
<p>Kon dat alles waar zijn? Was 't waarschijnlijk dat Jozef
<pb n="255"/>zijne verstrooiing in het gemeene zou zoeken, dat zijn eerlijke afkeer van het lage was ondergegaan in de ambitie om al zijne makkers te overtreffen in ruwheid?</p>
<p>Ik kon het niet gelooven, doch toen ik, om mij zekerheid te verschaffen, naar zijn kamer ging, vond ik hem tot driemaal toe in het gezelschap zijner vrienden. Hij was gul als altijd, schudde mij met warmte de hand, beklaagde zich dat wij elkaar in den laatsten tijd te weinig gezien hadden, schreef dit toe aan een werkmanie die van hem op mij scheen te zijn overgeslagen (ik zag dat zijne lippen even beefden toen hij dit zei), en beloofde van zijn kant beterschap. Vervolgens schonk hij mij een glas wijn in en vertelde dat zij den afgeloopen nacht een nooit gekend plezier hadden gehad. Toen ik een paar uur later naar huis ging, wist ik nog niet wat ïk weten wilde. Alleen gevoelde ik, dat mijn hart nog even warm voor Jozef klopte als ooit te voren.</p>
<p>&nbsp;</p>
<p>Mijn goed vertrouwen en vriendschappelijk geloof werden nogtans met elken dag op zwaarder proef gesteld. God weet dat ik mijn ouden vriend, zoolang mogelijk, de hand boven het hoofd heb gehouden. 't Werd eindelijk zóó erg dat ik het met den besten wil ter wereld niet meer kon. Er waren zeer geloofwaardigen onder mijn dagelijksche kameraden, die mij zwoeren dat zij hem hier en daar hadden zien in- en uitgaan. Dat <hi rend="spat">hier</hi> en <hi rend="spat">daar</hi> waren plaatsen, die een student niet bezocht dan wanneer hij smoordronken en voorgoed verliederlijkt was. Ook zag ikzelf een paar maal dingen die, zelfs bij zooveel toegevendheid en verschoonende liefde als er op de academische velden groeit, niet te vergoelijken waren. 't Leek wel of Jozef met opzet en studie zijn goeden naam te grab-<pb n="256"/>belen gooide. Dit kan men, gelijk iedereen weet die een academie bezocht heeft, dit kan men op zoodanige manier doen dat de trouwste vrienden den ongelukkigen dwaas niet kunnen en niet mogen redden. Dan schijnt het zelfs plicht hem voorbij te gaan als men hem tegenkomt, omdat men zonder hem een dienst te bewijzen, zijn eigen goeden naam in de waagschaal stelt.</p>
<p>In dien geest althans oordeelde ik destijds evenals het meerendeel mijner vrienden. Ook in mijn oog was Jozef een verloren man, een slachtoffer van de zucht der ijdelheid om allen in ruwheid en ongebondenheid te overtreffen.</p>
<p>Slechts éen grond van verontschuldiging durfde ik nog aanvoeren als er onder ons over Jozef gesproken werd. Ik beweerde dat hij, geestiger en meer ontwikkeld dan al zijn nieuwe kennissen te zamen, door hen over 't paard gelicht werd en door hunne toejuichingen aangezet om ook op het terrein der orgieën zijne meerderheid te toonen.</p>
<p>'t Kwam destijds niet in mij op, dat er nog een andere, dieper liggende oorzaak van zijn teugelloos voortstormen kon bestaan. Mij dacht, de oude kwaal was volkomen genezen; want niet alleen dat de naam zijner vroegere schoone niet meer over zijne lippen gekomen was -, ik herinnerde mij daarenboven hoe hij, kort voor onze scheiding, een paar maal over een soortgelijk geval als 't zijne de schouders had opgehaald.</p>
<p>Ondertusschen was niets natuurlijker dan dat wij Jozef steeds meer links lieten liggen, dat onze verhouding tot hem een koel-diplomatische werd. Als wij hem tegenkwamen, groetten wij elkaar nog schijnbaar met de oude fideliteit, maar liever zou elk onzer weer de societeit zijn afgegaan, dan zich bij Jozef te voegen of een partij biljart met hem te spelen.</p>
<p>En toch durf ik met een goed geweten verklaren dat ik
<pb n="257"/>hem nooit vergat; dat menigmaal, als ik alleen op mijn kamer was en de herinnering aan onze vroegere vriendschap bij mij opkwam, mijn hart bloedde en ik de hand over de oogen streek.</p>
<p>Zoo vertrouwelijk als ik met hem was geweest, was ik met geen van de anderen. Er was niet éen, in wiens hart ik zoo diep gelezen had.</p>
<p>&nbsp;</p>
<p>'t Kwam mij niet onverwacht toen ik, in deze periode van mijne betrekking tot Jozef, een brief van zijn vader kreeg. Die brief maakte op mij denzelfden indruk als de vertrouwelijke vermaningen en waarschuwingen, welke ik indertijd van mijn vriend zelven ter lezing ontvangen had. 't Bleek mij meer en meer dat er tusschen vader en zoon een innige, vriendschappelijke verhouding bestond die, ten minste van den kant van den eerstgenoemden, een model-verhouding mocht heeten. Ook wist ik welken invloed die vader, als hij den toestand slechts beheerschte, op zijn zoon kon uitoefenen.</p>
<p>In den brief aan mijn adres werd een beroep gedaan op mijn welwillendheid en ijver. Jozef's vader had meer dan genoeg vernomen om te weten dat zijn jongen op den verkeerden weg was; hij had de vriendelijkheid dit voornamelijk toe te schrijven aan de omstandigheid dat zijn voormalige vrienden hem hadden losgelaten. Gaarne wilde hij aannemen dat dit een rechtstreeksch gevolg was van Jozef's veranderde houding jegens ons, dat de schuld geheel en uitsluitend aan zijn zoon lag -, maar ik was met al het voorgevallene volkomen bekend.... De brave man bezwoer mij alles op zij te zetten en, 't mocht kosten wat het wilde, zijn jongen te redden. Indien hij zich te ongerust maakte, zou
<pb n="258"/>ik zeker bereid zijn hem voldoende inlichtingen te geven. Hij erkende gaarne dat ouders zich misschien al te spoedig laten ontrusten, te onbedachtzaam geloofslaan aan 't geen hun hart bekommert; doch naar alles wat zijn zoon hem omtrent mij gezegd en geschreven had, zou ik dat weten te waardeeren en te verschoonen. Na alles wat er was voorgevallen kon 't hem persoonlijk niet onaangenaam zijn dat Jozef verstrooiing zocht; hij achtte dit zelfs hoogst noodig, maar.... er waren grenzen -, ook bij het najagen van gewenschte ontspanning.</p>
<p>Op dezen brief schreef ik een antwoord, dat mij nu na jaren, als ik de copie overlees, nog een glimlach afperst. Een antwoord, zooals alleen een student van negentien jaar dat kan schrijven.</p>
<p>'t Was een vermakelijk mengsel van deftigheid en vrijmoedigheid, van verwaandheid en warme uitstorting van het vriendschappelijk gevoel. Er sprak evenveel jonge wijsheid uit, als luchthartig vertrouwen op de toekomst. 't Zweefde op het randje van de pedanterie en verhief zich in de hoogste sferen der poëzie. Zonder 't te weten, ja, in de bewustheid dat ik aan al de eischen van het studentikoze voldeed, verviel ik in den saaisten preektoon of schreef heele plaatsen neer, die een oefenaar mij zou benijd hebben. Als ik niet declameerde maar, naar ik meende, verstandig redeneerde, dan overtrof elke volzin den plechtigsten en meest gelukten van een professoraal dictaat. 't Was barmhartigheid en geen overtuiging toen Jozef's vader mij, een paar dagen later, in warme bewoordingen voor mijn ‘uitstekenden’ brief bedankte. 't Was een nog schooner staaltje van zijne humaniteit toen hij verzekerde, dat ik het hart zijner vrouw gestolen had en hij zich gelukkig zou rekenen als ik in de spoedig volgende kerstvacantie bij hem kwam logeeren.</p>
<pb n="259"/>
<p>En toch, niettegenstaande die correspondentie en den ijver dien zij in mij wekte, kon ik niets voor Jozef doen. Allen die het academieleven kennen, weten dat daar honderd hinderpalen tegen de philanthropie bestaan, die nergens elders worden aangetroffen.</p>
<p>Ik drong werkelijk met vollen zendingsijver tot de kamers van Jozef door en zette hem, in naam van onze oude vriendschap en van de liefde zijner moeder, 't pistool op de borst. Jozef glimlachte weemoedig om de drukte die ik van zijn zoogenoemde uitspattingen maakte; zijne vrienden noemden mij ‘den domine,’ zonder dat hij hun het zwijgen oplei. Als ik hem alleen sprak (wat zeer zelden en niet dan na veel tactiek gebeurde), noemde hij mij ‘een goeden maar wezenlijk al te gemoedelijken kerel,’ en verzekerde dat hij reeds onderscheiden brieven van zijn vader ontvangen had, die volmaakt in dienzelfden geest waren. Ook thuis haalden ze zich muizenissen in het hoofd.</p>
<p>&nbsp;</p>
<p>'t Was wederom op een stillen avond. Er was niets bijzonders op de societeit te doen. Geen mijner kennissen was dien dag door een examen gekomen, geen hunner voelde zich genoodzaakt zijn wijnkast en sigarenkistjes voor ons open te zetten. Ook was 't de datum van mijn dispuut niet, noch een van die ontelbare avonden waarop een student naar buiten gedreven wordt door de omstandigheid dat een stuk of wat fideele jongens een feestje hebben op touw gezet waaraan alle aanleiding ontbreekt behalve deze, dat zij van nature tot feestjes geneigd zijn en elkander nooit meer liefhebben dan als zij in rook gehuld en met het volle glas in de hand bij elkaar zitten.</p>
<pb n="260"/>
<p>Ik was dus in allen deele gewapend voor een duchtig treffen met de geharnaste geleerden, die zich in vroeger en later eeuw met het samenstellen van dikke handboeken of compendia hadden beziggehouden. Te oordeelen naar mijn strijdlust en mijn zelfvertrouwen, zouden die heeren 't zwaar te verantwoorden hebben. Reeds verheugde ik mij in het vooruitzicht van morgen, aan al wie 't hooren wilde, te kunnen vertellen dat ik tot een, twee, ja minstens wel tot drie uur aan éen stuk gewerkt had. Ook voelde ik dat 't werkelijk bijzonder goed ging; dat onderscheiden moeilijkheden, waarvoor ik op een anderen avond misschien zou gestaan hebben, bij de minste aanraking in prettige feiten en waarheden overgingen; dat bewijzen en stellingen, waarop mijn geleerde voorgangers maanden en jaren gezeten hadden, voor mij klaar en helder waren als de dag; dat ik voor nieuwe toepassingen van reeds bestaande regels niet licht meer schrikken, ja, dat ik in staat zou zijn, zoo niet andere regels, dan toch andere en betere toepassingen te vinden. Doorstroomde mij niet reeds een gewaarwording van welbehagen nu ik zag hoe anderen aan 't werk waren geweest? Was 't mij niet te moede alsof die allen voor mij en voor mij alleen gearbeid hadden?</p>
<p>Welnu, ik aanvaardde de heerediensten van die groote en beroemde mannen en knikte hun met welwillendheid toe, alsof ze 't naar mijn oordeel eens recht goed hadden gemaakt. Zoo dikwijls ik een groot brok wetenschap met nog grooter gemak had doorgeslikt, verbeeldde ik mij dat mijn tevreden gezicht alleen hun reeds goed deed. Ze hadden deeg van hun zwoegen en slaven voor de leergrage jongelingschap.</p>
<p>Die stemming van epicuristisch welbehagen in de wetenschap nam toe naarmate het later werd. Toen tegen elf uur, half
<pb n="261"/>twaalf, de jufvrouw kwam om te vragen ‘of meneer voor den nacht niets meer noodig had’ en op mijn vriendelijke dankzegging annonceerde dat mijn huisbaas en familie dan maar rustig naar bed zouden gaan; toen 't stil en stiller en eindelijk doodstil op de straat werd en in mijn kamer toebereidselen gemaakt werden voor dat geheimzinnig suizen en ruischen van de lucht, waardoor de bijgeloovigen op 't denkbeeld van geestgefluister - en de dichters op dat van hemelsche sferen-harmonie gekomen zijn; toen begon pas het rechte genot. Ik schoof de kap van mijn lamp nog wat lager. Ik bukte mij nog wat dieper over mijn schrijftafel. Ik zag nog wat eerbiediger en dankbaarder mijne boeken aan..... 't Was toch wel een schoone levensbestemming, dacht ik, een geleerde, als 't niet anders kon, een kamergeleerde te zijn,.... jaar op jaar en dag aan dag de wereld daarbuiten te vergeten en om te gaan met de besten en knapsten, die geleefd en gewerkt hebben! Men kan licht al de ijdelheden ontberen als men zich welbehaaglijk baden mag in dat aesthetisch genot!....</p>
<p>Daar sloeg de klok twaalf uur. Ik dacht er nog niet aan mijn trouwe vrienden vaarwel te zeggen. Daar hoorde ik in de verte, door de stilte van den nacht, een troep zingende en joelende jongelui. 't Kwam niet in mij op naar hun gezelschap te verlangen. Omdat mijn rug stijf geworden was van de ongewone inspanning, liet ik mij een oogenblik achterover in mijn stoel zakken. Om mijzelven een minuut of wat een welverdiende verpoozing te geven, stak ik een sigaar op. Werkelijk heb ik toen een halfuur lang zitten nadenken over het ijdele van menig studentenleven, over veel verbeuzelde uren en dagen, die nooit terugkeerden en van welke men mij toch rente vragen zou....................................</p>
<pb n="262"/>
<p>Ik werd uit dezen droom plotseling wakker geschud door een hevig bonzen op mijn voordeur en een allerongemanierdst gebel. Natuurlijk was mijn eerste beweging naar mijn raam te vliegen, 't open te gooien en al mijn toorn over de onverwachte stoornis den schuldigen op 't hoofd te gieten. Zoo knorrig mogelijk vroeg ik wat dat voor een liederlijke manier van bellen was, en vervolgens, wat ik ook best vooraf had kunnen vragen, wie 't was die daar op de stoep stond.</p>
<p>Welk een schrik toen <hi rend="spat">zijn</hi> bekende stem, mij dringend vroeg dat ik zou openmaken. In een ommezien stond ik beneden en had aan dat verzoek voldaan. Eer ik nog van mijn verbazing bekomen was, stoof mijn vriend Jozef al naar mijn kamer en viel in denzelfden leuningstoel neer, waarin ik nog zoo pas over de heerlijkheden der wetenschap had zitten mijmeren. ‘Dat is ferm van je, Jozef!’ zei ik, dadelijk in den ouden vertrouwelijken toon vallende. ‘Dat is nog weer eens een ouderwetsche inval’.... en ik wendde mij reeds naar de kast om een flesch wijn te krijgen. ‘Wat wil je drinken? Ik heb toevallig een paar fijne’.... De rest bestierf mij op de lippen toen ik zag hoe bleek, hoe doodsbleek hij was, hoe hij mij als wezenloos aankeek, terwijl hij beefde als iemand wien een hevige koorts door de leden vaart. ‘In Gods naam, Jozef! wat scheelt je? Waar kom je van daan? Wat is er gebeurd?.... Je hebt welgedaan dat je hier gekomen bent.....’</p>
<p>Hij haalde diep adem en liet toe dat ik zijne hand greep. Hij legde zelfs de andere op mijn schouder en deed moeite om zich op te heffen. Toen het bleek dat hij daarvoor de kracht niet had, zonk hij met het hoofd achterover, maar zijn arm gleed vertrouwelijk op den mijne neer..... ‘Laat mij een oogenblik,’ zei hij met inspanning. ‘Ik zal u zoo meteen alles
<pb n="263"/>kunnen vertellen.... als ik vóór dien tijd niet gek word.... God weet of dat misschien niet het beste voor mij was....’ En nog eer ik het kon verhinderen viel zijn hoofd tegen mij aan en barstte hij in een wanhopig snikken los.</p>
<p>Ik viel hem niet lastig met vragen, maar vergenoegde mij met de verzekering dat ik straks met deelneming naar hem luisteren zou. Vervolgens trachtte ik hem met een paar glazen water te verfrisschen. Een halfuur later had hij zijn gansche hart voor mij uitgestort.</p>
<p>&nbsp;</p>
<p>Mijn vriend Jozef was gevallen, maar niet zoo diep als wij wel hadden gemeend. Al was hij zijn nieuwe vrienden overal gevolgd en, nadat hij hun wegen had leeren kennen, zelfs menigmaal hun aanvoerder geweest.... hij had nooit geheel kunnen vergeten wat hij aan zijn vader en moeder en aan zichzelven schuldig was. ‘Als men eenmaal heeft bemind zooals ik,’ zei hij, ‘zóó eerlijk, zóó oprecht en, ik durf zeggen, zóó rein in beginsel en bedoelingen, dan zijn er zekere dingen waartoe men niet licht komt, dan houdt iets (ik weet niet wat, misschien is 't een engel) uw voet aan den rand terug, juist op 't oogenblik wanneer gij begint uit te glijden en naar beneden zoudt storten..... Ongelukkig,’ vervolgde hij eenige oogenblikken later, ‘heb ik een zwak en ijdel karakter. In mijn behoefte aan verstrooiing en drukker, wilder verstrooiing dan waaraan wij in ons clubje gewoon waren, heb ik, zooals gij weet, mij aangesloten bij een troep wier eenige kracht en verdienste juist in dat wilde en ruwe gelegen zijn. Gij zult mij begrijpen als ik u verzeker, dat ik mij onder hen nooit recht geamuseerd heb. Toch, toen ik
<pb n="264"/>eenmaal onder hen was, toen wilde ik ook de eerste zijn. In geen geval wilde ik ten minste voor een hunner onderdoen..... Ik weet dat gij dit verachtelijk of misschien wel zeer ordinair en ploertig zult noemen, maar 't is zoo. Ik had de ijdelheid de eerste sjouwer van de academie te willen worden. Ik geloof zonder bluf te mogen zeggen dat ik 't een heel end ver gebracht heb.’ Hij lachte bitter toen hij dit zeide.</p>
<p>Mijn vriend Jozef vertelde mij verder hoe zijne vrienden hem in den beginne hadden uitgelachen omdat hij, met een overblijfsel van oprechtheid, zijn afkeer van sommige gemeenheden te kennen gaf. Hoe zij hem een poos lang vervolgd hadden met een bijnaam niet veel verschillend van dien, waarmee mijn eigen bedoelingen tot bekeering van Jozef waren begroet geworden. Zoo dikwijls zij dien bijnaam maar op de lippen lieten zweven, konden ze alles van hem gedaan krijgen. Valsche schaamte belette hem zelfs weldra om over het rechtmatige van die bespotting met hen te twisten. Hij trachtte hun hoongelach te bezweren door hen voor te zijn in ruwe ongebondenheid. ‘En toch,’ zeide híj met een blik van zelfvoldoening, die hij nog niet geheel verloochenen kon, ‘toch bedroog ik hen en u allen, juist door mijne luidruchtigheid. Ik heb 't u reeds gezegd: er waren voor mij grenzen waar ik niet over kon; er was ongebondenheid die mij het bloed naar de wangen dreef; er waren zonden tegen welke een onzichtbare macht mij scheen te bewaren. Zóó ruw en wild kon onze vaart niet zijn, of ik greep op het uiterst moment in de teugels.’</p>
<p>‘Evenwel, beste vriend!’ dus voer hij voort, ‘zij die gezegd hebben dat men door het kwaad wordt meegesleurd; dat de zonde ons tot hare slaven maakt.... zij hebben het bij 't rechte end, dat zeg ik bij eigen bittere ondervinding. Je
<pb n="265"/>blijft slechts zoolang meester van jezelf als de duivel 't wil. Gij, die niet zoo wuft zijt als de anderen, gij zult mij begrijpen als ik zeg, dat het mij naamloos veel inspanning gekost heeft om bij het drievoudig of liever honderdvoudig bedrog, waarmee ik dagelijks omging, te volharden. Gij zult mij gelooven als ik verklaar, dat ik liever de felste martelingen der hel zou doorstaan dan op den duur zóó vroolijk en opgewonden te zijn als ik 't de laatste maanden geweest ben. Nergens bij al onze orgieën heb ik de gulle, prettige opgewondenheid van <hi rend="spat">onzen</hi> kring teruggevonden. In <hi rend="spat">dien</hi> kring behoefden wij niet bang te wezen voor een glas of wat meer; want we wisten dat we onszelven in geen geval desanderendaags zouden terugvinden op een plaats.... waar men zich schamen moet voor het reine morgenlicht dat door de reten van de luiken dringt.....’</p>
<p>&nbsp;</p>
<p>Jozef vertelde mij hoe hij dus zelf de hoofdoorzaak was van al de ongunstige geruchten, die er omtrent hem liepen. Hij had, om zoo te zeggen, systematisch zijn eigen reputatie bedorven. Onder de vrienden vertelde hij gaarne van zijn geimproviseerde heldenfeiten, en dezen haastten zich de mare daarvan te verbreiden. Zij kleurden de tafereeltjes zijner uitspattingen nog wat op, of vulden uit eigen ondervinding bij wat er aan ontbrak. Jozef verzekerde mij dat hun dienstvaardigheid te dien aanzien hem dikwijls gewalgd had; maar wijl zij hem diende, had hij 't gelaten zooals 't was. Hijzelf ging rustig voort met hun voor te liegen.</p>
<p>‘Ik vond er een bijzonder vermaak in’, zei hij, ‘om hen als 't ware de stof te geven, waaraan hun trage verbeelding als een fabrieksarbeider zat te werken. Zij konden zich niet verzaden aan mijne verhalen à la Don Juan, en ik loog op 't laatst
<pb n="266"/>werkelijk zóó dat ik 't zelf geloofde. Vooral door het geheimzinnige maakte ik hun mijne mededeelingen uiterst romantisch en aantrekkelijk. Zij hoorden allerlei schandalen met afgunst aan en weerstonden tenauwernood hun lust om in mijn verborgen amourettes te deelen..... O, gij weet niet hoe verachtelijk en beroerd dat soort van studenten is!’</p>
<p>‘Ik heb u gezegd,’ ging Jozef voort, ‘dat het gevaarlijk is met de hartstochten te spelen. Als bewijs geef ik u de verzekering dat ik, zonder 't te weten, na een paar maanden reeds lang zoo schroomvallig niet meer was als in den beginne; dat mijn afkeer van 't gemeene, hoezeer ik mijzelven het tegendeel wijsmaakte, met elken dag minder werd. Weldra kon ik zonder blikken of blozen mijn eigen heldendaden door de kameraden hooren vertellen en verheerlijken. Op mijne beurt zat ik urenlang te luisteren naar de erger schandalen, die zij hadden uitgevoerd. Als mijn beter gevoel er tegen opkwam, zei ik tot mijzelven dat het laf en kinderachtig was niet als de anderen te willen wezen. Weldra voegde ik er bij dat het pedanterie of lafhartigheid van mij was, wel den lof maar niet de daad te willen hebben; dat het zelfs een bewijs van kleingeestigheid mocht heeten op den rand te blijven staan, terwijl zij allen onbekommerd rondspartelden in den poel..... Lach vrij om mijne dichterlijke vergelijkingen,’ voegde hij er eenigszins gedwongen bij, ‘ik weet niet hoe 't komt, maar ik heb in den laatsten tijd voortdurend zulke plechtige phrases voor den geest. 't Is of ik van de oude teksten en preken, die ik zeker in mijn oudershuis gehoord heb, maar niet kan loskomen.’</p>
<p>Jozef hield hier eenige oogenblikken op. Hij staarde peinzend voor zich heen. ‘Hebt gij niet onlangs een brief van mijn vader gehad?’ vroeg hij eensklaps.</p>
<pb n="267"/>
<p>‘Hoe weet gij dat?’ was mijn wedervraag.</p>
<p>‘Omdat mijn vader 't mij schreef. Hij had u verzocht mij niet af te stooten als ik soms weer tot ulieden terugkeerde. Gij ziet dat dit gunstig gewerkt heeft. De eerste, om wien ik in mijn ellende gedacht heb, zijt gij. 't Is pleizierig als men zijn vrinden niet ziet dan wanneer ze ons noodig hebben, niet waar?’ - Hij glimlachte weemoedig terwijl hij dit zeide.</p>
<p>Ik lei mijne hand op zijn schouder en bezwoer hem, dat hij mij nooit gelukkiger had kunnen maken dan door een vertrouwen zooals hij mij nu bewees. ‘Uw papa’ (och, zeg toch liever ‘uw vader’, viel Jozef hier in de rede) ‘heeft mij werkelijk geschreven,’ zei ik. ‘Gij weet dat ik na dien tijd nog een paar malen bij u ben geweest.’</p>
<p>Ja, dat herinnerde hij zich. Hij had mij, meende hij, toen niet heel beleefd ontvangen.</p>
<p>&nbsp;</p>
<p>Ze hadden weer een groot feest aan tafel gehad. Er waren vreemden over; een paar studenten en een rijke Rotterdammer, die gebluft had dat ze <hi rend="spat">hem</hi> niet dronken zouden krijgen. Natuurlijk had de gastvrijheid gevorderd die gasten, en in de eerste plaats den Rotterdammer, onder de tafel te werken. Gelijk altijd was Jozef daarbij de ijverigste van allen geweest. Met zijn gewone roialiteit had hij zich opgeofferd als kampioen van de club. 't Effect was dan ook boven bedenking uitstekend geweest. De gasten hadden 't successievelijk afgelegd, en Jozef had met de groote meerderheid zijner bondgenooten het slagveld behouden.</p>
<p>Evenwel, als gewoonlijk was de overwinning ook nu van den kant der overwinaars duur gekocht geweest. Vooral Jozef
<pb n="268"/>had zwaar geleden. ‘Toen wij, na onze gasten bezorgd te hebben, er nog eens op uitgingen, wist ik letterlijk niet wat ik deed of waar ik was,’ vertelde hij. ‘Alleen gevoelde ik een onbegrensde neiging om standjes te maken, wat anders zooals gij weet mijn zwak nooit geweest is. Alleen te dien aanzien staat mij dan ook flauw iets van 't geen er gebeurd moet zijn voor den geest. Ik weet dat ik iemand van de trappen gegooid heb. Waarom en waar, weet ik evenwel niet. Ik weet, dat ik een mijner vrinden bij de kraag gehad heb omdat hij mij, een poos geleden, geplaagd had met de oude u bekende geschiedenis. Toen zijn ze allen daarop begonnen te zinspelen. Ze hebben een liedje gezongen waarin <hi rend="spat">haar</hi> naam moet zijn voorgekomen, want ik hoor 't nog.... Mijn bloed moet gekookt hebben en ik ben met drie of vier van hen aan 't worstelen geraakt. Op 't laatst moet de kracht mij ontzonken zijn, want ik herinner mij niets van al wat er met mij gebeurd is, behalve dat ik een onaangename, scherpe vrouwenstem hoorde en een schaterlach, die mij nog door de ziel snijdt.</p>
<p>Toen werd alles nacht en duisternis.............</p>
<p>Een uur geleden (Jozef slaat de oogen neer terwijl hij met zijn verhaal voortgaat. Hij krijgt een kleur als een jongen van zestien jaar), een uur geleden word ik wakker.... Ik voel mijn hoofd bonzen. Ik zie dat ik in een flauw verlichte kamer lig. Ik meen dat ik die kamer ken. Als ik mijn zinnen een weinig bij mekaar gehaald heb, verbeeld ik mij dat ik hier vroeger nog eens geweest moet zijn; dat de lucht, die ik inadem, mij niet vreemd is; dat al wat mij omgeeft met langvervlogen indrukken samenhangt. Onwillekeurig sluit ik de oogen weer. Ik denk aan mijn vader, aan mijne moeder; ik denk ook aan u... en eindelijk lang, zeer lang aan
<pb n="269"/>haar.... Ik voel dat mijn oogen vochtig worden. Ik stel mij haar voor zooals ik haar gekend heb, zoo zacht en vriendelijk en rein als zij toen was.... en ik verbeeld mij dat zij nog zoo is. Ik zou wenschen dat ik haar zoo nog eens wederzien mocht en minder pijn in mijn hoofd gevoelen.... Ik heb, als ik langer lig te denken (en gij weet hoe snel in zoo'n toestand de beelden onzen geest voorbijtrekken), veel lust om haar te schrijven en te bidden dat zij alles vergeten en mij weer aannemen zal.... Ik weet en belijd dat ik verkeerd gedaan heb met deze ruwe makkers te kiezen; dat ik een lafaard geweest ben door te deelen in al hun ellendigheid. Als zij weer mijn engel wil zijn, zal alles nog goed worden.... Als zij zich over mij ontfermt, zal ik mijn vrienden laten loopen en gaan werken, dag en nacht, om klaar te komen. Ik zal aan mijn vader schrijven. Ik zal over eenige weken naar huis gaan en aan allen, die van mijn uitspattingen gehoord hebben, vertellen.... Maar wederom begint mij alles te wentelen en te draaien, wederom sluit zich mijne bewustheid.... Als ik de oogen openen wil, is 't of een vreemde hand er duizend ponden oplegt. Mijn hoofd valt zwaar als lood neer.... Naar ik mij verbeeld moet zich dat honderdmaal herhaald hebben, altijd opnieuw en altijd op dezelfde manier......</p>
<p>Ik geloof dat de concrete vorm waarin zich alle indrukken en bijna uitgewischte herinneringen uit een gelukkig tijdperk aan mijn geest vertoonden, de oorzaak is geweest dat ik, ondanks mijn herhaalde verdooving, spoediger dan anders boven den invloed van de dronkenschap raakte. Ten minste, er kwam een oogenblik waarop ik voelde dat zij begon te wijken, waarop ik meester werd van de gewaarwordingen en denkbeelden die ik wilde vasthouden; 't was of alles minder snel voorbijdraaide en niet sneller dan ik het wilde. Toen kwamen mij
<pb n="270"/>de scènes aan tafel en de manier waarop wij onze gasten hadden bejegend, voor den geest. Ik vond die manier laag en gemeen. Ik schaamde mij dat ik daaraan meegedaan had; dat ik de eerste geweest was om aan den beestachtigen wedstrijd deel te nemen. Ik vroeg mijzelven of ik hen den volgenden morgen wel in de oogen zou durven zien. Ik gevoelde een onweerstaanbare neiging om mij te overtuigen dat zij goed bezorgd waren, dat zij hun roes veilig konden uitslapen..... Onder dien indruk opende ik de oogen en hief even het hoofd op..... Daar streek een hand over mijn voorhoofd, daar gleed een warme adem over mijne wangen...... Toen ik het hoofd naar dien kant wendde, zonk mijn blik in den hare.....</p>
<p>O, mijn vriend! Niemand weet, wat ik in dien blik las, hoe ik, onder den invloed dier aanraking, van de hel naar den hemel en wederom van den hemel naar de hel geslingerd werd. Niemand weet, wat ik in twee minuten tijds heb geleden en, ja, ik durf het zeggen omdat ze op een dwaling berustte.... welk een zaligheid ik genoten heb.</p>
<p>O, als ik eeuwig zoo had kunnen staren in die oogen.... waarin ik alles lezen kon wat ik wenschte en wilde, waarin ik eenmaal de reinste onschuld gelezen had!... Als zij mij niet had toegelachen.... Als ze geen woorden had gefluisterd waardoor alle gordijnen der schande werden opengerukt!................................................ Doch zoodra zij mijn naam noemde, werd mij op eenmaal alles duidelijk. In een oogenblik wist ik waar ik was, welk ellendig spel mijne vrienden met mij gespeeld hadden.... en hoe diep zij, mijn heilige, mijn engel van weleer.... was gevallen!....</p>
<pb n="271"/>
<p>Ik sprong op en stiet haar van mij af. Ik wierp de oude heks bij de tafel, die ik onmiddellijk als haar grootmoeder herkende, een paar verwenschingen naar het hoofd. Ik vloog den trap af en de straat op. Er was geen sprake meer van dronkenschap. De koude werkelijkheid had mij op eenmaal ontnuchterd. Ik rende door alsof de hel mij op de hielen zat, totdat ik op uw stoep stond. Waarheen kon ik beter vluchten om mijzelven te ontkomen?’</p>
<p>&nbsp;</p>
<p>‘Gij begrijpt wel,’ zei mijn vriend Jozef een halfuur later, terwijl hij mij de hand drukte, ‘dat ik niet dwaas genoeg ben om deze ontzettende scène als een ongeluk te beschouwen. Straks toen ik hier bij u binnenstormde, dacht ik te sterven van ellende. Nu ik mijn hart heb uitgestort, geloof ik te kunnen genezen; ik voel mij reeds veel beter dan ik in maanden geweest ben. Als gij mij thans... nog eens zeggen wilt hoe gemeen en slecht ik geweest ben, dan zult gij mij een oneindig grooten dienst bewijzen.</p>
<p>Zou 't niet gemeen en slecht zijn geweest indien ik om dat verzoek gelachen had? Indien ik op de gewone manier de biechtpreek, die hij van mij verlangde, in een lichtzinnig woord had opgelost? Hij was in een stemming, waarbij ik 't in mijn macht had hem zedelijk òf te herstellen, òf te vermoorden. Nog dank ik den hemel dat de moed om ernstig te zijn mij niet ontbrak.</p>
<p>Ik aanvaardde de taak, die hij mij oplegde. Lang en ernstig spraken wij over onderwerpen, die zoo zeldzaam aan de academie besproken worden. We beefden terug voor de doodelijke sophismen, die nergens meer dan daar de lucht verpesten, als miasma's den atmosfeer doorzweven; den atmosfeer
<pb n="272"/>waarin de bloem onzer jongelingschap, de hoop van het vaderland, de kracht en heerlijkheid onzer toekomst ademhaalt.</p>
<p>Is er iemand, die ons daarom voor minder jolig, minder goed, minder studentikoos houdt?</p>
<p>Ah! wij, Jozef en ik, hebben in later dagen nog menig feestje samen gevierd. Nog heden, nu onze respectieve haren peper- en zoutkleurig beginnen te worden, kunnen wij onder een glas wijn en een sigaar vaak ‘doorslaan’, dat al 't verdriet en al de zorg van het leven voor een poos opzijgaan en trachten wegteschuilen achter onzen rug. Wie 't niet gelooven wil noodig ik uit, het te komen zien en hooren.</p>
<p>&nbsp;</p>
<p>Den volgenden morgen bracht ik Jozef weer naar 't station. Met de kerstvacantie logeerde ik bij hem.</p>
<p>Toen heb ik met eigen oogen aanschouwd hoe eene moeder den kranken zoon weet te genezen, hoe haar zachte hand ook onreine wonden durft verbinden zonder walging te doen blijken met den goedigen glimlach der liefde op de lippen. Ook ben ik getuige geweest van de kracht der bescheidenheid en van de majesteit der zelfbeheersching in een vader, die zijn rechtmatigen toorn bedwingt, om de vertrouwde vriend van zijn jongen te kunnen zijn.</p>
<p>Onder dien heilzamen invloed van zorg en barmhartigheid zag ik Jozef met den dag meer genezen. Nadat hij een paar maal ernstig met zijn vader gesproken had, beurde hij zelfs het hoofd weer op. Toen de kerstvacantie ten einde liep en ik naar de academie terugkeerde, bleek 't dat hij van zijn dierbaar ouderlijk huis nog niet scheiden kon. ‘Ik blijf nog een dag of veertien, misschien langer,’ zei hij, toen ik hem
<pb n="273"/>verliet, ‘'t Is hier zoo frisch en ik adem zoo ruim. Nooit had ik kunnen vermoeden dat het hier zoo heerlijk was.’</p>
<p>&nbsp;</p>
<p>Mijn vriend Jozef is tegenwoordig een getrouwd en gevestigd burger. Hij heeft een lieve vrouw en onderscheiden kinderen. Men heeft hem lid van den raad zijner woonplaats gemaakt en prijst hem algemeen als een beminnelijk en degelijk man. Ook weet ik bij eigen aanschouwing, dat hij door zijn vrouw vergood wordt en dat zijn kinderen hem aanbidden. Hij van zijn kant voelt zich hoogst dankbaar en gelukkig.</p>
<p>‘Alleen’.... zoo sprak hij nog onlangs, toen wij eens weer vertrouwelijk over het verleden aan 't keuvelen waren, ‘alleen heeft het mij ontzettend veel moeite gekost om mijn eerbiëd voor de vrouw weer in 't leven te roepen. Indien ik niet zoo'n edel en lief schepseltje gekregen had, geloof ik niet dat dit mij ooit gelukt was. Mijne illusies te dien aanzien waren dood en begraven.... Ook is bij mij wel eens de twijfel gerezen of het geneesmiddel 't welk ik heb aangewend, niet nog erger was dan de kwaal. Zou 't ook waar kunnen zijn, dat de onheilige verstrooiing niet alleen gevaarlijk is, maar reeds in zich zelve een vergif?’</p>
<p>‘Ik heb er ook wel eens zoo overgedacht,’ antwoordde ik, ‘en ons, die uwe vrienden heetten en 't werkelijk goed met u meenden, beschuldigd, dat we niet wijzer en omzichtiger waren. Laat ons 't maar zeggen, al klinkt het misschien wat oudemannetjesachtig. We speelden aan de academie.... te roekeloos met vuur.’</p>
</div>
<div type="chapter">
<pb n="274"/>
<head rend="h3">Meneer mijn zoon.</head>
<p>Ik ben geen oude paai; 't is zeker dat ik nog even levenslustig ben als voor vijfentwintig jaar. Ik ben wel, volgens de geleerden, over de kracht van het leven heen; in het tijdperk, waarin ons verstand zijn volle rijpheid heeft bereikt en de wilde haren tot 't laatste toe zijn uitgevallen of door eigen zorgvuldige hand uitgetrokken; ik weet wel dat ik op 't punt sta van onder de deftige en gezeten lui gerekend te worden en vind dit zelfs niet onaangenaam,.... maar ik ben daarom nog niet oud. Ik voel mij nog best in staat om met de jongeren meetedoen. Ik heb nog een open oog voor al wat frisch, gezond, geurig en kleurig is. 't Is mij zelfs bij lange na niet onverschillig of mijn smaak te dien aanzien al dan niet gehuldigd wordt: of men mij, bijvoorbeeld, in 't midden van de tafel bij de matronen, of aan 't lager einde bij de jonge meisjes zet. Ik meng mij graag in het gewoel der jeugd. Ik herinner mij met genot de dagen mijner kalverbewegingen in de groene wei des levens. Ik heb nog een jong hart, een jong hoofd en denk nog in lang niet aan den ouderdom.....</p>
<p>Maar.... meneer mijn zoon!....</p>
<p>&nbsp;</p>
<p>Ik ben een man van vooruitgang, met geheel mijn ziel
<pb n="275"/>een liberaal. Ik meen 't oprecht met de vrijheid. Ik zie niets liever dan dat de groote staatsmachine met kracht wordt voortbewogen. Als de wind ons om de slapen waait, als de vonken uit de locomotief vliegen, als mijn medereizigers elkaar onrustig aankijken en de een of andere conservatief van mijn leeftijd mij bij de hand grijpt en zijn hoed vasthoudt, uit vrees hem door de vaart te verliezen -, dan voel ik mij eerst recht op mijn gemak, dan stroomt het bloed eerst frisch en vroolijk door mijne aêren, dan zou ik wenschen nog harder te gaan, nog meer stoom te ontwikkelen; dan bid ik; dat ik nog vóór mijn dood meer waarheid en meer vrede aanschouwen mag. Ik neem dus ook deel aan elke beweging, die tot vooruitgang kan leiden. Ik stel mij graag aan de spits als het voorkomt. Ik voel mij dan weer jong en durf gerust verzekeren, dat er geen liberaler man, geen grooter vriend van den vooruitgang is dan ik....</p>
<p>Maar.... meneer mijn zoon!....</p>
<p>&nbsp;</p>
<p>Ik heb ook in 't kerkelijke mijn campagnes gemaakt en verzeker u, dat ik niet achter ben gebleven. In mijn jeugd waren de Groningers aan de spits.... Ik heb met de keurbende mijner tijdgenooten die Groningers onder den voet geloopen en met al de onbarmhartigheid en den overmoed, welke aan zoo'n jonge keurbende alle eeuwen door schijnt eigen te zijn, op mijn tijd den staf gebroken over die geantiqueerde Groninger theologie Daarop hebben wij ons met hart en ziel in den strijd tusschen Scholten en Opzoomer geworpen. We hebben onze portie leerstellige godgeleerdheid doorgeslikt. We hebben de taaiste brokken moraal met het helderste en fijnste merk onzer jongensphilosophie overgoten. Vervolgens hebben we hulde gebracht aan elken nieuwen
<pb n="276"/>Duitschen theoloog en elken Franschnaan, die de wereld verbaasde met zijn fonkelnieuwe wijsbegeerte. Ik heb beurtelings ieder der evangelisten tot den oudsten en meest oorspronkelijken benoemd en sta heden, in het centrum van mijn levenstijd, precies gelijk met den meest geavanceerden christen. Niemand, die 't van mij wint in consequentie, in scherp redeneeren, in nauwkeurig onderscheiden.... niemand!</p>
<p>Maar.... meneer mijn zoon!....</p>
<p>&nbsp;</p>
<p>Meneer mijn zoon is ongeveer zeventien jaar en bijna volwassen. Reeds begint een zacht dons zijn bovenlip te versieren. Hij heeft de hoogere burgerschool afgeloopen. Hij kijkt met de noodige vrijmoedigheid de wereld in en blaast haar den rook van een betere sigaar dan ik mij zelven permitteeren durf in 't aangezicht. Ik meen somwijlen dat hij haar veracht en de wereld met al wat daarin is voor een grooten pruikebol houdt.</p>
<p>Meneer mijn zoon heeft chemie geleerd en weet van de natuurkunde meer dan in mijn jeugd een professor. Als ik 't nu en dan eens waag om over oeconomie met hem te praten, dan heeft hij mij en zichzelven binnen een kwartier vastgeredeneerd. Als wij over de politiek van den dag spreken, weet hij het altijd beter dan ik en is hij mij zeker een halve el (ik wil zeggen meter) vooruit.</p>
<p>'t Is waar, zijn toon is altijd eerbiedig, zijn opmerkingen worden met de meest mogelijke bescheidenheid gemaakt. Als er een ander bij is, een van mijne vrienden en tijdgenooten bijvoorbeeld, dan zwijgt hij. Ik heb mij volstrekt niet over hem te beklagen; hij is zoo ordentelijk en beleefd als ik maar wenschen kan.... Mijne kennissen feliciteeren mij dat ik zoo'n flinken, knappen jongen heb, die zich, naar zij beweren, gun-<pb n="277"/>stig van vele anderen onderscheidt.... Maar toch, ik vertrouw 't niet-recht. Ik ben zeker, dat de jongen mij ouderwetsch en achterlijk vindt; dat hij zwijgt omdat ik zijn vader ben, maar in zijn hart denkt, dat ik in wijsheid en inzicht beter zijn zoon kon wezen. Ik verbeeld mij dat hem dit nu en dan op de lippen zweeft.....</p>
<p>Beste jongen! zou 't ook kunnen zijn dat ik u ten onrechte verdenk? Is mijn argwaan ook mogelijk de vrucht van ergernis over het noodlot, dat mijn schedel plundert en mij voortdrijft naar de plaats vanwaar wij niet terugkeeren?....</p>
<p>Mijn jongen! ik, uw vader, <hi rend="spat">benijd</hi> u misschien wel in mijn hart. Mijn wrevel over uwe verhouding tot mij is misschien een gevolg van mijn machteloozen toorn, dat het leven als eene gedachte is en de dagen voortsnellen als in een droom.</p>
<p>Ja, mijn bloeiende knaap! ik benijd uwe zeventien jaren. Als ik oprecht mijn hart ondervraag, dan weet ik dat ik begeeren zou als gij te zijn; dat ik nog weer zou wenschen de spieren te rekken tot mijn eersten wedloop; dat ik nog weer zou willen voelen hoe een jongenspet op een hoofd zonder zorgen en muizenissen drukt.</p>
<p>Mijn blonde knaap! ik zou wenschen als gij te wezen, met al uw overmoed en al uw kalverwijsheid. Ik geef al mijn rijpe ervaring in ruil voor een uwer illusies; ik offer mijn deftigheid voor de minste uwer idealen.</p>
<p>Is uw leven niet het tijdperk der groene Mei? Geurt niet de wereld van alle zijden u toe, misschien juist door uw halve wetenschap en uw nuchtere wijsheid?</p>
<p>Helaas! de eerste zeventien jaren van ons leven keeren nooit terug. Later tijdperken gelijken elkaar; later indrukken worden nu en dan vernieuwd. Frisch en als herboren door gelijkheid van omstandigheden herhaalt zich de weelde van
<pb n="278"/>menig zalig oogenblik in ons eerste huis, bij de wieg van onzen eersteling, onder het huldebetoon onzer medeburgers.... maar gij, zeventien eerste levensjaren! gij keert nimmer terug!....</p>
<p>Ik bedoel, wat wij toen ondervonden en gevoelden, dat ervaren wij nooit weer. Zóó als we toen de wereld aankeken, kijken wij haar nooit weder aan.</p>
<p>Is 't daarom, mijn zoon! dat ik u benijd en zou wenschen weder jong te zijn?</p>
<p>Ik zou wederom willen uitvliegen, mijn knaap! Ik zou de vleugelen uitslaan, zooals ik u zie doen, en hooger stijgen dan ik stijgen mocht. O, geef mij uw zeventien jaren!....</p>
<p>&nbsp;</p>
<p>Is deze wensch dwaas? Is deze wensch zondig? Ja, hij is dwaas en zondig beide. Dwaas! want achter die zeventien jaren ligt, God weet het! veel zorg en veel vermoeienis van den geest. Zondig! want ik kan mijne jeugd niet terugkrijgen, zonder dat uw bloesems afvallen, mijn kind!</p>
<p>Voor waar -, zóó ernstig bezien, verraden deze wenschen de ijdelheid en wuftheid van mijn hart.</p>
<p>Doch waarom zoo ernstig?</p>
<p>Ik zie aan de oogen van mijn zoon, dat mijn onzinnige verlangen zijn spotlust opwekken. Is 't niet alsof hij mij toeroept, dat hij den koop zou willen sluiten als 't mogelijk was?</p>
<p>‘Wij jonge menschen’, hoor ik hem zeggen, ‘wij begeeren uwe gemakkelijkheid van beweging, uw onafhankelijkheid, uw deftigheid en uw titels veel meer, dan gij onze blonde lokken en onze luchthartigheid begeeren kunt. In zake van 't benijden hebben wij u ouderen niets te verwijten. Gij zijt het ver-<pb n="279"/>geten...., maar wees verzekerd dat ook onze zeventien jaar hun zorgen en lasten hebben.</p>
<p>Of is 't zoo aangenaam, te dwalen tusschen den kinderlijken en den mannelijken leeftijd in; niet te weten bij wien men zich voegen zal en bij beiden misplaatst te zijn? Is 't zoo aangenaam, verlegen te wezen met de dingen die men weet en, terwijl men met beide handen de massa zijner kundigheden niet kan vasthouden, te moeten erkennen dat men geen greintje wezenlijke kennis bezit? Wij knapen van zeventien jaar zijn tegenwoordig als jonge vruchtboomen, die de rijpende vruchten nauwelijks kunnen dragen, wier takken zich buigen onder den last en voor wie de herfst toch nog zoo verre schijnt. Is 't onze schuld als die rijkdom het voorkomen van overmoed en onze verlegenheid de gedaante van pedanterie heeft? De ouderen in jaren willen iets van ons zien en hooren. Zij noemen ons de hoop des vaderlands, den roem en de eer der toekomst -; en zoodra die voorwerpen hunner liefde en verwachting toonen wat ze kunnen en willen, noemen ze ons verwaand.</p>
<p>'t Is waar, als wij iets van onze zuurverworven kennis ten beste geven, komt altijd 't laatstgeleerde voor den dag.... Maar is dat te verwonderen, daar 't bovenop ligt en ons toeschijnt 't meest rijp te zijn.</p>
<p>Och, benijd ons niet! Er is een lijden, dat geboren werd uit verlegenheid met den overdaad. Er is een armoede, die ons opzoekt in het midden onzer weelde. Waren wij reeds zoo ver als gij! Mocht de ervaring het zegel gedrukt hebben op onze wetenschap! Ons hart verlangt uwen dag des oogstes te zien, al weten we dat de winter daarop volgt.’</p>
<p>Zoo spreekt meneer mijn zoon, of liever, zoo zou hij spreken als hij zich behoorlijk rekenschap gaf van zijn wemelende gedachten en gewaarwordingen en zich den tijd gunde om bij
<pb n="280"/>'t probleem des levens, gelijk een hoogwijze vriend het noemt, eens stiltestaan.</p>
<p>Gelukkig heeft hij den tijd niet en spaart hij ons deze neuswijzigheden, terwijl hij den rook van een tweede sigaar de wereld in 't aangezicht blaast.</p>
<p>&nbsp;</p>
<p>Mijne vrienden! 't Is een oude geschiedenis (maar die, even als de bekende van Heine, eeuwig nieuw zal blijven), dat oude en jonge menschen altijd ontevreden zijn met den toestand waarin ze verkeeren; dat de levenszon òf te warm òf te koud schijnt, de vruchten van den levensboom te zuur of te zoet zijn, te hard of te week. Vergeef mij dat ik u die afgezaagde waarheid nog weer heb opgedischt.</p>
<p>Zoolang oud en jong elkander afwisselen, zullen de jongen oud en de ouden jong willen zijn. Als wij dat schouwspel aanzien, zouden we in verzoeking komen om te wenschen dat ouderdom en jeugd elkaar mochten vervangen gelijk dag en nacht, zomer en winter!</p>
<p>Ondertusschen wil ik er dit uit leeren, dat ik meneer mijn zoon hoogstwaarschijnlijk honderdmaal verkeerd heb beoordeeld. Meer dan ooit is 't wenschelijk, dat wij dienaangaande met onszelven en ons nageslacht tot een billijk verdrag komen.</p>
<p>Laat mij eens kijken wat er ten voordeele van meneer mijn zoon te zeggen valt.</p>
<p>‘Vooreerst’, zegt mijn vrind de coelibatair, ‘dat de noten harder werden in 't oog van den aap, toen zijne tanden zwak en stomp geworden waren.....’</p>
<p>Dat is te eenenmaal mis, geef ik ten antwoord, ofschoon ik niet ontkennen wil dat er wel eens een enkele noot is, die mij te hard voorkomt, maar ze kunnen die dingen dan ook onmanier-<pb n="281"/>lijk hard maken.... Niet omdat mijne tanden slecht worden, niet dáárom ben ik geneigd het jongste Holland de beschuldiging van doldriftigheid naar het hoofd te werpen, maar.... omdat zij ons ouderen willen uitsluiten. Ik ken er genoeg onder mijne tijdgenooten, die, evenals ik, voor geen harde noten vervaard zijn. Neen, de verontschuldiging voor den overmoed der jongen moet niet gezocht worden in onzen achteruitgang. Gij weet, we kunnen dat niet velen. Aan ons ligt het nooit. Laat mij u zeggen, waaruit het recht der jongeren ontspruit.... Uit het tijdperk waarin wij leven, uit de snelheid waarmee wij voortvliegen, uit de omstandigheid dat het eene 't andere verdringt en 't boek der uitvindingen het dikste aller boeken dreigt te worden.</p>
<p>Is dát een tijdperk voor bescheidenheld en ootmoed? Kan men redelijkerwijze verwachten dat iemand, die de wereld intreedt met een erfenis als 't kanaal van Suez en de Paul- en Pacific-spoorweg, een burgermansgevoel in zich zal omdragen?</p>
<p>Toen wij jong waren, was 't een vrij wat rustiger tijd. Mijn zeventien jaren vielen juist in de dagen van volharding en van Louis Philippe's regeering. Wat wisten wij toen van de politiek en waardoor zou de courant ons aangetrokken hebben. Onze ouders lazen alleen de ‘Oprechte Haarlemsche’ en de Oprechte Haarlemsche was toen nog een heel ander blad dan tegenwoordig.</p>
<p>Bovendien, wij hadden onze jeugdige carrière op een kostschool gemaakt. Tusschen twee speeluren was ons leven daarheen gevloeid als een effen beekje. Twee of drie ondermeesters, wier leven verbitterd werd door onze jongensstreken, en opgeluisterd door de kleine uitspattingen die zijzelve zich veroorloofden (met misleiding van monsieur en met omkooping van de meid), wierpen beurtelings hun handvol Fransch, Duitsch of
<pb n="282"/>Engelsch in dat beekje.... en wij lieten ons drijven en werden bekwaam en geleerd, zonder vrees voor examens of rapporten.... totdat de dag onzer vrijheid kwam, die tevens de dag onzer promotie was.</p>
<p>Al waren er sommigen voor wie het jeugdige leven harder en meer eischend scheen, aan de meesten onzer deed het geen andere dan gemelde bescheiden vorderingen. Daarbij, allen zonder onderscheid waren wij vrijgesteld van de kennis der wereld in welke wij zouden moeten verkeeren.</p>
<p>Wie kreeg 't in zijn hoofd ons lastig te vallen met de plichten en rechten, welke wij later als staatsburgers zouden hebben? Wie vorderde ooit dat wij de ons omringende natuur anders zouden kennen, dan als de verzorgster van ons zinnelijk leven, die ons wel is waar vergiftigen kon, maar dit in den regel toch niet deed!....</p>
<p>Laat ons eerlijk erkennen: 't is voor de tegenwoordige knapen een heel andere tijd. Meneer mijn zoon heeft het niet zoo gemakkelijk als ik 't gehad heb.</p>
<p>Doch.... ziedaar ook meer dan genoeg geofferd op het altaar der zachtmoedigheid..... Laat de jongen nu ook billijk en rechtvaardig zijn voor ons meer bejaarden!</p>
<p>Op een leeftijd, waarin hoofd en hart beide rijp waren om de volle indrukken van het leven te ontvangen; met de heilige gedachte dat het de toekomst van ons eigen hloed gold; onder al den ernst van het gebed dat we toch niet mochten mistasten in onze middelen om hun een schooner toekomst te bereiden -, hebben wij de hoofden gebogen over de plannen welke men ons voorlegde, gewikt en gewogen hoe wij onze opvolgers tot beter koningen en priesters zouden maken dan wijzelve zijn geweest. 't Was geen lichte taak de maatschappij als 't ware opnieuw in te richten, op de grondslagen
<pb n="283"/>welke door zoo veler ongeloof en twijfel werden gewraakt en in verdenking gebracht. 't Was geen lichte taak de beginselen, van wie gelasterd werd dat zij de misdaad gewettigd en het zwaard van den beul gescherpt hadden, in eere te brengen bij zeker geslacht. 't Was niet gemakkelijk, bij veel aanvankelijke teleurstelling, het hoofd op te houden en te blijven gelooven aan de zaak, die zoo menigmaal scheen te zullen bedolven worden onder het puin der tempels die waren ingestort, of onder het zand en leem dat men aanvoerde om nieuwe heiligdommen te bouwen.</p>
<p>Als wij door volharding zegevierend uit die gisting en worsteling zijn gekomen, is 't omdat de liefde voor het jonge geslacht ons staande hield. Bedenkt dat, jonge menschen! die misschien den neus optrekt over onze eenvoudigheid! En laat dat ons staande houden in ons zelfvertrouwen, mijne broeders en tijdgenooten!</p>
<p>&nbsp;</p>
<p>Meneer mijn zoon heeft een open zin voor al wat schoon en goed en edel is; al vind ik hem nu en dan wat verwaand, ik wil dat in 't oog houden. Meneer mijn zoon zegt dat hij gaarne iets <hi rend="spat">doen</hi> wil, dat de <hi rend="spat">daad</hi> het symbool van zijne eeuw moet worden; en ik geloof dat daarin stilzwijgend de opinie ligt opgesloten dat wij wel wat veel gepraat hebben; dat wij, in evenredigheid van ons praten, bedroefd weinig hebben uitgevoerd. Welnu, ik wil mijnheer mijn zoon gaarne de gelegenheid geven om te toonen wat hij wil en kan.</p>
<p>Nog verbeeld ik mij dat meneer mijn zoon een veel ernstiger jeugd heeft gehad dan ik, ofschoon hem een menigte geheimzinnigheden en onbegrijpelijkheden bespaard zijn. Ja, misschien wel juist omdat hij met deze geen rekening heeft
<pb n="284"/>behoeven te houden zooals wij. Menig begrip dat ik misschien graag bij mijn zoon zou aantreffen, staat in direct verband met een ander dat niet meer in zijn wereldbeschouwing past. 'k Zal dat onthouden om billijk en rechtvaardig in mijn oordeel te zijn.</p>
<p><hi rend="spat">Summa summarum</hi> is 't niet meer dan plichtmatig dat ik den jongen man aan 't werk laat en onderwijl op mijn manier meedoe aan de groote en kleine dingen, waarmee wij onzen levenstijd moeten doorbrengen.</p>
<p>In elk geval is meneer mijn zoon mijn eigen jongen en moet ik erkennen dat zijn succes mij ter harte gaat. Ja, als ik eens heel oprecht moet wezen, zal ik erkennen dat zijn succes mij nog meer belang inboezemt dan mijn eigen.</p>
<p>Is 't zulk een sombere gedachte dat wij, heengaande, zonen zullen achterlaten, die misschien wijzer zullen zijn dan wij? Is 't niet een zoete vertroosting te weten, dat onze plaats zal vervuld worden door iemand die er hoogstwaarschijnlijk, als hij wat ouder en bezadigder geworden is, een eer in stellen zal, de sporen onzer werkzaamheid nategaan en onze nagedachtenis in eere te houden? Hebben niet wij aldus met het voorgeslacht gedaan, en zullen zij na ons niet desgelijks doen te onzen aanzien?</p>
<p>Laat ons verstandig zijn, wij vaders, en wij zullen verstandige zonen krijgen. De fakkel van ons leven brandt ('t is niet anders) niet meer zóó vroolijk als toen wij zeventien jaar waren, al is 't misschien waar, dat wij niet minder dienst doen aan de menschheid dan het jonger geslacht. Welke illusies wij ons ook maken, onze plaats is niet langer aan de spits van een partij warmhoofdige menschen; onze roeping, is in de raadzaal, onze taak is de critiek en 't bezadigd onderzoek.</p>
<pb n="285"/>
<p>Jonge oudeheeren zijn altijd en in elken kring belachelijk. Ook al kleeden zij zich met tabbaard en bef, zijn ze terecht de bespotting van de jeugd en de ergernis hunner vroegere makkers.</p>
<p>In elk geval wil ik niet jaloersch zijn op meneer mijn zoon, noch hem zijn zeventien jaar benijden. - Leeft niet mijn hart reeds een tweede leven in hem, zonder dat ik ook maar voor een oogenblik de natuur geweld aandoe, of de heiligste gevoelens van het vaderhart verkracht?</p>
</div>
<div type="chapter">
<interpGrp>
<interp type="secundair" value="israe01"/>
</interpGrp>
<pb n="286"/>
<head rend="h3">Voor Israël.</head>
<p>De ‘Preusische Staats-Anzeiger’ sprak onlangs aan het slot van een zijner artikelen aldus:</p>
<p>- ‘De Heer, die onze legers tot de zegepraal leidde, zal er thans genadiglijk voor zorgen dat onze edele offers niet tevergeefs vallen. Hij zal ons koninklijk legerhoofd in zijn grijsheid zegenen -, dat het hem beschoren zij in het hart van Europa een duurzamen vrede tot stand te brengen door een groot eenig Duitsch vaderland, als een toevluchtsoord van godsvrucht, edele zeden en ware vrijheid, amen!’</p>
<p>‘Amen!’ dus zeiden wij 't den ‘Preusischen Staats-Anzeiger’ na, ‘amen, zoo doe de Heer!’</p>
<p>Ook ‘het Israëlietisch centraal-orgaan voor 't orthodoxe Jodendom in Duitschland’ had er bereids een hartelijk amen! toe gedaan.</p>
<p>Het voegde er bij - 't was in de ‘Nord-Deutsche Allgemeine Zeitung’ -: ‘Mogen die godsvrucht, die edele zeden, die ware vrijheid ook in rechtvaardigheid jegens ons joden blijken!’</p>
<p>‘Amen!’ herhaalden wij.</p>
<p>En ziehier wat genoemd Israëlietisch orgaan nog volgen liet:</p>
<pb n="287"/>
<p>- ‘Men ontneemt ons onze zonen en maakt er soldaten van; maar de officierenstand wordt feitelijk voor hen gesloten. In geheel het Pruisische leger bevindt zich geen enkel joodsch officier van linie; in geheel den Pruisischen Staat is geen jood als hoog ambtenaar bij het rechtswezen of bij 't openbaar bestuur geplaatst. Wat meer zegt, de Pruisische Staat ignoreert het jodendom gansch en al.</p>
<p>Terwijl de geestelijken der christelijke gezindten Staatsambtenaren zijn, zijn de rabbijnen slechts gemeente-ambtenaren, met wie een contract wordt gesloten voor êén jaar of voor drie jaren, evenals met een knecht of met een dienstmeid.</p>
<p>Terwijl voor alle christenen de kerkelijke trouwplechtigheid in Pruisen volle rechtskracht heeft, is de kerkelijke trouw der joden van geen de minste kracht voor de wet.</p>
<p><hi rend="spat">Onzen</hi> soldaten heeft men geen veldpredikers meegegeven in den oorlog. <hi rend="spat">Onze</hi> rabbijnen heeft men niet opgeroepen om in den algemeenen boet- en bededag mee voortegaan.</p>
<p>Al deze dingen nogtans hebben ons patriotisme niet uitgedoofd. De vaderlandsliefde is ons niet slechts een burgerlijke, zij is ons ook een godsdienstige plicht, geheel onafhankelijk van de mate der rechten, die men ons verleent.</p>
<p>Toen de Franschen aan het einde der vorige en in 't begin dezer eeuw het Duitsche vaderland onder den voet brachten, toen kwamen zij voor de joden als bevrijders van een zwaar, schier ondraaglijk juk. Desniettemin waren onze vaderen en grootvaderen door en door Duitsche patriotten. Vrijwillig togen zij mee ten strijde, waar 't de verdediging des vaderlands gold. Als ter belooning werden zij, na den tweeden Parijsschen vrede, weer naar de ghetti gebannen (in Oostenrijk) en met ontzettende verdrukking geplaagd (in geheel Duitschland).</p>
<pb n="288"/>
<p>Godvreezendheid, edele zin en ware vrijheid -, wij begeeren niets anders.</p>
<p>.... Dat Duitschland rechtvaardig zij, ook tegenover onze billijke wenschen, dat geve God!’</p>
<p>&nbsp;</p>
<p>Aldus het Israëlietisch centraal-orgaan. Kon het edeler spreken? Is er uit den jongsten tijd een roerender smeekschrift bekend? Doch zal 't iets baten?.... O, ik geloof in den Hoorder van zulke gebeden. Al toeft Hij, ik geloof in Hem.</p>
<p>Maar in Von Mühler, den Pruisischen minister van eeredienst geloof ik niet; en niet in den heelen Berlijnschen ‘<hi rend="spat">Oberkirchenrath</hi>’; niet in eenig ander instituut van wijlen den heer Hengstenberg; niet in <hi rend="spat">Herr Pastor</hi> Knack en zijn gevolg; wel te verstaan, in geen van die geloof ik, op geen van die vertrouw ik, als 't de bevrijding van Israël geldt. Aan die emancipatie zullen zij niet meehelpen. Hun hart is misschien goed genoeg -, wie zal 't zeggen? Maar hun stelsel deugt niet; hun stelsel is dom en wreed.</p>
<p>Neen, van de Pruisische staats-theologen, gelijk ze zijn, komt voor Israël de hulpe niet. Ook zal ze van het jonkerdom niet komen -, en evenmin van 't gezalfde koningschap.</p>
<p>Noch voor het vrije Israël, noch voor het vrije Protestantisme is van het tegenwoordig régime in Duitschland - lees Pruisen - veel te hopen. De legermobilisatie heeft haar Von Rhoon, de strategie haar Von Moltke, de politiek haar Von Bismarck, de souvereiniteit haar Von..., Gottes Gnaden. Maar de ‘ware vrijheid’ wacht nog altijd haar Von.... dat wil zeggen, haar adellijken leider en beschermer in menschelijk vleesch.</p>
<p>Het is wel mogelijk dat de tegenwoordige oorlog zijn komst niet zal verhaasten....................................</p>
<pb n="289"/>
<p>Dat loon ‘na den tweeden Parijsschen vrede’ blijft een leelijk antecedent. 't Voorspelt niet veel goeds voor de naaste toekomst.</p>
<p>Gestreden voor Duitschland's haardstee en altaren hadden die joodsche vaderen -, als waren ze nooit of nimmer door Duitschland's regeering miskend en mishandeld geworden. Zoo ooit een strijd belangeloos mocht heeten, dan wel deze; want eerst sinds 1808, na de oplossing van het Duitsche rijk, was men aan gene zijde van den Rhijn hier en daar den joden het burgerrecht gaan verleenen; en onder Franschen invloed had dit plaats gehad.</p>
<p>Toch streden die joden voor Duitschland.... en hun loon was een hondenloon.</p>
<p>In Hessen, Sachsen-Weimar en Mecklenburg werd hun sinds 1814 het eene recht na het andere weer ontnomen. In Hannover, Hamburg en Frankfort beroofde men hen kortweg van het pas verkregen burgerrecht. Lubeck en Meiningen gingen iets verder en verjoegen hen in 1819 uit stad en land. In Pruisen, waar men bij edict van 11 Maart 1812 op weg was om hen in vollen ernst als menschen te behandelen -, in Pruisen werden de joden na den vrijheidsoorlog weer uit alle leer- en bestuursambten ontzet. Dat ze, bij zulk een taxatie, in 't militaire geen de minste kans op bevordering hadden, hehoeft nauwelijks opzettelijke vermelding.</p>
<p>Alsof het nog niet genoeg was, kwam er in 1824 een decreet waarbij den joden het recht ontzegd werd om in hun godsdienst en kerkinrichting eenige wijziging te brengen. En om aan al deze Pruisisch-christelijke zorgen en bezorgdheid de kroon op te zetten, begon men tien jaren later in Pruisen's hoofdstad recht ernstig aan der joden bekeering te arbeiden; dat is, men dwong hen van hooger hand om bij de daartoe expresselijk aangestelde bekeerders ter preek te gaan.
<pb n="290"/>Sedert werd aan deze en soortgelijke liefdewerken, wel is waar, niet altijd even krachtig de hand gehouden (in 1848, b.v., toen ‘de band der staten sprong’, is er ook menige band gesprongen die de joden bond); nogtans, het aanhechtings- en inpalmingssysteem spookt den Pruisischen staat nog altijd door hoofd en leden. En als de tegenwoordige oorlog voorbij is.... ik heb 't reeds gezegd, noch voor de vrijheid der Israëlieten, noch voor de vrijheid in 't algemeen voorzie ik er in den eersten tijd veel heil van.............</p>
<p>‘'t Zijn slechte profeten, die brood eten,’ herinnert gij met een glimlach.</p>
<p>Doch neen, dat doet gij niet. Gij zijt verstandig genoeg om in de geschiedenis iets anders dan een reeks van toevallige feiten te zien. Gij wilt begrijpen, verklaren, leeren..... Welnu!....</p>
<p>&nbsp;</p>
<p>Waarom werd het lot der joden na den grooten vrijheidsoorlog weer slechter dan 't in 't begin dezer eeuw een tijdlang geweest was?</p>
<p>Was 't omdat de Duitsche regeeringen haar ure van restauratie gekomen achtten?.... Hier trappen wij, naar sommiger meening, den duivel op zijn staart.</p>
<p>De Duitsche vorsten hadden 't kwaad gehad. Hun liefderijke, landsvaderlijke bedoelingen waren sinds het laatst der vorige eeuw recht onaangenaam miskend geworden.... ‘Alles voor het volk; niets door het volk,’ was sinds onheuglijke tijden dier vorsten leuze geweest. Ze hadden hun dag en nachtrust ten beste gegeven.... met den wensch dat het volk zich niet vermoeien zou.... Maar het volk leek wel een hoop ondankbare, eigenwijze kinderen. Het volk begon te denken: we willen, om de
<pb n="291"/>waarheid te zeggen, nog ruim zoo graag burgers als onderdanen zijn. Och heere.... toen begon de ellende!... Toen kwamen de ‘geest der eeuw’, de ‘zwijmel der revolutie’, en tutti quanti om den Duitschen vorsten <hi rend="spat">mores</hi> te leeren. Ook de Franschen en hun Napoleon kwamen en bemoeiden er zich mee. Hoe het een met het ander in verband zat -, de Duitsche vorsten hebben zich altijd gehouden als begrepen ze 't niet. Zooveel is hun duidelijk geworden, dat, toen Napoleon 't wat al te bont maakte, en den volkeren zelf aan 't lijf wilde in plaats van zich met een terechtwijzing aan de gekroonden te vergenoegen, dat toen die volkeren zonder aarzelen daarvoor bedankten en hem eerst bij Leipzig, vervolgens bij Waterloo hun opinie zeiden, zonder eenige dubbelzinnigheid.</p>
<p>Toen nu de volkeren dit gedaan hadden, waren ze zeer dankbaar en zeer vermoeid.</p>
<p>En de vorsten, dit bemerkend, schreven nationale dank- en bededagen uit, in overleg met het consistorie.</p>
<p>De volken, dankbaar en vermoeid als ze waren, hielden dat een poos voor louter braafheid, en waren zeer aangedaan.</p>
<p>Zij vergaten de oude grieven en vertrouwden er op dat al 't gebeurde voor de landsvaderlijke regeering, mitsgaders voor het gansche papen- en jonkerdom een ernstige les zou zijn geweest.</p>
<p>Aldus vergetend en vergevend en vertrouwend, werden de volken.... beetgenomen.</p>
<p>Terwijl hun danklied ruischte -, staken de vorsten en papen en jonkers de hoofden bijeen.</p>
<p>Terwijl de volken rust zochten, werd er in de kabinetten en consistoriën, dag en nacht, aan boeien en ketens gearbeid.</p>
<p>Het loon der volken die geleden en gestreden hadden, werd
<pb n="292"/>verkort. En de heeren van het oude régime gingen heen met den buit -, of liever ze zaten er vaster dan ooit mee op het kussen.</p>
<p>Ja, alzoo is het toegegaan.</p>
<p>- ‘Maar wij zouden over de joden spreken?’....</p>
<p>Begrijpt gij 't dan nog niet?... Booze tijden hadden de vorsten doorleefd, en van oudsher was 't immers gebruikelijk de joden voor alle rampen en ellenden aansprakelijk te stellen?....</p>
<p>- ‘Sinds de dagen van Lessing, en reeds vroeger, was die methode toch in onbruik geraakt?’</p>
<p>Voor een deel, ja!.... Maar ge noemt daar, wat ik in de tweede plaats wou zeggen.... Juist de Lessing's en Herder's, de Schiller's en Goethe's -, juist al die humaniteitsmannen en liberalen en radikalen hadden, in de schatting der vorsten, van al de akeligheid schuld. Zonder hun rampzalige betweterij zou 't, meenden ze, zoover nooit zijn gekomen. <hi rend="spat">Hun</hi> philosophie had de troon en ondermijnd, de kroonen ontluisterd, de....</p>
<p>- ‘Maar geen van die mannen had zich veel met politiek bemoeid.’</p>
<p>Ge hebt gelijk; ge moet ook niet denken dat men in de regeeringskringen met hun geschriften en ideeën zoo bijzonder goed bekend was.... Waarschijnlijk had deze of gene staatstheoloog wel over de ongebreidelde vrijzinnigheid, het drieste ongeloof, den verregaanden hoogmoed enz. der liberalen geklaagd. Vermoedelijk had de een of andere hofprediker wel eens met Nathan den wijze in de hand betoogd, dat de Lessing's en consorten niets anders dan vernietiging van het christendom wilden -, en niet onmogelijk werd langs dien weg de ontdekking gedaan dat liberalen en joden eigenlijk één en 't zelfde canaille zijn. Zóó laat het zich verklaren dat, in de dagen der
<pb n="293"/>restauratie, voor beiden de academische leerstoelen en andere gestoelten te goed werden geacht.</p>
<p>- ‘Gij borduurt, geloof ik, wel een weinig?’</p>
<p>.... Als gij maar toestemt dat patroon, stramien en wol mij historisch gegeven zijn. Kort gezegd, de regeeringen hadden de geestelijkheid noodig en de geestelijkheid kon niet buiten de regeeringen. Ter eener en anderer zij poogde men het volk binnen de oude palen terug te brengen, en beide partijen maakten van de stemming na den oorlog gebruik. Politieken en kerkelijken te zamen exploiteerden den toestand van 't oogenblik.</p>
<p>- ‘Bijzonder duidelijk is mij, gul gesproken, uw verklaring nog niet.’</p>
<p>Zie eens hier! Hoe is 't met een volk gesteld, dat pas een bloedigen krijg zegevierend geëindigd heeft? Nog zeer onlangs wees Heinrich Lang's tijdschrift er op. In de eerste plaats hebben dood en verderf een tal van familiën in bitteren rouw gedompeld. Er is behoefte aan troost, en meer dan ooit zoekt men troost in den godsdienst. Dat is kostelijk, zult gij zeggen, maar bedenk nu ook verder, <hi rend="spat">hoe</hi> de groote menigte den troost der godsdienst zoekt. Gij weet, zij is in 't religieuse niet zeer verlicht en niet zelfstandig. Zij zoekt ‘geestelijken bijstand’ en neemt dien allicht uit de eerste de beste hand, waardoor hij wordt aangeboden. Ja, men weet in welke kerk men gedoopt en bevestigd werd; ook van den ouden catechismus herinnert men zich mogelijk iets; zelfs heeft men in vroeger tijd wel eens een half woord over lieden vernomen, die dit niet gelooven en dat niet.... Doch 't is nu de tijd niet om over dat laatste te denken, te vragen....</p>
<p>- ‘Daaraan hebben ze gelijk.’</p>
<p>Volkomen waar, doch juist wijl het dan alleen de tijd is
<pb n="294"/>om naar vertroosting te vragen, zullen ze zich laten vertroosten door wie het eerst bij de hand is -, en in de meeste gevallen dus door de partij, die de meerderheid uitmaakt.</p>
<p>- ‘Dat was in het Duitschland van 1814 en 15 de reactionaire partij, geloof ik?’</p>
<p>En in het tegenwoordig Duitschland is 't dezelfde.... Let er nu verder op dat zich in tijden als waarop wij 't oog hebben, niet alleen bij de berooide en beroofde slachtoffers van den krijg een zeker godsdienstig réveil pleegt te openbaren; maar ook bij hen die in veel gespaard werden. Gansch en al onverschillig voor 't godsdienstig danklied, voor het nationaal <hi rend="spat">Te Deum</hi> is in zulke dagen schier niemand. De onkerkelijkste voelt alsdan weer iets voor ‘<hi rend="spat">die heiligen Hallen,</hi>’ om het even wie daar den toon aangeeft. Een mensch is zóó niet of hij wil bij sommige gelegenheden wel ‘zijn kerkgang doen.’ Ook bij de domste sterkgeesterij doemt soms 't gevoel op van zeker verband tusschen de liefde voor 't geredde vaderland en den eerbied voor der vaderen kathedralen.</p>
<p>- ‘Alweer een verschijnsel, dat ik met blijdschap begroet.’</p>
<p>Het strekt u tot eer.... Doch ook in dat verschijnsel ligt reden tot bezorgdheid. Een opgewonden mensch zegt en doet gewoonlijk iets meer dan hij later kan verantwoorden. Vooral bij nationaal-feestelijke gelegenheden is hij tot zonderlinge dingen in staat. Dan voelt hij de neiging om de heele wereld aan zijn hart te drukken, de behoefte om allerlei ootmoedige bekentenissen te doen. Dit heeft hij verkeerd ingezien, dat niet zoo erg gemeend; dezen heeft hij miskend, dien heeft hij beleedigd. Vergeven, verzoenen is zijn leus: broederschap zijn eerste en laatste woord.... Vandaag zal hij
<pb n="295"/>dit alles in 't <hi rend="spat">Schützenhaus</hi> bezweren; morgen in 't een of ander orthodox-kerkelijk <hi rend="spat">Verein</hi>.... Overmorgen zal hij waarschijnlijk al een weinig berouw hebben; doch inmiddels hebben de wachters op Sion's muren niet stilgezeten en heinde en veer is reeds de mare der groote dingen, die de Heer gedaan heeft, verspreid.... De wateren der geestdrift zijn wassende en de reactionaire ingenieurs staan op hun post. Eer men 't vermoedt is het politiek-kerkelijke kanalisatieplan ten uitvoer gebracht, en de natie betaalt de kosten.</p>
<p>- ‘Alsof de natie zich zoo bedotten liet!...’</p>
<p>Als het morgen gebeurt, zal 't niet voor de eerste maal zijn. Vergeet niet dat de natie in zulke dagen geen tijd heeft om precies te doorgronden wat er zoo al omgaat. Na het eerste bidden en danken en jubelen komen er duizend materieele zorgen aan de hand. Hoeveel is er door den oorlog bedorven, dat herstelling eischt! Welk een stremming ontstond er op duizend punten in den geregelden loop der zaken! Wat al hoofden en handen zijn er noodig om de dingen weer vlot, de machinerie weer aan den gang te krijgen! Op al deze omstandigheden heeft de reactie gerekend en, geloof mij, zij neemt haar kansen waar. Mijn vriend, zóó is het na 1814 en 15 gegaan: zoo kan het, <hi rend="spat">mutatis mutandis,</hi> na den tegenwoordigen oorlog weer wezen. Welke roerende wenschen de Staats-Anzeiger ook voor den dag brenge, wat landsvaderlijke betuigingen en geloften de koning <hi rend="spat">von Gottes Gnaden</hi> ook aan zijn gezalfde lippen late ontvloeien, er staat in een van de psalmen: ‘Vest op vorsten geen vertrouwen!’ en dat psalmwoord geldt vooral van de overwinnende vorsten, allermeest als ze er een ding op nahouden, dat Staatskerk heet. ‘<hi rend="spat">Man hat,</hi>’ zegt een onzer vrienden, in zijn trouwhartige taal, ‘<hi rend="spat">man hat die Völker schon so oft um den Lohn ihrer Mühen
<pb n="296"/>betrogen, warum nicht auch diesmal</hi>? <hi rend="spat">Man hat ihnen schon oft in blutigen Kriegen zu Ader gelassen</hi>, <hi rend="spat">ohne ihnen nachher stärkende und kräftigende Mittel zu bieten</hi>, <hi rend="spat">warum sollte es nicht auch diesmal so sein können</hi>?’</p>
<p>- ‘Ik hoop toch niet dat gij in alle kerkelijken en politieken kortweg tyrannen en huichelaars ziet?’</p>
<p>God beware er mij voor! Ik wil aannemen dat de heeren, die tegenwoordig in Pruisen aan 't roer zitten, vol goede intenties voor volk en vaderland zijn. Doch 't is met de stukken te bewijzen, dat ze van 't geen een mensch aan burgerlijke en kerkelijke vrijheid toekomt geen flauw begrip hebben. De stem van Duitschlands ware heroën, de stem der ware humaniteit is voor hen tot op den huidigen dag de stem eens roependen in de woestijn. Om van de arrestatie der Jacoby's en van soortgelijke onhebbelijkheden uit de laatste jaren te zwijgen -, wat dunkt u van een behandeling der Israëlieten als in het manifest van 't ‘Centraal-orgaan’ vermeld wordt? Gelooft ge niet dat de mannen van het kabinet en van 't Staats-consistorie nog heden met argwanend oog ‘'t gewoel van al die joden en liberalen’ aanzien, als ware 't het drijven van de rooie republiek en van de ongodisterij? Op mijn woord, zoolang de vorsten en de jonkers, al is het te goeder trouw, in 't geloof worden opgevoed dat ze van een andere stof gemaakt zijn dan de rest van 't menschdom; zoolang de Oberkirchenrath van opinie is dat zijn catechismus de summa bevat van alle goddelijke en menschelijke wijsheid; zoolang 't in Berlijn en elders vaststaat dat een jood, wèl beschouwd, een Messiasmoorder blijft totdat hij zijn geloof heeft ingeruild tegen dat van de heerschende Staatskerk -, zoolang blijft het, mijns inziens, een ellendige boel;
<pb n="297"/>zoo ellendig dat ik er bij schreien zou, wanneer mij geen keus dan tusschen schreien en vloeken overbleef.</p>
<p>&nbsp;</p>
<p>O, gij Israëlietische mannen, die in 't ‘Centraal-orgaan’ uw stem liet hooren, gij zijt edele mannen. Ik weet, zoo iemand uw onderdrukkers mocht willen vloeken -, gij legdet hem de hand op den mond....</p>
<p>Mijn hart klopt voor u van eerbied en liefde, gij zonen der profetie, gij mannen die in adel van geest den edelsten onder uwe vaderen gelijkt, en in zachtmoedig geduld vele christenen te boven gaat!</p>
<p>De God die den hemel en de aarde gemaakt heeft, van wien gij uwe hulpe wacht. Hij zegene u, Hij zal u zegenen! Reeds heeft Hij u gezegend!... Hoe kondt gij anders doen en spreken zooals gij gedaan en gesproken hebt?!...</p>
<p>Terwijl uwe zonen op het slagveld verbloeden, ‘ignoreert’ u de Pruisische Staat!</p>
<p>Terwijl zij met heldenmoed strijden, is daar voor hen geen opmerker en geen eere!</p>
<p>Voor <hi rend="spat">uw</hi> soldaten heeft het vaderlijk gouvernement geen prediker; om <hi rend="spat">uw</hi> gebeden vraagt het niet!</p>
<p>Heden gelijk gisteren wordt gij als huurlingen behandeld, als bijwoners niet meer dan geduld, terwijl gij toch lijdt en strijdt en arbeidt als trouwe zonen van 't vaderland!</p>
<p>Al deze dingen, nogtans, hebben uw vaderlandsliefde niet gedood, zelfs niet verminderd!</p>
<p>Israëlietische mannen, gij zijt groot - -, en klein is de christenstaat, die uwe krachten eischt en om uw leed zich niet bekommert!</p>
<pb n="298"/>
<p>O, de dag der vergelding komt!... Maar neen, weemoedig schudt gij het hoofd.... De geest van het heilig profetendom heeft u betere dingen geleerd. Geen vergelding wilt ge; geen wrake! Rechtvaardigheid.... eindelijk en ten langen leste.... rechtvaardigheid alleen!... Hoelang nog?</p>
<p>Wat hebt gij al geleden, arm volk!</p>
<p>En gij lijdt maar voort en wacht en werkt.... en zegent uwe zonen als zij ten strijde, ach, ten doode gaan!.... God zij geloofd, den zegen van <hi rend="spat">dien</hi> zegen kan geen Staat en geen Staatskerk hun ontnemen.</p>
<p>Wat hebt gij al geleden, eerwaardig volk!</p>
<p>O, als gij gedenkt aan de lange en bange eeuwen toen uwe vaderen gejaagd en getrapt, verkocht en verraden, gemarteld en gedood werden bij duizenden en tienduizenden... Als gij u in gedachtenis brengt al het bloed, al de tranen van uw geslacht sinds de eeuw van Constantijn!...</p>
<p>Wat is het dat gij de christenheid niet vloekt met al den toorn en de woede der vertwijfeling?... Wat is het dat gij in dit heden het stof der christenlanden niet van uwe voeten schudt, om door woestijnen en zeeën heen een nieuw vaderland te zoeken?...</p>
<p>Zeg, zou het waar zijn dat gij beter christendom hebt dan het gros der christenheid?... Hebt gij in uw eeuwenheugende school des kruises beter dan zij den kruiseling van Golgotha leeren kennen?... Heeft <hi rend="spat">hij</hi> u aangeraakt, gelijk hij 't weleer uw vermoeiden en belasten deed?... Ik geloof het, ik geloof het....</p>
<p>Weest gegroet en gezegend, gij Israëlietische mannen, die in deez' droeve dagen zoo waardig, zoo vroom en edel gesproken hebt.</p>
<p>In u is de profetie vervuld: ‘Ik zal mijne wet in hun
<pb n="299"/>binnenste schrijven.’ Gij zijt het Israël, waarmee de Heer ‘een nieuw verbond’ heeft gemaakt.</p>
<p>O, laat mij u alles zeggen.... Ik wenschte wel, dat uit uw midden de leiders opstonden voor het christelijk Euroop....</p>
<p>Want u, die onder de bitterste beleediging een heilig geduld hebt geoefend, u moet het gebod in waarheid heilig zijn: ‘<hi rend="spat">Gij zult niet dooden</hi>!’</p>
<p>&nbsp;</p>
<p>Ja, Nederland is een goed land. Onder de volken der wereld is Neerland's volk een goed volk.... Ja, ik weet wat gij zeggen wilt, maar het feit staat vast dat de Israëlieten het nergens beter hebben gehad dan te onzent.... Al ware het alleen om dat feit, ik zou er mij in verheugen dat ik Nederlander ben.</p>
<p>Trots alle gelach, trots alle op-de-keper-beschouwing van Neerlandsche edelmoedigheid blijft ik daarbij.</p>
<p>Dit belet niet dat ik sommige dingen in Nederland nog anders zou wenschen.</p>
<p>Voor onze grondwet zijn joden en christenen gelijk; dat kan en behoeft niet beter.</p>
<p>In onze maatschappij nogtans trekt menig christen voor ‘die joden’ zijn neus op. Dat kan en moet beter worden; want dát is niets meer of minder dan een schandaal.</p>
<p><hi rend="spat">Een schandaal van de schandelijkste soort</hi>.</p>
<p>'t Wordt tijd om dit aan sommige christenen zoo kras mogelijk te zeggen. Indien hun christendom een vrijbrief geeft om laag neer te zien op den joodschen medemensch; dan is 't ongetwijfeld het christendom van Jezus niet; dan moet het hoe eer hoe beter als bedorven zout, of mogelijk wel als vergif, worden weggeworpen.</p>
<pb n="300"/>
<p>Er zijn christenen, die van Messiasbloed spreken dat, naar ze zeggen, aan de joden kleeft -; laat hen liever het jodenbloed verzoenen dat, naar de historie zegt, aan de christenheid kleeft.</p>
<p>Er zijn christenen, die gedurig verklaren dat men andermaal den Christus kan kruisigen; laat hen bedenken of de Christus niet weder- en wederom wordt gekruisigd zoo dikwerf men zijn liefde - - en 't laatste gebed zijner liefde vergeet.</p>
<p>Er zijn christenen, die de joden ‘het volk der letter’ noemen, ‘wier ziel aan het stof kleeft en weinig vatbaarheid bezit voor de dingen, die des geestes zijn.’ Vóór nu zeven jaar schreef een orthodox-gereformeerd Nederlander die woorden in het allerchristelijkst tijdschrift ‘de Vereeniging.’ Hij voegde er bij, dat hij ‘niet veel sympathie’ gevoelde ‘voor de joodsche volkseigenaardigheid.’ Nog verklaarde hij, dat er ‘in geheel ons maatschappelijk en staatsleven veel bedorven’ was, sedert de joden ‘onvoorwaardelijk aan zijn lusten en lasten’ deelnamen.</p>
<p>Toen nu die orthodox-gereformeerde Nederlander dat alles geschreven had, toen stond er in Nederland een Israëliet op en beantwoordde in een ‘open brief’ dat treurig geschrijf. Hij deed het op afdoende wijze; waardig van toon en met bondige redenen. In zijn ziel gloeide de toorn van duizenden zijner beleedigde stamgenooten. Ik beweer dat die brief, wat waarheids- en vroomheidsgehalte betrof, met eenige jaargangen van eenige allerchristelijkste tijdschriften kon wedijveren.</p>
<p>Toen nu die brief verschenen was, maakte de Spectator op <hi rend="spat">zijn</hi> manier een prent van 't geval.... en daarmee was de heele episode zoowat afgeloopen. Maar ik wenschte wel dat die ‘open brief’ - gij herinnert u, hij was van Prof. Goudsmit - zich nog heden in veler handen bevond, en desnoods in chris-<pb n="301"/>telijke huisgezinnen en scholen en vereenigingen, nevens de Paulinische en algemeene zendbrieven, gelezen en behartigd werd.</p>
<p>Want het is God geklaagd zooals men nog immer over den noodlottigen invloed der joden op onze journalistiek, muziek, politiek (en weet ik 't wat al verder?) hoort klagen en zeuren en liegen. Alsof niet de geest der Hebreeuwen op ieder terrein van 't menschelijk denken, voelen en werken, heden gelijk gisteren zijn kracht en heerlijkheid voldingend bewezen had!</p>
<p>Intusschen, de dag aan den dag zal voortgaan met eere te geven aan wie in het rijk des geestes eere toekomt -, daaromtrent ben ik niet bekommerd. Wèl vrees ik dat het groote woord van de ‘joodsche volkseigenaardigheid’ voor velen in de christenmaatschappij nog lang een voorwendsel zal blijven om zich aan hun erfelijke plaagzucht en pedanterie tegenover het jodendom te goed te doen.</p>
<p>Ja, die ‘joodsche volkseigenaardigheid,’ daar kan het meerendeel der christenschaar niet tegen.... Wat ge ook zegt, 't zij ge hoog of laag redeneert, negen van de tien keer zal men u antwoorden: ‘ze hebben <hi rend="spat">toch</hi> altijd iets.... iets raars.... U mag zeggen wat u wilt, maar iets raars hebben ze.... Wát het is’ (met verbazenden uithaal van het ‘wat’) ‘dat weet ik niet, maar ik zeg u dat ze alevel iets raars hebben.’</p>
<p>Zeer jammer dat men 't niet weet. Een voorwendsel te meer om vooreerst op den ouden weg voorttegaan.</p>
<p>Ik zal u op den weg zien te helpen, dacht indertijd de heer Goudsmit, en hij vroeg zijn christelijken aanvaller of hem mogelijk der joden ‘standvastige, onwankelbare trouw aan 't geloof’ hinderde? - Niet?... Of ze hem dan misschien te
<pb n="302"/>‘onverschillig voor de godsdienst’ waren? - Ook niet?... Of het hun dan wellicht ‘aan innig gevoel’ ontbrak? - Ook dát niet?... Of zij dan minder ‘hun naasten beminden’? - Nog niet geraden?... Of 't dan de ‘Oostersche type’ was? Hun joodsche ‘gelaatstrekken’? Hun ‘meer levendige gebaren’? - Dit laatste kon Prof. Goudsmit ‘nauwlijks gelooven.’</p>
<p>Ik voor mij weet inderdaad niet wat men er van gelooven moet. Doch van welken kant men de zaak ook bekijkt, er is mijns inziens geen aasje redelijkheid en zedelijkheid in die tactiek om ‘de joden’ zoo in 't algemeen onder zekere censuur te stellen, alsof ze ‘<hi rend="spat">de</hi> onaangenamen,’ of ‘<hi rend="spat">de</hi> onfatsoenlijken,’ of ‘<hi rend="spat">de</hi> lui’ waren, waarmee een ordentelijk christenmensch niet kan omgaan. Het komt mij voor dat we hier met een onverantwoordelijke wreedheid of domheid, of met beide te doen hebben.</p>
<p>- ‘Gij,’ aldus zegt prof. Goudsmit, ‘gij die uwe liefde uitstrekt tot negers met hun kroesig haar, platte neuzen en dikke lippen, kunt uwen medemensch niet haten, omdat de vorm van zijn gelaat niet aan het uwe gelijk is.’</p>
<p>Onder de lezers van zijn ‘open brief’ waren er vermoedelijk wel, die toen bij zichzelf zeiden: ‘O heere neen, de vorm van 't gelaat kan ons niet schelen -, een dwaas die daarop ziet..... En u moet ook niet denken dat wij uw volk zouden <hi rend="spat">haten</hi>....’ Een stuk of wat dachten er misschien bij: ‘we houden immers bidstonden voor Israël?....’</p>
<p>Doch ook met dát zeggen is de quaestie niet opgelost en het jodendom niet gebaat.</p>
<p>'t Is niet aan mij de quaestie op te lossen; doch wat dat ‘niet haten’ betreft -, er is in de wereld een inhumaniteit, aan wie men bij gelegenheid sommige werken van den haat
<pb n="303"/>kan toevertrouwen. Als 't er op aankomt een medemensch te kwellen, te grieven, op zij te duwen, op een afstand te houden, die inhumaniteit is er goed voor.</p>
<p>In de dagen der ‘<hi rend="spat">Kammerknechtschaft</hi>’ en van den ‘<hi rend="spat">Leibzoll</hi>’ kon men 't met haar alleen niet stellen, <hi rend="spat">Toen</hi> was er voor al het werk een effectieve haat tegen de ‘moordenaars van den Messias’, toen was er, anders gezegd, godsdienstwaanzin noodig. Zelfs voor 't verwijzen naar de <hi rend="spat">ghetti</hi> kon men 't met minder dan zoo'n <hi rend="spat">haat</hi> niet doen. Maar zoo de door mij bedoelde inhumaniteit van een latere, van <hi rend="spat">onze</hi> periode, voor 't genoemde beulenwerk tekort mocht schieten, voor andere, kleinere operaties van den haat is ze nog knap en handig en hard genoeg.</p>
<p>Bijvoorbeeld:</p>
<p>Zij is het, die voortdurend nog zoo lief en op zoo'n aardig toontje over ‘<hi rend="spat">die</hi> joden’ kan spreken.</p>
<p>Zij is het die, in vereenigingen van maatschappelijken, wetenschappelijken of gezelligen aard, voor allerlei rassen en klassen den toegang openzet -, alleenlijk <hi rend="spat">niet</hi> voor ‘de joden.’.</p>
<p>‘Let wel, <hi rend="spat">niet voor de joden</hi>!’</p>
<p>Maar men zal zeggen: we zijn een ‘besloten gezelschap’; we willen en kunnen toch Jan Alleman niet opnemen?</p>
<p>Ik heb geen lust om tegen sophisterij te redeneeren. Intusschen verheugt het mij dat men niet rondweg meer met de zaak voor den dag durft komen; men begint zich te schamen, bravo!....</p>
<p>Nog vóór weinig tijd placht men vrij algemeen te zeggen: ‘die joden hebben zoo'n drukte op d'r lijf; ze hebben overal het hoogste woord en dáárom willen wij ze niet.’ En men zette de deuren open voor allerlei volken en natiën, en ‘ge-<pb n="304"/>looven’ -, alleenlijk voor ‘de joden’ niet. Men begint thans te doorzien dat het een ergerlijk vergrijp was tegen dat Israël, waaruit zooveel schoons en edels is voortgekomen en nog voortkomt. Men begint te bedenken dat er ook onder het christelijk vrouwen- en mannenpubliek een stuk of wat zijn, ‘die zoo'n drukte op d'r lijf’ en ‘het hoogste woord’ en daarbenevens zeer leege hoofden, zeer weinig smaak en over 't geheel bedroefd weinig beschaving hebben.</p>
<p>Het was een groote dag toen, nog slechts weinig jaren geleden, zelfs in <hi rend="spat">Felix Meritis</hi> te Amsterdam de oud-Amsterdamsch-christelijke uitsluitingsgeest voor den beteren geest wijken moest. Ik zie den dag komen waarop alle vereenigingen van eenig aanzien zullen zeggen: ‘Wij willen niet Jan Alleman; wij willen beschaafde leden en dientengevolge kome elk beschaafd mensch, hij zij roomsch of onroomsch, christen of jood! Want wij hebben gezien en erkend dat in alle volken God en menschen aangenaam is, wie beschaving liefheeft -, en dat deze liefde aan geen volk of kerk is gebonden.’</p>
<p>&nbsp;</p>
<p>In Duitschland bestaat de gewoonte nog niet om Los en Vast te lezen.... en voor de joden in Duitschland zal dit opstel dus weinig of geen effect doen.</p>
<p>In Nederland zal deze en gene tot zijn vriend zeggen: ‘gij moet dat stukje eens lezen,’ en wie weet of dat zijn nut niet hebben kan!</p>
<p>Wat er van zij, tracht het volk lieftehebben dat zoo onuitsprekelijk veel geleden en liefgehad en vergeven heeft; de natie aan wie zoo rijke en schoone gaven verleend zijn, uit wie zooveel heerlijks is voortgekomen en die nog een bestemming heeft en een toekomst.</p>
<p>Ik houd het dáárvoor dat christenen en joden elkanders eigen-<pb n="305"/>aardigheden meer en meer zullen aanvullen en veredelen; dat de een den ander zal leeren wat het zegt <hi rend="spat">mensch</hi> te zijn.</p>
<p>Daartoe is hartelijkheid, kieschheid, waardeering noodig en wij christenen, die het meest misdreven hebben, wij behooren niet de minsten te zijn; <hi rend="spat">wij</hi> hebben veel goed te maken.</p>
<p>&nbsp;</p>
<p>Zeer onlangs trof mij in een bladzij van Saphir het volgende:</p>
<p>- ‘Als ik in eenzame uren de ruïnen van mijn verleden doorwandel, komt mij steeds en immer een droeve gedaante te gemoet, met gebogen houding, met dof geweende oogen, met smartelijke lijdenstrekken op 't bleek gelaat. Het is mijne moeder. Ach, zij had een hart vol liefde, vol hartelijke en innige liefde voor alle menschen, ook voor haar beulen, 't meest voor hare kinderen. Menigmaal voelde ik in mijn vreugdelooze jeugd, als ik des avonds moêgeschreid in slaap was gevallen, menigmaal voelde ik dan, als in den droom, op mijn brandende, met tranen besproeide wangen haar zachte, bleeke hand..... En stil, bijkans toonloos, als met stervende stem sprak zij, zich over mij heenbuigend: “wees stil, mijn kind, 't zal eenmaal beter worden.”’</p>
<p>&nbsp;</p>
<p>Die moeder is het beeld der Israëlietische natie. O, God alleen weet hoe menigeen harer zonen ze in droeve dagen en nachten aldus het kranke hart verkwikt heeft!</p>
<p>- ‘Zoon, zie uwe moeder!’ Het christelijk menschdom hoore eindelijk dat woord als een roepstem om zijn moeder aan te zien met volkomen eerbied en rouwe!</p>
<p>Opdat het eindelijk voor Israël ‘beter worde’!</p>
</div>
<div type="chapter">
<pb n="306"/>
<head rend="h3">Aan 't adres van een volksvertegenwoordiger.</head>
    <q rend="bq"><p>‘Schenke God op onzen arbeid zijn onmisbaren zegen!’ Die volzin der troonrede, ook op den 19<hi rend="sup">den</hi> September jl. weer uit den mond van onzen geëerbiedigd en koning gehoord, blijft voor mij en velen op den duur iets zeer aantrekkelijks houden. Vooreerst klinkt het ferm dat onze Sire gebruik maakt van het goed-Hollandsche en goed-ronde woord <hi rend="spat">God</hi>. Hij laat aan halfbakken wijsgeeren en theologen de termen: <hi rend="spat">Onze lieve Heer, de Hemel, het Opperwezen</hi> en soortgelijke over. Als koning spreekt hij, vol en breed, den prachtigen naam <hi rend="spat">God</hi> uit, staande in het midden van de vertegenwoordigers van zijn volk, vlak voor zijnen troon. Voorwaar, dat klinkt goed!</p></q>
<p>&nbsp;</p>
<p>De man die hier smeekt om den zegen Gods, is, zoo niet de gezalfde, dan toch door erfrecht de gekroonde. In zijne hand rust, zoo al niet het leven en de bezittingen van elk zijner onderdanen, dan toch nog immer voor een belangrijk deel de welvaart van het land.</p>
<p>Ware hij een klein professertje, dan zou men kunnen-den-<pb n="307"/>ken dat er iets achter stak, dat hij met de gekozen woorden, 'tzij een meer supranaturalistische, 'tzij een meer naturalistische bedoeling kon hebben; dan zouden wij misschien den lust voelen opkomen om hem te vragen hoe hij zich die medewerking van God met de wetgevende en de uitvoerende macht voorstelt.... Nu hij noch 't een, noch 't ander is, maar eenvoudig een koning, die gevoelt dat de opening van de zittingen der Staten-Generaal een allergewichtigste, ik zou bijna zeggen, een heilige handeling blijft -, nu klinkt het waarlijk uitstekend; nu doet die bede elken braven zoon van Nederland goed aan zijn hart. Verbeeld u maar eens dat de koning iets anders zeide; dat hij, bijvoorbeeld, zijn troonrede in dezer voege sloot: <hi rend="spat">En nu hoop ik, mijne heeren, dat wij elkaar onderling goed zullen verstaan en van weerszij ons best doen</hi>.... Zou ons dat niet den indruk geven als hoorden wij een timmermansbaas, die zijn volk bij 't krieken van den dag binnenlaat omdat hij vanavond nog een belangrijk karreweitje moet afleveren?</p>
<p>Hij, die hier spreekt, is koning. Als hij met de vertegenwoordigers van zijn volk zal samenwerken, dan moet bij hen zoowel als bij hem de bewustheid van roeping en plicht leven; dan behooren beiden te gevoelen dat er nog iets anders, iets hoogers bestaat dan de geschreven wet; dan verlangt zelfs de goede smaak andere termen en denkbeelden dan de alledaagsche complimenten...; dan vare een geur van het heilige over dien troonzetel en die banken heen!</p>
<p>&nbsp;</p>
<p>Of zou iemand in ernst kunnen meenen dat die naam ‘God’ en die ‘onmisbare zegen’ afbreuk doen aan het zuiver-constitutioneel begrip van de werkzaamheden, die de leden der
<pb n="308"/>Staten-Generaal gaan aanvaarden? Is er ook soms een heer die zich, onder den indruk van deze termen, bekommerd maakt over dynastieke pretensiën van Zijne Majesteit den koning der Nederlanden?</p>
<p>‘'t Klinkt zoo <hi rend="spat">von Gottes Gnaden</hi>-achtig,’ zegt mijn buurman links, terwijl hij zijn lorgnet opzet om de woorden letter voor letter te bekijken. ‘'t Gelijkt vrij naauwkeurig op het slot van de telegrammen uit het hoofdkwartier.... De Heer der Heerscharen heeft te Wörth aan de zij der Pruisen gevochten en den keizer der Franschen, om zoo te zeggen, eigenhandig aan de genade van Friedrich Wilhelm overgegeven....’</p>
<p>Nu, ik voor mij zeg dat het domheid of nurkschheid is als mijn buurman links dat alles uit den eenvoudigen volzin lezen wil.</p>
<p>‘Schenke God op onzen arbeid zijn onmisbaren zegen,’ wil niets anders zeggen dan de gulden spreuk <hi rend="spat">Ora et labora</hi>, of niets anders dan het misschien duidelijker en practischer: ‘God helpt wie zich zelven helpen.’</p>
<p>'t Is mij wel als iemand lust heeft er meer uit te lezen. Er zijn menschen geweest, die plezier hadden in kabbalistiek. Er zijn er nog, die zich amuseeren met politieke haarkloverijen.</p>
<p>&nbsp;</p>
<p>Vooral ditmaal heeft het mij goed gedaan den gebruikelijken volzin in de rede van onzen koning niet te missen. Meer dan ooit deed hij een kostelijk en bezielend effect.</p>
<p>Bedenkt eens wat er gebeurd is, welke overwegingen den 19<hi rend="sup">den</hi> September in die gewichtige woorden lagen opgesloten!</p>
<p>‘Schenke God op onzen arbeid zijn onmisbaren zegen!’ Ja, zoo mocht gij wel spreken, koning der Nederlanden! nadat gij gewezen hadt op de bange dagen, door u en uw volk door-<pb n="309"/>leefd; op het krachtig betoon van onzen nationalen zin voor vrijheid en zelfstandigheid; op de vriendelijke openbaring van onze godsdienstige neiging voor de werken der liefde en der barmhartigheid!</p>
<p>‘Ik gevoel behoefte het in deze vergadering uit te spreken, hoe ik hoogelijk de trouw en vaderlandsliefde waardeer, door het Nederlandsche volk, gedurende de ernstige omstandigheden der laatste maanden, op zoo indrukwekkende wijze aan den dag gelegd. Eenparig bleek de wil, wat ook gebeuren zoude, de zelfstandigheid van den Staat te handhaven. Zee- en landmacht, nationale militie, schutterijen, vrijwillige vereenigingen wedijverden in dien geest.</p>
<p>Orde en rust heerschten overal. De last der inkwartieringen werd met toewijding gedragen; voor de gezinnen der opgeroepen militieplichtigen mildelijk gezorgd. En bij dat alles mogen wij met voldoening wijzen op de gelijktijdige werkzaamheid onzer landgenooten voor <hi rend="spat">het Roode Kruis</hi>.’</p>
<p>Zoo sprak de koning. Is er schooner getuigenis voor een volk denkbaar? Had de N. Rott. Courant niet volkomen recht om uit te roepen; ‘Gelukkig de koning, gelukkig het volk, waar de troonrede zoo spreken kan!’....? Wat zoo zelden voorkomt, is immers hier 't geval. Geen tittel of jota overdrijving in de lofspraak. De inhoud is waar -, en de vorm eenvoudig.</p>
<p>Het Nederlandsche volk heeft den koning reden gegeven om zich te verblijden over zijn koningstitel. Wat wij doen konden om onze nationale veerkracht en zelfstandigheid te toonen, dat hebben wij gedaan.</p>
<p>Zou 't dan niet een pijnlijken indruk gemaakt hebben, indien juist nu het stereotype slot der troonrede ware weggebleven? Indien onze koning zich heden geschaamd had voor
<pb n="310"/>een bede, waarin zijn voorgeslacht de kracht en den moed heeft weten te vinden om ons zoo menigen vijand te helpen weerstaan?</p>
<p>&nbsp;</p>
<p>Voorwaar, er is een consequentie-zucht, die in erger dan kleingeestigheid ontaardt. Er is een politieke bravoure, die onze deernis wekt door haar jongensachtigheid!</p>
<p>Wat zullen wij zeggen van een volksvertegenwoordiger, die juist in deze dagen van opgewekt nationaal leven met zijn halfslachtige philosophie gaat morsen? Die den onzedelijken moed heeft juist nu het teerste punt onzer moderne staatsregeling te berde te brengen?</p>
<p>Is er iemand die aan zulk een werk zou willen deelnemen? Iemand, die op zulk een triumf zou belust zijn, als de letter der wet hem misschien in 't gelijk stelt?</p>
<p>Ik voor mij zou die eer afwijzen. Ik wil liever met het volk van Nederland en zijn koning in de wijsheid en de liefde Gods gelooven, dan aldus in dagen gelijk wij pas beleefd hebben, een ingewikkelde theologisch-politieke quaestie behandelen.</p>
<p>&nbsp;</p>
<p>De vraag naar 'tgeen wij onder ‘vrijheid van geloof’ verstaan moeten, is op verre na niet uitgemaakt. Evenmin de quaestie of zij vrijheid van ongeloof insluit; ja, of dit laatste begrip niet in den grond der zaak onzin is. Ook al wilde ik mij in rustiger tijden daarin verdiepen, ik zou mij voor heden verontschuldigen. De moed en de lust zouden mij ontbreken om het woord over Gods zegen te verwisselen met een verklaring van gehechtheid aan de wetten en instellingen van het land: een verklaring, waaraan alleen de wijzen
<pb n="311"/>en verstandigen zich zouden te goed doen, maar van welke de kinderkens onzes volks geen woord zouden verstaan.</p>
<p>&nbsp;</p>
<p>Neen, bij al wat heilig is! geen advocaten-critiek en geen neuswijzige sterkgeesterij in een tijd van opgewekt nationaal leven! Als de miliciens van de grenzen terugkeeren en de donkere oorlogswolken afdrijven, is 't de ure om te danken en te bidden, niet om een debat te beginnen over l'<hi rend="spat">état athée</hi>.</p>
<p>Roger-Collard heeft gezegd: <hi rend="spat">Le scepticisme une fois né, il est difficile de l'arrèter et de lui faire sa part,</hi> maar dat feit ontheft niet van de verplichting om ten minste het juiste tijdstip te kiezen. Indien men dit laatste verzuimt, heeft men 't zichzelven te wijten, als de beschuldiging van jeugdige onbezonnenheid en onbesuisdheid treft.</p>
<p>Ook komt mij onwillekeurig de bekende anecdote van den matroos, die uit den mast viel, voor den geest. Heilige Maria! help mij! riep de vent; maar zoodra hij een touw gegrepen had, klonk, misschien zeer philosophisch en uiterst practisch, zijn: 't Hoeft niet!</p>
<p>Neen, ‘de zegen Gods’ ‘hoeft’ niet op ons neer te dalen nu de Franschen bij Sédan verslagen zijn en de Pruisen de handen vol hebben. Later, als de vloed wast en de wind weer opzet, zullen wij misschien om dien zegen vragen!?......</p>
<p>&nbsp;</p>
<p>Laat ons den heer Van Houten zijn herfstkrans gunnen. In kalmer dagen willen wij gaarne met hem onderzoeken in hoever een term, als de hier behandelde, in de troonrede en in het antwoord op die troonrede zou kunnen worden gemist.</p>
<p>Wij geven evenwel reeds nu de verzekering, dat onze sym-<pb n="312"/>pathie hem ook dan niet zal volgen tenzij hij een term wete te vinden die even warm en even bezielend is. De overtuiging bij vorst en volk, dat de band die hen verbindt door de historie van hun gemeenschappelijk lijden en strijden geheiligd is, en niet zal verbroken worden dan wanneer een van beiden ophoudt te gelooven in een hoogere roeping en bestemming -, die overtuiging is een krachtiger hefboom in het leven van een volk, dan de minister van financiën noodig heeft als hij de begrooting voor het volgende dienstjaar aanbiedt, of een lid van de Tweede Kamer als hij in zijne afdeeling nederzit om die begrooting te onderzoeken.</p>
<p>Dat begrijpt iedereen zoo niet, maar dat dient een volksvertegenwoordiger te leeren begrijpen.</p>
</div>
<div type="chapter">
<interpGrp>
<interp type="primair" value="frank01"/>
</interpGrp>
<pb n="313"/>
<head rend="h3">Een romantisch stuk uit den nieuweren tijd.</head>
<p>Hoort, menschen, naar dit droef verhaal! 't Is, geloof ik, opwekkend van al de akeligheid, gelijk er dingen mooi zijn van leelijkheid; ook zóó iets heeft een mensch nu en dan noodig.</p>
<p>&nbsp;</p>
<p>Ergens in Frankrijk is een hoekje dat Limousin heet en, onder anderen, kan gekend worden aan zijn grijzen granietsteen en bloeiende heide. De grijze granietsteen is er altijd grijs, maar de heide bloeit er alleen als 't de tijd van 't jaar is.</p>
<p>In een vergeten hoek van dat hoekje verhief zich omstreeks 't jaar 1830, gelijk vroeger en later, het kasteel Val-Maud. Zoo somber als zijn naam was 't kasteel zelf. De dingen, die er eenmaal plaats grepen, waren somber; de menschen, die 't bewoonden <hi rend="spat">dito</hi>; de dennen aan de noordzij desgelijks -, en als er aan de andere zij ook dennen hadden gestaan, ze zouden niets anders dan somber geweest zijn, ik durf er op wedden.</p>
<p>'t Geheel was een sombere boel.</p>
<pb n="314"/>
<p>Bij zonsondergang werden de bosschen, die westwaarts van het kasteel lagen, vrij somber verlicht. Die van de oostzij hadden 't meer 's morgens.</p>
<p>In 't jaar 30 waren er geen zwanen in den vijver, geen jagers in 't bosch, geen kinderen op 't gazon. Daarentegen was de graaf De Puyseul toen op zijn somberst.</p>
<p>Slechts zelden werd het den vreemdeling vergund des graven somberen kop te aanschouwen. 't Gelaat der gravin kreeg men al even moeilijk te zien. Beiden, de graaf en de gravin, zaten maar 't liefst met hun beidjes, of eigenlijk nog liever alleen.</p>
<p>Veertig jaren vóór 't jaar 30 droeg 't kasteel geenszins den naam Val-Maud. 't Werd toen eenvoudig Val-Puyseul genoemd. Of 't kasteel destijds naar den graaf heette, dan wel de graaf naar 't kasteel, zal nooit aan den dag komen. Misschien wordt de somberheid van 't geheel hierdoor verhoogd.</p>
<p>&nbsp;</p>
<p>In 't jaar 30 nu was de graaf De Puyseul een oud man, maar vroeger was hij jong geweest.</p>
<p>In zijn jongen tijd was de graaf een mooi mensch -, doch schrikkelijk trotsch. Nooit kreeg een onderhoorige een goed woord van hem. Of het hagelde en onweerde, of er van den oogst al dan niet wat terechtkwam, de graaf moest zijn geld van de pachters hebben en de pachters kregen nooit een bedankje van den graaf. Geduld maar!....</p>
<p>'t Gebeurde in die dagen dat de graaf ging trouwen. Zijn vrouw was, evenals hijzelf, jong en mooi en in haar wittebroodsweken niet bang voor een troep logeergasten. Zoo was er dan in den eersten zomer van hun huwelijk een aardig partijtje logé's op 't kasteel en een leventje van vroolijken
<pb n="315"/>Frans. Van achteren beschouwd kan men zeggen dat de graaf en de gravin De Puyseul er dát ten minste nog van gehad hebben; ze konden later genoeg alleen zitten en elkaar vervelen. Doch zelden liep in deze wereld een jachtpartij zoo miserabel af als die, waarmee eigenlijk mijn sombere geschiedenis begint.</p>
<p>&nbsp;</p>
<p>Er was dan een groote jacht georganiseerd voor de logé's en verdere liefhebbers. 't Viel op een mooien Septemberdag. De paarden en honden hadden een drukte en plezier als men van zulke philosofen verwachten kon, en het adellijk gezelschap van den graaf deed voor de beesten niet onder; ook de graven en jonkers waren in hun element. Een enkele onder hen scheen van meening dat zelfs de natuur voor de feestelijkheid een extra-kleed had aangetrokken; maar die enkele wist er, om de waarheid te zeggen, heel weinig van. Zijn beetje poëtische aanleg was ergens in een paardenstal zoek geraakt.</p>
<p>Nu, er was dan een groote jacht in den omtrek van 't kasteel, en men joeg op een wild varken, door de wetenschap bij voorkeur wild zwijn genoemd.</p>
<p>Reeds had men geruimen tijd zichzelf en elkaar bekeken omdat er van het andere dier nog niets te zien was, toen er plotseling een vreeselijk lawaai ontstond. De trompetters maakten een leven alsof ze de jonkers in persoon waren; de honden blekten als hadden ze de opera-muziek van je weet wel wien bestudeerd.</p>
<p>Wat was er te doen?</p>
<p>Het wilde zwijn in quaestie was erg uit zijn humeur en danig aan 't opspelen. Het had zich teruggetrokken in een
<pb n="316"/>soort van grot en wist er niets beters op dan de aansnellende honden één voor één ad patres te helpen; wat inderdaad, onder zulke omstandigheden, te excuseeren viel. Doch het jachtgezelschap dacht er anders over; 't schijnt toch wel waar te zijn dat de jacht het denken benevelt.</p>
<p>- ‘Mijn honden! Men laat mijn honden opvreten,’ riep de graaf. ‘Mijn honden, mijn dierbare Diana,’ kreet hij, half stikkend van aandoening. ‘Broussaille, ga mijn Diana halen, hoort ge? Gezwind!’</p>
<p>De knaap, die Broussaille heette, had het hart niet om te zeggen: ‘Haal haar zelf, monseigneur, ik geef er de maan van.’ Waarschijnlijk voelde hij groote verplichting jegens den graaf. Waarschijnlijk zou hij in een burgermans-dienst eenvoudig Jan hebben geheeten en wat anders hebben geleerd dan honden-dresseeren en mooi-weer spelen voor het gravendom. Hij wou dus niet brutaal zijn en sprak eenvoudig het eenige verstandige woord, dat er, geloof ik, dien dag in den grafelijken stoet gesproken is.</p>
<p>- ‘Monseigneur,’ zei hij, ‘'t is onmogelijk.’</p>
<p>Maar de graaf De Puyseul wou 't niet toestemmen. Hij vond zoo'n karreweitje, naar het scheen, een zeldzaam voordeelig aanbod. Om dit te bewijzen ging hijzelf den hond redden.... meent ge? Neen, hij reed op den kleinen jongen los, die er niet zoo gevaarlijk uitzag als het varken. Hij liet zijn karwats eens fluiten, trapte met zijn paardepoot het ventje op de toonen en riep als in smartelijke verbazing: ‘Wat hoor ik?.... Onmogelijk, zeg je?....’</p>
<p>Dit was een ontzaglijk oogenblik in het leven van den jongen graaf De Puyseul. O, de geschiedenis hangt niet <hi rend="spat">alles</hi> aan de klok. Doch zoo zij alle uitingen van een zielegrootheid gelijk die des graven De Puyseul aan het licht wou brengen, we
<pb n="317"/>zouden het denkelijk met onze bewondering niet kunnen bijhouden.</p>
<p>- ‘Wat hoor ik?.... Onmogelijk, zeg je?....’ riep derhalve de graaf met blik..... ja, met bliksemend oog en, naar sommige oorgetuigen beweren, met wat bliksem in den mond.....</p>
<p>Toen scheen de kleine Broussaille overtuigd. Hij aarzelde althans niet langer, schoot toe op het zwijn, trok Diana bij den staart, en kreeg zelf een paar slagtanden in zijn teeren boezem.</p>
<p>Een gemurmel van schrik en verontwaardiging bij de omstanders. Meer niet. Geen mensch, die een hand uitstak..... Eerst toen het wilde zwijn den knaap de levensader had afgesneden om daarna, wellicht uit schaamte en berouw, de plaat te poetsen, eerst toen streken een stuk of wat jagers heldhaftig de knevels op en marcheerden voorwaarts om het jongske te ontzetten, dat geen ontzet meer behoefde.</p>
<p>Nog eenmaal opende hij de oogen, keek den graaf aan en sprak: ‘Ik wist wel dat ik er 't leven bij laten zou.’ Dit is het laatste, wat de jonge Broussaille op aarde gesproken heeft. Men kan 't hem niet kwalijk nemen dat hij ten slotte in de aanhangige quaestie nog gelijk wou hebben, want hij <hi rend="spat">had</hi> gelijk. Alleen mag men 't betreuren dat hij zich door een varken vermoorden liet, om den wille van een graaf, die zelf een varken had behooren te zijn.</p>
<p>Dergelijke Baäls-diensten zijn, onder andere vormen, nog heden in de menschenwereld aan de orde van den dag en ik wenschte wel dat het anders ware..... Doch laat ons voortgaan met ons droevig verhaal, want we zijn pas aan de inleiding.</p>
<pb n="318"/>
<p>Nauw had Broussaille zijn laatste woord gesproken, of de gravin De Puyseul gaf een rauwen schrikgil, waarop onmiddellijk een meer doffe wanhoopskreet volgde. De wanhoopskreet was evenwel niet van de gravin, maar van een oude boerin, die bij nader onderzoek een vrouw bleek te zijn.... met grijze haren, met loodkleurig gelaat en met kleederen van een inexprimabel kleurtje.</p>
<p>Deze boerin was de volle moeder van Broussaille.</p>
<p>Zij wierp zich op het lichaam van haar zoon en hield daar een monoloog. Voor een dialoog was het toen nog 't rechte moment niet.</p>
<p>Plotseling evenwel, als viel 't haar in dat ze toch zóó niet kon blijven liggen, plotseling raapte zij zich op (dat is eigenlijk voor zulke situaties het woord).</p>
<p>Zij was erg bleek, kwam regelrecht op den graaf af, stak een hand uit, die voor deze gelegenheid een ‘ontvleesde hand’ was, en profeteerde ongeveer als volgt:</p>
<p>- ‘Gij, die mijn zoon gedood hebt, ik vervloek u en ik vervloek uwe kinderen: het kind dat uw jonge vrouw onder 't hart draagt en de kinderen, die ze er bij leven en welzijn nog onder dragen zal, ik vervloek ze. Ik vervloek uw familie, uw ouderdom, uw huis en uw heelen rommel. Vertrek thans en laat mij alleen met mijn zoon!’</p>
<p>Aldus georeerd en vervloekt hebbend, als ware de kracht van tien treurspelhelden in haar gevaren, ging zij weer liggen en liet de grafelijke bent er van denken wat ze verkoos. Men kan gerust zeggen dat de familie geducht het land had en als zekere Piet stond te kijken.</p>
<p>Reeds desanderendaags trokken al de logé's af en het zou in 't kasteel reeds toen voorgoed een saaie troep zijn geworden, indien mevrouw de gravin niet op haar tijd van een
<pb n="319"/>jongen bevallen was, die weer wat leven in de brouwerij bracht.... zoolang als 't duurde!....</p>
<p>Zoolang als 't duurde.... want, ik bid u, geef niet toe aan de vroolijkheid! Denk aan de moeder van Broussaille, die zoo erg bleek was en zoo fameus kon vloeken!.... De vloeken van dát wijf deden kwaad; ge hoort er straks meer van.</p>
<p>&nbsp;</p>
<p>Op zekeren tijd kwam de oude boerin, van wie men in 't eerst niet wist waarheen ze gevlogen of gestoven was, weer in het land. Het zeggen was dat ze ergens hij de beruchte grot in het kreupelhout woonde, met geen ander gezelschap dan een zwarte geit en haar jong.</p>
<p>Waar ze van leefde, wist niemand; ze scheen zoo stom als een visch en kwam zelden voor den dag. Maar wie haar een enkele keer te zien kregen, werden er akelig van. Klots, klots! gingen, onder anderen, haar klompen; met een geluid zoo hol en plechtig als men 't van klompen nooit gehoord had. Altijd waren de twee geiten bij haar; de een had, zei men, eeuwig melk en de ander bleef eeuwig een zuigeling. Op den schouder droeg het wijf een grof-linnen zak; in de hand een grooten stok; aan den gordel een jachtmes met een bloedvlek. Vroeger had ze mooi Mietje geheeten, doch ze was nu niet mooi meer, zelfs leelijk. De kinderen van het dorp noemden haar de vrouw met de geiten, vermoedelijk wijl ze die twee geiten bij zich had. Alles even ongezien, ongehoord, geheimzinnig!</p>
<p>Eens op een avond kwam ze in 't kasteel en stapte zonder omwegen naar de keuken. Altijd zoo stom als zeven snoeken en altijd met de geiten bij zich.</p>
<pb n="320"/>
<p>De domestieken gaven er den brui van en gingen 't klikken.</p>
<p>De graaf kwam.</p>
<p>De oude stond op, keek hem strak in zijn facie en sprak deze vier woorden:</p>
<p>- ‘Uw zoon is ziek.’</p>
<p>Toen ging ze gelijk ze gekomen was: klots, klots!</p>
<p>Dien eigen nacht werd 's graven kind ongesteld en.... stierf.</p>
<p>Wil iemand nu nog zeggen dat er ‘niets is’?....</p>
<p>&nbsp;</p>
<p>Nog viermaal achtereen hadden dezelfde dingen plaats. Tot viermaal toe werd er, namelijk, een kind geboren; tot viermaal toe kwam de vrouw met de geitjes - en in haar gevolg de dood. Toen was 't dat men 't kasteel <hi rend="spat">Val-Maud</hi> ging noemen, 't geen zooveel als <hi rend="spat">Val-Maudit</hi> beteekent. Ik moet zeggen: als men toch zoo iets doen wilde, dan was het toen de tijd. - En evenwel zou de akeligheid nog toenemen. Er kwam een zesde kind. Dat kind bleef leven, maar was idioot..... Dit alles is slechts een begin der narigheden.</p>
<p>&nbsp;</p>
<p>We zijn, met uw welnemen, twintig jaar verder. Niet ver van 't kasteel, aan de overzij van den heuvel die u denkelijk niet bekend is, stond een huisje in 't rosé. Dat wil zeggen, 't stond in 't groen der boschaadjes; maar de muren waren rosé gekleurd en zoo was 't dan een huisje in 't rosé. 't Werd <hi rend="spat">Mas-Vert</hi> genoemd; waarschijnlijk wijl 't een huisje in 't rosé was; ik weet het niet zeker, doch men behoeft ook niet alles te weten.</p>
<p>Aan een der ramen van dat lieve rosé huisje verscheen nu
<pb n="321"/>en dan een jong meisje, frisscher dan 't rosé, blonder dan het koren, vroolijker dan de vogels, lichter dan de kapelletjes en jonger dan zeventien jaar -, want ze was zestien.</p>
<p>Zij werd Blanche genoemd en woonde daar met een grootmoeder.</p>
<p>O, als gij haar 's morgens gezien hadt, spelende met de zephyrs of, als die er niet waren, met wat anders!</p>
<p>En als gij gehoord hadt hoe ze bij gelegenheid zeggen kon: ‘goeden morgen, grootmoe, hebt u wèl geslapen?’!</p>
<p>Maar dat alles hebt ge nooit bijgewoond en het zal u ook nimmer gebeuren. Zoo is het leven.</p>
<p>Blanche was een kleinkind harer grootmoeder. Ook was zij een weeskind en voor het overige een wonderkind. Zij leefde van dauw en rozengeur, van morgenrood en avondblauw, van Henri Randon en grootmoeder.</p>
<p>Doch wie was Henri Randon?</p>
<p>Henri Randon was de zoon van een notaris in de buurt. Hij en Blanche beminden elkaar. Hij placht haar zijn klein vrouwtje te noemen. Wederkeerig noemde zij hem precies zoo, maar anders. O Blanche en Henri!</p>
<p>Op den schoonen leeftijd van tien jaar, moest Blanche van haar lieveling scheiden. Onder duizend tranen namen zij afscheid, terwijl hij den voet reeds op de treê der diligence had gezet. Het was de diligence naar Parijs. O vader Randon! Waarom, waarom toch?....</p>
<p>Zes jaren verliepen sedert. Als de jongelui elkaar, gedurende dien tijd, zesmaal gezien hebben, zal 't mooi zijn geweest. Henri was intusschen een Parijsche gymnasiast geworden. Hij speelde niet meer als vroeger met Blanche; hij noemde haar ‘mejufvrouw’. Dat vond Blanche niet pleizierig, maar het leven kan niet enkel pleizier zijn.</p>
<pb n="322"/>
<p>Ondertusschen stierf Blanche's grootmoeder en het kind bleef even arm als eenzaam achter. Toen kwam de pastoor en daarna de notaris. Zij zeiden tennaastebij: ‘dit huisje is wel lief en rosé, maar gij kunt hier niet blijven, want gij zijt arm, mijn kind!’</p>
<p>Toen antwoordde Blanche en sprak: ‘ik zal werken.’</p>
<p>Maar de notaris antwoordde en zeide: ‘Gij werken, mijn lieve? Gij, die niets geleerd hebt dan spelen met zephyrs en morgenrood en avondblauw?.... Ik weet wel wat beters....’</p>
<p>Dit gezegd hebbende ging hij heen; want eerstens kon ook hij niet immer in 't rosé huisje blijven; ten andere had hij er ook geen plan op.</p>
<p>Hier begint een nieuw hoofdstuk van den roman.</p>
<p>&nbsp;</p>
<p>Meneer Randon was van professie notaris en van beroep een schelm. Zijn uiterlijke schoonheid bestond in een gouden bril. Over zijn innerlijk heb ik alles gezegd.</p>
<p>Op een mooien Aprilmorgen liet meneer Randon zich op 't kasteel aandienen. De graaf De Puyseul las juist in Vol taire; de gravin lag op een sopha bij het raam en las niet. Haar 25jarige zoon zat op een voetbankje en was bezig met tapisseriewerk.</p>
<p>- ‘Mijnheer Randon!’ riep de lakei die den dienst had.</p>
<p>En bijna op hetzelfde oogenblik zei de gravin tot haar jongen: ‘Kom Raymond, we vertrekken.’ De gravin had, namelijk, het land aan den notaris.</p>
<p>Maar de graaf riep kortaf: ‘blijf, bid ik u, mijn waarde!’ Dientengevolge vertrokken de gravin en Raymond niet. Het leven is vol van zulke catastrophen.</p>
<p>Ondertusschen trad meneer Randon binnen, groette, nam
<pb n="323"/>een stoel, begon te hoesten en bleef aan 't hoesten totdat de graaf eindelijk vrij knorrig vroeg: ‘Heeft u iets, meneer Randon?’</p>
<p>Meneer Randon scheen dit voor een strikvraag te houden. 't Zou met dat jonge meisje wel in orde komen, was zijn antwoord. De gravin bleef even wijs.</p>
<p>- ‘Er is quaestie van Raymond,’ zei daarom de graaf tot zijn gemalin. ‘Ik wil hem een vrouw geven.’</p>
<p>‘Een vrouw geven?’ riep de gravin, die toch <hi rend="spat">iets</hi> roepen moest.</p>
<p>- ‘Ja!’ sprak de graaf, wel waarschijnlijk door Voltaire zoo snedig geworden.</p>
<p>De gravin, na eenige oogenblikken: ‘Hoe heet ze?’</p>
<p>- ‘Zij heet Blanche,’ sprak wederom de graaf. Daarna scheen hij vermoeid te zijn van al dat spreken en verliet het vertrek.</p>
<p>De notaris volgde.</p>
<p>- ‘Arme kleine!’ zei de gravin.</p>
<p>Maar de idioot herhaalde bij zichzelf: ‘Zij heet Blanche!’</p>
<p>Daarmee is dit hoofdstuk uit.</p>
<p>&nbsp;</p>
<p>Acht dagen later was Blanche op 't kasteel geïnstalleerd en 't had er allen schijn van als zou reeds morgen de bruiloft plaats hebben. Dat vond de gravin evenwel zeer kras. Zij meende dat Blanche eerst wat op 'r verhaal moest komen, 't Was goed gemeend.</p>
<p>Zoo kwam het dat Blanche maandenlang in een prieeltje zat, ergens bij een vijver. Daar peinsde ze dan; soms over haar grootmoeder en 't rosé huisje en Henri Randon; meesttijds evenwel over niets. Een enkele maal schrikte zij als er
<pb n="324"/>ergens in den omtrek een rozeblaadje viel. Soms ook als er, vlak achter haar, een koe bulkte.</p>
<p>Zoo vloden Blanche's dagen als in 't prieeltje voorbij.</p>
<p>Blanche had evenwel op 't kasteel een kamer in 't hemelsblauw, die in haar soort bijna zoo natuurlijk was als eenmaal het huisje in 't rosé. Als Blanche niet in 't prieel zat en peinsde, dan was ze, drie van de vier keeren, in haar kamer en snikte.</p>
<p>Op gezette tijden kwam de gravin haar een visite brengen en snikte dan ook. Misschien was 't voor de afwisseling, maar soms vielen ze in elkanders armen. Op die wijze maakten ze heel wat tijd zoek; doch het huishouden ging er evengoed om.</p>
<p>Eens op een dag kreeg de gravin een buitengewone behoefte om te snikken. Gelukkig vond zij Blanche op haar kamer. Ook Blanche was dien dag bijzonder week. Had ze een voorgevoel?.... Ik zou 't u niet kunnen zeggen.</p>
<p>Plotseling bereikte 't gesnik der gravin een ongekende hoogte. In dienzelfden stond - 't zal zoowat vijf minuten vóór drieën zijn geweest - trok ze Blanche naar zich toe, drukte haar stijf tegen de baleinen van haar corset aan, evenwel zonder opzet, en riep of snikte: ‘Mijne dochter!’ In de eerste oogenblikken bleef het daarbij.</p>
<p>Wat er gedurende die oogenblikken in het hart der dames is omgegaan, heeft nooit iemand geweten.</p>
<p>&nbsp;</p>
<p>- ‘Blanche,’ sprak daarna de gravin, met de deur in 't huis vallend, ‘Blanche, wilt gij mijn dochter zijn? Wilt gij Raymond beminnen?’</p>
<p>- ‘Mevrouw,’ zei het kind, ‘Mevrouw, ik zou 't wel.... maar....’ Toen hield zij op. Heeft zij er willen bijvoegen: ‘ik zie er wezenlijk geen kans toe’?.... Heeft zij wat anders
<pb n="325"/>willen zeggen? Hier kan men gissen.... en missen, zooals die geestvolle redenaar zei....</p>
<p>Mevrouw De Puyseul was intusschen met een beetje tevreden. Ze gaf Blanche een kus, snikte nog eenmaal en vertrok.</p>
<p>Toen was Blanche alleen.</p>
<p>Alleen, zeg ik u; of had gij 't al geraden?....</p>
<p>Zij zou echter niet lang alleen zijn; houd u niet alsof gij ook dat reeds wist. Nog zat zij als in peinzend gesnik, toen een stem in haar nabijheid zacht vroeg: - ‘Heet u bij geval Blanche?’</p>
<p>Zij snikte nu niet, maar schrikte. Ze had Raymond gezien.</p>
<p>Hij greep haar lokken, blonder dan het koren en kuste die.</p>
<p>Zij schrikte andermaal.</p>
<p>Daar kwam de gravin en lispte: ‘O Blanche, ik bid u!’</p>
<p>Nu wordt het toch heusch akelig.</p>
<p>&nbsp;</p>
<p>Een jaar is voorbijgesneld sinds Blanche's bruiloft. 't Kasteel is hoe langer hoe akeliger geworden. Vandaag evenwel schijnt er iets extra's aan 't handje te zijn. De dienstboden loopen heen en weer alsof ze iets wezenlijks te doen hadden. Ze loopen zelfs op de teenen; wat of dat beduiden mag?.... En ziet ge ginds op het plein dat rijtuig? Het is de koets van dokter P.....</p>
<p>- ‘Van dokter P...., zegt u?’</p>
<p>Ja, van dokter P.... uit L.... U begrijpt?....</p>
<p>- ‘Ah zoo, jawel, van dokter P.... uit L..... Ik begrijp.’</p>
<p>U zult hem, hoop ik, niet verwarren met dokter M.... uit R.....?</p>
<p>- ‘Ik hoop er voor bewaard te blijven.’</p>
<pb n="326"/>
<p>Dan kunnen we verder gaan. Ziet ge nu ginds in 't salon den graaf De Puyseul?.... Niet?.... Nu, hij is er toch. Met de handen plukt hij aan 't bekleedsel van zijn stoel. Met de tanden bijt hij in zijn knevel. Dit duidt een bedenkelijke mate van spanning aan. Wat doet de graaf akelig!.... Maar niet half zoo akelig als Raymond.</p>
<p>Raymond loopt woedend en huilend op en neer onder de vensters van Blanche's slaapkamer. Men wil er hem niet inlaten. Dit is nog het akeligste van wat we tot nu toe gehad hebben.</p>
<p>Twee uren gaan onder zulke omstandigheden voorbij en hebben geen plan om ooit weerom te komen.</p>
<p>Daar treedt de gravin in 't vertrek van den graaf.</p>
<p>De graaf ziet de gravin aan. De gravin ziet den graaf aan. Zij zien elkander aan.</p>
<p>- ‘'t Is een zoon,’ hikt de graaf.</p>
<p>- ‘'t Is een dochter,’ snikt de gravin -, en <hi rend="spat">zij</hi> kan het weten. 't Blijkt dan ook van achteren dat de gravin 't bij 't rechte eind heeft.</p>
<p>Toen nu de gravin gesnikt had dat het een dochter was, begreep de graaf dat men iets buitengewoons van hem verwachtte. Hij werd derhalve eerst bleek, vervolgens rood, daarna purper of ten minste heel erg rood, eindelijk oranjezeegroen. Dit scheen hem het gunstig oogenblik om een woord op zijn pas te spreken. Hij riep uit:</p>
<p>- ‘Vervloekt, altijd vervloekt!’</p>
<p>Men wil dat hij, dus roepend, aan de vrouw met de geitjes gedacht heeft. In dat geval was dit zijn laatste gedachte.</p>
<p>Want een seconde later viel de graaf op den grond, zoo lang als hij was.</p>
<p>Hij was er geweest.</p>
<pb n="327"/>
<p>Sommigen zijn van oordeel dat hij zich overschreeuwd heeft.</p>
<p>Anderen zeggen dat er van de heele historie geen woord waar is, maar op die manier kan men alles wegredeneeren.</p>
<p>Nu krijgen we weer een nieuw hoofdstuk.</p>
<p>&nbsp;</p>
<p>Het <hi rend="spat">was</hi> dan een meisje geweest en het bleef een meisje. Het werd Madeleine genoemd, misschien wel omdat het kind toch een naam moest hebben, doch dat gaat niemand aan.</p>
<p>Madeleine kreeg een rosé wiegje op wieltjes. Bij mooi weer reed ze daarmee uit. Vader Raymond trok dan het aardig rijtuig en moeder Blanche behoefde 't dus niet te trekken. Als ze het <hi rend="spat">toch</hi> doen wou, was het <hi rend="spat">luxe</hi>.</p>
<p>Moeder Blanche hield veel van haar kindje, maar van Raymond hield ze, onder ons gezegd, niet veel. Ze trachtte hem dankbaar te zijn omdat hij de vader van haar kindje was, doch verder kon zij 't niet brengen. Men zal zeggen: 't was al ver genoeg, 't had nooit zoover moeten komen..... De geschiedenis keert evenwel niet op haar schreden terug.</p>
<p>Op een ontzaglijk mooien avond leunde Blanche in een vensterkozijn en had de oogen vol tranen. Was zij bedroefd, of had zij een kou gevat? Ik denk wel dat ze bedroefd was, want een oogenblik later zat zij voor de piano en speelde iets nooitgespeelds en onspeelbaaars. Dat hoort men meer van bedroefde menschen.</p>
<p>Eensklaps verneemt zij een gerucht aan 't venster. Zij keert zich om. Wat ziet zij? De schaduw van een menschelijken neus. 't Was maar een oogenblik. Doch het eene oogenblik is het andere niet; ook is er schaduw en schaduw. Dien ganschen dag peinsde Blanche over 't geval.</p>
<pb n="328"/>
<p>- ‘Wat mag toch die neus zijn geweest?’ vroeg ze stil en weemoedig.</p>
<p>Ja, wat was er van dien neus? Dit hoofdstuk laat er zich niet mee in; doch daarom even goeie vrinden!</p>
<p>&nbsp;</p>
<p>Desanderendaags stond Blanche veel vroolijker op dan men na al het doorgestane van den vorigen avond misschien verwacht had. Dat zijn zoo van die dingen waar men geen peil op kan trekken en die er bij slot van rekening ook weinig toe doen; doch ik wil 't memoreeren omdat het in één moeite doorgaat.</p>
<p>Keeren wij na deze uitwijding tot Blanche terug!</p>
<p>Desanderendaags dan ging Blanche reeds vroeg met man en kind op 't pad. Dicht bij den publieken weg was ergens een prieeltje of hutje van mos en rozen, waar ze bij voorkeur zat te mijmeren en onder de hand madonna'tje speelde, of iets dergelijks. Het was er net een prieeltje voor; men vindt ze dikwijls zoo op de buitenplaatsen..... Nu, daarheen begaf Blanche zich dan ook dien morgen en ze had haar borduurwerk bij zich.</p>
<p>Ging zij borduren?.... Neen, ze ging lezen; ik vergat te zeggen dat ze ook een boek bij zich had.</p>
<p>Ongeveer een uur zal ze gelezen hebben toen ze de oogen opsloeg en tegenover zich, op den openharen weg, een jong mensch zag zitten, die een album op zijn knie had en een potlood in de hand. Dit jongemensch keek beurtelings naar Blanche en naar 't papier. Als hij naar Blanche keek, was het potlood stil; als hij op 't papier zag, bewoog zich het potlood. Blanche begreep dat hij haar uitteekende. O, zij was snel van begrip.</p>
<pb n="329"/>
<p>Wat deed zij?</p>
<p>Zij stond op en ging heen, met kind en man en rijtuig en al.</p>
<p>Wat deed het jongemensch?</p>
<p>'t Ging desgelijks heen, onderweg de serenade van Schubert fluitend.</p>
<p>Ik zou hier een nieuw hoofdstuk kunnen beginnen, doch zal het niet doen, al ware 't alleen maar omdat ik mij op zulke punten door niemand de wet laat stellen.</p>
<p>Desanderendaags was Blanche al een uur vroeger dan den vorigen dag op de geliefkoosde plek; waarschijnlijk wijl ze den vorigen dag had gezworen dat ze er in de eerste zes weken niet terug zou komen. Men gevoelt dat het tragische in de geschiedenis toeneemt.</p>
<p>Nauwlijks was Blanche in de hut van mos en rozen, of ze zag weer het jongemensch. Toen werd ze rood als een kers (een meikers, namelijk,) en bleef roerloos staan, als had ze den geheimzinnigen neus in 't vizier.</p>
<p>Het was op dit moment dat de jonkman zijn hoed afnam, minder om den hoed, naar men later vernomen heeft, dan wel om Blanche.</p>
<p>- ‘Mevrouw,’ begon hij, ‘mevrouw, neem me niet kwalijk als ik bij geval....’</p>
<p>Heilige Amalia!.... Die stem?!.... Ja, ja, 't was de stem.... 't was de neus.... 't Was Henri.</p>
<p>- ‘Henri!’ - En Blanche wilde naar hem toevliegen, doch bedacht zich en deed slechts een paar stappen in noordoostelijke richting, toevallig de richting van den jonkman.</p>
<p>- ‘Gij hebt mij herkend,’ zei deze met onbegrijpelijke gevatheid.</p>
<p>Hier begin ik een nieuw hoofdstuk.</p>
<pb n="330"/>
<p>Ja, het was een herkenning geweest: zelfs hadden ze elkaar veel langer en dieper in de oogen gezien dan ik in het vorige hoofdstuk heb willen zeggen. Zulke dingen hoort men toch altijd nog vroeg genoeg.</p>
<p>Ja, hij had nog een heele poos zich gehouden alsof hij haar uitteekende, maar dat teekenen was slechts een kluitje geweest om vader Raymond mee in 't riet te sturen.</p>
<p>Aan den avond van dien dag had Raymond tot Blanche gezegd, terwijl hij papier en potlood nam en tegenover Blanche ging zitten:</p>
<p>- ‘Kijk mij eens aan!’</p>
<p>Zij keek hem aan.</p>
<p>- ‘Neen, zóó niet,’ hernam hij half geraakt, half smeekend. ‘Kijk mij aan, zooals gij <hi rend="spat">hem</hi> hebt aangekeken.’</p>
<p>Hij was niet zoo <hi rend="spat">heel</hi> onnoozel, maar toch onnoozel, die Raymond. Ik zou mij, geloof ik, in 't verhaal veel vrijer bewegen als er niet zoo'n ongelukkige stumperd in voorkwam.</p>
<p>Blanche sliep den nacht na de herkenning heel weinig; onder ons gezegd, eigenlijk zoo goed als niemendal. Ze dacht onophoudelijk aan Henri; dat had ze niet moeten doen, maar dat deed ze en 't zou haar opbreken.</p>
<p>- ‘Als ik Henri eens had inplaats van Raymond!’ sprak ze bij zichzelf. (Ik heb, tusschen twee haakjes, opgemerkt dat de menschen in de boeken veel meer ‘bij zichzelven spreken’ dan de menschen in onze samenleving. Enfin, onze Blanche zei dan bij zichzelf): - ‘Als ik Henri eens had inplaats van Raymond!’ Men is al een heel eind ver, wanneer men zóóver is.</p>
<p>Blanche begon 't dan ook in te zien, al was het inzien anders haar <hi rend="spat">fort</hi> niet.</p>
<p>- ‘Arme Raymond,’ zei ze al verder bij zichzelf: ‘ik
<pb n="331"/>heb hem vandaag verwaarloosd: dat was niet in den haak!’ En ze ging naar het bed waar Raymond sliep. En ze drukte een kus op zijn voorhoofd. Helaas, met zulke demonstraties maakt men een kwade zaak ook al niet beter.</p>
<p>Vroeg in den morgenstond verliet Blanche haar kamer. De morgenstond heeft goud en rozen in den mond, zegt het spreekwoord, maar er zijn altijd uitzonderingen op den regel. Kort en goed, 't ware beter geweest dat Blanche zich dien morgen maar verslapen had.</p>
<p>Zij ging de deur uit, het park in, naar het hutje toe.....</p>
<p>Natuurlijk, daar was Henri; anders ook al geen bijzonder vroeg-opstaner, maar sinds een paar dagen zeer matineus.</p>
<p>Het scheen dat Blanche zich wou verwijderen; maar 't kan wel verbeelding zijn geweest. In elk geval gingen de jongelui bij elkaar zitten. Eerst stommetje spelen; daarna heel druk.... Over alles wat er gebeurd was, sinds ze samen speelden..... Over alles wat er gebeurd zou zijn als dit.... en als dat.... Weet-je nog wel van toen?.... Weet-je nog wel van die andere keer?....</p>
<p>- ‘Weet-je nog wel, Blanche, van die roos, die ge mij gegeven hebt, toen ik met de laatste vacantie thuis was?’</p>
<p>Ja, ze wist het nog wel; het was een witte....</p>
<p>- ‘Hier is ze! ik heb haar bewaard.... op mijn hart....’</p>
<p>Was ze daarom een beetje groezelig geworden? - Kom, Blanche, ga naar huis. Wat doet ge zoo vroeg in de kou?</p>
<p>Ze ging naar huis. Omdat Raymond ginds naderde? Of om iets anders?.... Er zal wel altijd wat te vragen overblijven.... Zooveel meen ik evenwel te weten dat Blanche, bij het scheiden, geen plan had voor een nieuw <hi rend="spat">rendez-vous</hi>. Ze gaf dit althans in de gauwigheid aan Henri te kennen.</p>
<pb n="332"/>
<p>Daarna vertrok ze. 't Ontbijt stond klaar in 't kasteel.</p>
<p>Ach, laat haar nog maar eens goed ontbijten, want de grootste narigheid komt nu. Mijn laatste hoofdstuk heeft misschien zijn weerga in akeligheid niet.</p>
<p>&nbsp;</p>
<p>'t Was middag. Niet voormiddag, niet namiddag, maar middag, zegt het verhaal.....................</p>
<p>Wacht even! Nu de ontknooping nadert, nu moet de bekentenis van mijn hart af, die ik in 't eerst tot na de ontknooping had willen bewaren.</p>
<p>Ik moet namelijk zeggen dat het <hi rend="spat">mijn</hi> verhaal niet is Ik wil er de verantwoordelijkheid niet langer van dragen -, het wordt mij <hi rend="spat">al</hi> te akelig. Het verhaal is dan, om de waarheid te zeggen, van mejufvrouw Jeanne Stair, die 't op <hi rend="spat">haar</hi> manier verteld heeft in de <hi rend="spat">Revue Contemporaine</hi>. In de vierde aflevering van dit jaar kunt gij 't lezen. - Thans ga ik opgelucht voort.</p>
<p>'t Was dus middag. De booien waren in de keuken bezig en Raymond en Madeleine deden hun middagslaapje. Blanche was alleen in haar hemelsblauwe kamer.</p>
<p>Daar hoort zij op eenmaal zingen....</p>
<p>Wie zong er?</p>
<p>Met uw permissie...., niet zoo kort aangebonden, als 't u belieft!.... Wie er zong? Dat is juist de quaestie.....</p>
<p>Op eenmaal hoort Blanche zingen.... (Doe nu, bid ik u, niet weer zoo'n uitval, dat bederft alles!).... Zij luistert scherper..... Doch het is en blijft zingen..... Wie zou het (als ge maar geduld hebt komt de vraag vanzelf, dat ziet ge), wie zou het zijn, die daar zingt?.... Het komt al nader
<pb n="333"/>en nader...., het zingen namelijk..... Het wordt al teerder en teerder..... Het wordt hartstochtelijk.....</p>
<p>Blanche denkt aan den avond toen zij voor 't eerst de schaduw van dien neus gezien.... en dat gerucht hij ditzelfde venster gehoord had.... Ach, vermoedelijk was het toen slechts niezen geweest.....</p>
<p>Thans is het zingen.</p>
<p>Maar het is dezelfde stem.... 't is Henri..... Is 't om Blanche te doen?</p>
<p>Ik wil toch alevel wel eens weten wat hij te zeggen heeft, denkt Blanche.... En weer gaat zij de kamer uit, den trap af, het park in, op Henri los.</p>
<p>Daar wandelen zij al heel spoedig arm in arm, en dwalen zoo ongemerkt naar het hutje van mos en rozen. De openbare weg is geen bezwaar, want ze denken er niet aan omdat ze in 't geheel niet denken, gelijk aanstonds blijken zal.</p>
<p>In het hutje van mos en rozen gearriveerd, nemen zij plaats.</p>
<p>- ‘Laat mij,’ zegt Henri, ‘u nog eens zeggen en weer zeggen dat ik u bemin en dat alle mooie bloemen minder mooi zijn dan gij, en dat uw zachte oogen de zachte weerglans zijn der blauwe hemelen....’ (ik wil hier liever het Fransch van Henri of van jufvrouw Stair gebruiken; 't is misschien vreemd van me, maar dat doe ik liever), ‘<hi rend="spat">du bon Dieu</hi>.’</p>
<p>- ‘<hi rend="spat">Oh</hi>, <hi rend="spat">le bon Dieu</hi>,’ geeft Blanche al zuchtend ten antwoord.</p>
<p>- ‘Mijn liefste,’ herneemt de ander naargeestig, terwijl hij zijn liefste in de handen knijpt. ‘<hi rend="spat">Oui</hi>, <hi rend="spat">le bon Dieu</hi> wil dat wij elkander beminnen en zalig maken’...........................</p>
<pb n="334"/>
<p>En na een pauze vervolgt hij, zoo mogelijk nog naargeestiger.</p>
<p>- ‘Ziet gij niet hoe de bloemen ontluiken? Hoort gij niet hoe de duifjes kirren in het nest? Voelt gij niet dat alles in de natuur zijn dag van zaligheid heeft, zijn ure van liefde? O Blanche.... Blanche.... bemin als de natuur!.... O Blanche, wees jong als zij!.... O Blanche, het geheim der natuur is liefde.....’</p>
<p>- ‘Is liefde...,’ repeteert de jonge vrouw.</p>
<p>- ‘Is liefde,’ verzekert meneer Randon junior wederom, terwijl hij, in naam der natuur, zijn arm om Blanche heenslaat. - ‘Liefde, die gij niet hebt gekend,’ vervolgt hij brutaalweg. ‘Liefde met oneindig genot, liefde met tranen, liefde die mij dronken, die mij gek maakt..... O, hoort gij mijn hart bonzen? O, ziet gij mijn vingers trillen? O voelt gij mijn slapen branden? O, ik bemin u! Ach, ik....’</p>
<p>En hij drukt een kus op de rozige lippen der witte Blanche. En hij laat zich op zijn knieën glijden en ziet haar aan.</p>
<p>Daar kraakten de takken achter 't prieel. Daar stond Raymond vóór de minnenden. Weg was de extase! Maar Raymond bleef nog een poosje....</p>
<p>Hij was bleek; erger nog, hij had een kokkert van een keukenmes in de hand. Wat bijzonder erg was, hij stak het Henri in de borst zonder hem vooraf te waarschuwen en zoo.... dat er de dood op volgde.</p>
<p>Henri stierf daarop zonder een woord te zeggen: dus <hi rend="spat">la mort sans phrase</hi>. Dat is voor jongeheeren van zijn allooi ook maar 't beste. We kennen hun praatjes als 't met die natuurliefde enz. niet lukken wil.</p>
<p>Toen Henri dood was, scheen Raymond te meenen dat hij
<pb n="335"/>wat ver was gegaan. Hij ging derhalve, om 't zooveel mogelijk te herstellen, een stap verder.</p>
<p>Hij ging, met andere woorden, naar den vijver en verdronk zich.</p>
<p>Omstreeks denzelfden tijd werd Blanche krankzinnig.</p>
<p>Twee dagen later stierf Madeleine.</p>
<p>Een dag later de grootmoeder, die ge misschien al lang voor dood en begraven hebt gehouden -, wat evenwel 't geval niet was.</p>
<p>Hiermee is het verhaal uit. Heb ik het mis, of is het opwekkend van akeligheid?</p>
<p>&nbsp;</p>
<p>Laat eens zien: hoeveel dooien hebben we er in gehad? Broussaille, daar is 't mee begonnen; Broussaille is dus één.</p>
<p>Toen volgden achter elkaar vijf kinderen, dat's één plus vijf, dat is zes.</p>
<p>Toen de oude graaf, dat maakt zeven. Ik had er misschien de grootmoeder moeten bijrekenen, schoon ze de eenige was die wat men noemt een natuurlijken dood stierf -, tot zoover dus acht.</p>
<p>Toen, op dien drukken middag, Henri en Raymond: dat's acht, dat's negen, dat's tien.</p>
<p>Dan nog Madeleine en eindelijk de grootmama; dat geeft een totaal van twaalf lijken, zegge 12.</p>
<p>En nu reken ik er Diana en de andere honden nog niet eens bij. En ook het wilde varken niet, dat toch vermoedelijk wel aan zijn wonden zal zijn overleden, ergens in het bosch.</p>
<p>Inderdaad een imposant verhaal! Wel wat <hi rend="spat">heel</hi> somber, maar de poëtische gerechtigheid komt er schitterend in uit! Dat geeft aan 't geheel een verbazend moreele strekking!....</p>
<pb n="336"/>
<p>Wees toch niet trotsch en hard als de graaf De Puyseul; anders komt de vrouw met de geitjes en wreekt zich zeventigmaal zevenmaal over 't geen gij in uw trots misdaan hebt. O, dat is schoon!</p>
<p>Waar of intusschen die vrouw met de geitjes gebleven is?....</p>
<p>Ik geloof haast dat ze tegenwoordig niet meer met geitjes maar met molentjes loopt en in de redactie van veelgelezen tijdschriften voor muze speelt.</p>
<p>Doch ik kan 't wel mis hebben.</p>
<p>Ja.... en toch.... toch.... eere wie eere toekomt! Zelden is een onzinnige historie zoo uitstekend verteld als Jeanne Stair 't in de Revue Contemporaine gedaan heeft.</p>
<p><hi rend="spat">Mijn</hi> vertelsel is er kinderwerk bij, nog daargelaten dat het parodie is, wat evenwel in dit geval geen kwaad kan.</p>
</div>
<div type="chapter">
<interpGrp>
<interp type="secundair" value="dyse002"/>
<interp type="secundair" value="kuen001"/>
</interpGrp>
<pb n="337"/>
<head rend="h3">Ben Sira.</head>
<q rend="bq">De spreuken van Jezus, den zoon van Sirach, uit het Grieksch op nieuw vertaald en met opschriften en eenige aanteekeningen voorzien, door Joh<hi rend="sup">s</hi>. Dyserinck, met een woord ter inleiding van Dr. A. Kuenen.</q>
<p>De spreuken van Jezus Sirach zijn overbekend, zelfs bij menschen die ze nooit onder het oog kregen. Zij, die wel eens in de Staten-overzetting onzer Apocriefen hebben gebladerd, kennen ze bovendien onder den vreemden naam van Ecclesiasticus. Anderen, die nog meer van den boom der kennis gegeten hebben, voelen zich zelfs <hi rend="spat">en pays de connaissance</hi> als wij met de kerkvaders van ‘de wijsheid’, of ‘de vermanende wijsheid’ praten. 't Is dus meer dan genoeg als ik herinner, dat we hier met een verzameling van spreuken te doen hebben (ofschoon niemand eigenlijk zeggen kan wat wij door een <hi rend="spat">spreuk</hi> verstaan), en wel van spreuken die, óf zeer bepaald op de officieele dito's van (een ander dan) Salomo gelijken door haar practisch-ethisch karakter, óf van tijd tot tijd de herinnering aan bekende psalmverzen bij ons verlevendigen. Verder weet ik er niets bij te voegen. Gelijk bij de meeste dergelijke dingen is 't ook hier het best dat men ze maar leze.</p>
<pb n="338"/>
<p>Als ik een volslagen beeld van den schrijver dezer spreuken moest ontwerpen, zou 't mij wezenlijk niet veel moeite kosten. Bij gebrek aan andere historische bescheiden, zou ik eenvoudig op een nauwkeurige lezing van het geschrift zelf rekenen. Gelijk alle menschen van meer dan gewoon allooi, heeft Jezus Sirach zijn particulieren stempel op onderscheiden spreuken zeer duidelijk afgedrukt; 't valt dus den opmerkzame niet moeilijk uit het werk den meester te leeren kennen. Laat mij bij wijze van proef eens mogen probeeren hoever ik 't op de gis af brengen kan.</p>
<p>'t Is onmiskenbaar dat iemand die de spreuk schreef (hoofdstuk 2, 4): ‘Wat u ook overkome, verdraag het, en wees geduldig onder uwe vernedering, bij de wisseling van het lot’, rijkelijk gedeeld moet hehben in de groote en kleine rampen van het leven.</p>
<p>Uit de 7<hi rend="sup">de</hi> spreuk van het 4<hi rend="sup">de</hi> hoofdstuk: ‘Maak uzelven bij de gemeente bemind, en buig voor den voorname het hoofd’, blijkt zonneklaar dat de schrijver een man uit het volk was, maar tevens ervaren in de Schriften en daardoor gezien bij de gemeente; gelijk uit de 27<hi rend="sup">ste</hi> en 28<hi rend="sup">ste</hi> spreuk van hetzelfde caput bewezen wordt dat hij, ofschoon den keizer gevende wat des keizers is, toch een man van kracht en initiatief was: ‘Wees geenen dwaas ter wille, en ontzie het aangezicht des machtigen niet. Kamp voor de waarheid tot den dood: en God, de Heer, zal voor u strijden.’ Vooral dat <hi rend="spat">niet ter wille zijn</hi> wanneer een dwaas zijn dolzinnige eischen doet hooren, is karakteristiek. Honderdmaal is de wensch bij mij opgekomen dat Ben Sira nog leven mocht. Ik zou wel werk voor hem weten.</p>
<p>De schrijver onzer spreuken schijnt verder een goed huisvader te zijn geweest. Ofschoon hij om meer dan ééne plaats
<pb n="339"/>bij mij onder de verdenking ligt, dat het systeem van den <hi rend="spat">alten</hi> Fritz sympathie hij hem zou gevonden hebben, was hij toch zeker geen bullebak. Iemand, die de vermaning: ‘Wees niet als een leeuw in uwe woning, noch als een bezetene onder uwe huisgenooten’ neerschreef, heeft zonder twijfel menig gezellig avondje bij moeder de vrouw en de kleine Sirachjes doorgebracht. Ik verbeeld mij dat hij zich, waar 't pas gaf, nu en dan zelfs met de eigenaardige belangen van de keuken bemoeid heeft en ook in dat opzicht vrij wat beter was dan de meeste onzer tegenwoordige huisvaders. 't Kan toch voorkomen dat de meid, bij 't aanslaan van een nieuwen vrijer, of de huisknecht, bij 't beleggen van zijn spaarpenningske voor den ouden dag, net zoo goed een spreuk der ‘vermanende wijsheid’ gebruiken kan als meneer of mevrouw.</p>
<p>De 10<hi rend="sup">de</hi> spreuk van het 6<hi rend="sup">de</hi> hoofdstuk laat niet den minsten twijfel toe of de schuimloopers op hun tijd ook het huis Sirach's bestormd hebben; ‘Menigeen is een vriend aan uwen welvoorzienen disch, maar hij blijft het niet ten dage uwer verdrukking,’ schrijft de arme man, waarschijnlijk met een paar onbetaalde rekeningen (waarvan hijzelf geen tiende part genoten had) vóór zich; rekeningen, die haar schuldig bestaan te danken hadden aan de droeve noodzakelijkheid om dezen en genen ‘eens te vragen’, bij deze of die gelegenheid de deur open te zetten voor alle belangstellende vrinden en kennissen. 't Zal toen waarschijnlijk wel precies zoo gegaan zijn als nu. Men kon ‘hier niet buiten,’ ‘daar niet af,’ ‘ginds niet van tusschen;’ en men kreeg met Nieuwjaar of met Paschen of met den Grooten Verzoendag onfeilbaar de rekeningen thuis. Ook dronken de vrinden van een armen drommel in die dagen even zorgeloos zijn wijnkelder leeg, als zij 't nog heden den onze doen. Daarom
<pb n="340"/>kunnen wij ook over Jezus Sirach praten zonder het juiste jaartal van zijn geboorte of sterven te hebben aangeduid, wat trouwens niet alleen voor mij, maar ook voor Dyserinck en zelfs voor Kuenen een onbegonnen werk is. Zijn kleinzoon leefde in de laatste helft der tweede eeuw v. C., dat weten wij zeker, en dus zoeken wij den grootvader zoo ongeveer in de eerste helft. Wie daaraan niet genoeg heeft, moet zich G.B. Winer, <hi rend="spat">Programma de utriusque Siracidae aetate</hi> aanschaffen. Als hij zijn abonnement op Los en Vast opzegt, kan hij zich die uitgaaf getroosten, zonder ontrouw te worden aan de spreuk: ‘Wie kleinigheden niet telt, gaat in korten tijd te grond.’</p>
<p>Onder de spreuken, die van een rijke levenservaring getuigen, meen ik ook te mogen rangschikken de tweede van het negende caput: ‘Hecht u niet dermate aan eene vrouw, dat zij zich aankant tegen uwe macht;’ evenzoo haar pendant onder numero zeven: ‘Kijk niet rond in de straten eener stad, en drentel niet in hare eenzame hoeken.’ Om de eerste zoo practisch te formuleeren moet men jarenlang met de vrouwen hebben verkeerd; moet men, 't zij in eigen kring of in het intérieur zijner vrinden, ervaringen hebben opgedaan, die een idyllische opvatting van het huwelijksleven aanmerkelijk temperden en den omgang met de schoone sekse onder den invloed van de regelen der gewone samenleving plaatsten. De schrijver van die spreuk was zonder twijfel zeer nuchter. Geen zweem van erotische dweepzucht in zijn hart.</p>
<p>Ook zult ge wel toestemmen dat hij, die tegen de eenzame hoeken der straten waarschuwde, de jongeheeren van zijn tijd redelijk goed gekend moet hebben. Dat drentelen door de Veene- en Kalverstraat van Jeruzalem of Alexandrië was een gevaarlijk werk, ofschoon minder wijze menschen dan
<pb n="341"/>Jezus Sirach 't ook toen reeds een onschuldig amusement noemden.</p>
<p>Nog had onze schrijver een sterk uitgedrukten hekel aan de Micawbers en Skimpole's zijner dagen. ‘Beter is hij, die alles bij de hand neemt en overvloed vindt, dan die slentert en roem draagt, maar des broods gebrek heeft,’ waar ik voor ‘roem dragen’ liefst ‘bluffen’ zou lezen, wat in elk geval geen kwaad kan, omdat, zooals D. aanteekent, de Grieksche tekst hier toch niet in orde is.</p>
<p>En wat dunkt u van een man, die zijnen zoon de vermaning nalaat toch vooral niet om te gaan ‘met hem, die sterker en rijker is’ dan hijzelf, omdat... ja, omdat ‘de pot niet verkeeren kan met den ketel’ zonder gevaar ‘dat de eerste verbrijzeld wordt als ze tegen elkander stooten’? <hi rend="spat">Mij</hi> dunkt dat men zoo iets niet schrijft of men voelt hier en daar zelf een barst, die bij een dergelijke min aangename aanraking moet ontstaan zijn. Wie herkent dan ook den man niet, die in het joodsche 's Gravenhage (waar hij misschien van een klein traktementje moest leven) uren en dagen als in doodsangst doorbracht, wanneer zijn vrouw met een nieuwe japon op het bal van den een of anderen potentaat moest verschijnen, omdat meneer ambtenaar was?</p>
<p>‘Menigeen koopt veel voor weinig geld, en betaalt toch zevenvoudig’, lees ik caput XX: 12, en ik stel mij bij die spreuk vader Sirach voor, thuiskomend en ontdekkend dat zijn wederhelft zoogenoemde koopjes gedaan heeft. Er was een koopman uit Perzië aan de deur gekomen. De man had zulke snoeperige en daarbij dolgoedkoope stofjes bij zich. Hij had zijn kameel aan een paal van de stoep gebonden en was met al zijn schatten naarbinnen gegaan. Hij had alles uitgestald, zoodat vloer en tafels vol lagen en het vertrek een bloemtuin
<pb n="342"/>geleek. Hij had haar uitgenoodigd alles zelf op de hand te wegen of 't niet zwaar als lood was, tegen 't licht te houden of 't niet geweven was als een plank. En onderwijl had hij haar verteld van zijne reizen, van de vreemde gewoonten in zijn land, van de ongelukken die zijn handelszaak nog onlangs of vóór jaren, toen hij nog maar een klein koopmannetje was, getroffen hadden... en ze had niet kunnen nalaten naar hem te luisteren en zijn welbespraaktheid te bewonderen. Als hij er een complimentje over haar smaak tusschen in had laten vallen, was 't niet geweest om haar te verlokken. Als hij van zijn vrouw en kinderen gesproken had, was 't alleen omdat hij een gemoedelijk man was en zoo sterk verlangde naar huis te kunnen keeren op zijn kameel, die nu nog de zware balen en koffers met al dat mooi's te dragen had.... O moeder Sirach! moeder Sirach! Wat hebt gij u laten foppen! ‘Menigeen koopt veel voor weinig geld en betaalt toch zevenvoudig.’</p>
<p>'t Lijdt verder geen twijfel of Ben Sira was in gezelschap een stille opmerker. Van 't geen er om hem heen gebeurde, ontsnapte hem niets. Zelfs dingen, waarvoor onze wijzen den neus zouden optrekken, zag hij met al den humor die hem eigen was; zelfs de kleine onhebbelijkheden schreef hij in zijn memorieboekje op. Zoo had 't hem o.a. getroffen dat sommige joodsche heeren, die den naam van <hi rend="spat">lions</hi> droegen en zeer gezien waren bij de dames, aan hun zoutelooze discoursen eenig gewicht poogden bij te zetten door luidruchtigheid. Als hij daarna met hen sprak, bemerkte hij dat zij onnoozel vervelend waren. Als hij op die holle vaten sloeg, dan zeiden ze: boem, boem! maar daar bleef 't ook bij. Daarom nam hij zijn notitieboekje en schreef: ‘De dwaas verheft met schaterlachen zijne stem.’ Hij meende dat die
<pb n="343"/>spreuk, ofschoon ze schijnbaar niets verkondigde dan een reusachtig axioma, toch nog wel dienst kon doen als de een of andere lezer zulke gekken mocht benijden wanneer hun schaterlach door de zalen klonk, terwijl hijzelf bescheiden in een hoekje stond en geen mensch durfde aanspreken.</p>
<p>Ook gebeurde 't wel eens dat onze goede Sirach jonge dametjes met schitterend witte tanden om de nietigste opmerkingen zag lachen, of hoorde ginnegappen zonder reden of aanleiding. Dan zei hij bij zichzelven: ‘de kloekzinnige glimlacht ter nauwernood’, en wendde zich tot verstandiger meisjes, ofschoon een stoet van cavaliers zich om de eerstgenoemden bleef verdringen. ‘Gelijk een verwoest huis, alzoo is de wijsheid voor den dwaas, en de kennis van den onverstandige als onverstaanbare taal,’ bromde hij onder 't weggaan.</p>
<p>Wilt gij een nog klaarder bewijs dat onze wijsgeer werkelijk tot die beschroomde mannen van zijn tijd behoord heeft, en de rol van saletjonker gaarne overliet aan de dwazen, lees dan de 22<hi rend="sup">ste</hi> spreuk in het 21<hi rend="sup">ste</hi> hoofdstuk: ‘De voet des dwazen is snel in eens anders huis, maar een wellevend man staat beschroomd aan den ingang’; of de 13<hi rend="sup">de</hi> van het 22<hi rend="sup">ste</hi>: ‘Spreek met een onverstandige niet veel, en ga niet met een dwaas om; wacht u voor hem, opdat gij geen moeite krijgt, en gij niet besmet wordt door hetgeen hij uitbraakt; trek u van hem terug, dan zult gij rust vinden, en niet beangst zijn over zijne uitzinnigheid’.... Ja, het gevoel dat zich nu en dan ook aan ons opdringt, als wij met een gek moeten verkeeren en geneigd zijn den dag te verwenschen waarop hij of wijzelven geboren zijn. spreekt ook bij hem in de kernspreuk, welke ik boven al onze deuren en poorten zou willen schrijven: ‘Wat is zwaarder dan lood? En is het anders te
<pb n="344"/>noemen dan een “dwaas”? Zand en zout en een stuk ijzer zijn lichter te dragen, dan een mensch, die geen verstand heeft.’</p>
<p>Dus rangschikte hij blijkbaar onder de eerste en voornaamste gekken de taaie bezoekers, die u en mij zoo menig uur hebben ontstolen, zoo menigen avond bedorven, omdat ze ‘zoo zwaar op de hand waren.’</p>
<p>En toch, ondanks al zijn verachting voor de dwazen en de duizenderlei vormen der dwaasheid, was Ben Sira een gevoelig en gemoedelijk man. Als 't er op aankwam, deed hij geen kind kwaad. Men kon zijn goede hart door één traan vermurwen, zijn weemoed gaande maken door één enkele klacht. Hij was er de man niet naar om ruw met zijne vrienden te verkeeren. Als hij een goeden bekende door een lichtvaardig woord van zich verwijderd had, wilde hij graag de eerste zijn om de hand der verzoening weer uit te steken. ‘Wie zijn oog wrijft, brengt tranen voort, en wie een hart drukt, veroorzaakt smart’, schreef hij en ik verzeker u, er zijn wel woorden gesproken door hooggeprezen wijzen en braven, die niet half zooveel waard zijn. Al was Jezus Ben Sira geen man voor het salon; al bleef hij bij den ingang van de groote wereld beschroomd op den drempel staan; als 't er op aankwam om het gekrookte riet weer op te beuren en de rookende vlaswiek aan te blazen, kondet ge zeker zijn hem vooraan te vinden, den eersten in de rij om te helpen en tot hulp te vermanen.....</p>
<p>Den geheelen inhoud van al zijn wenschen en begeerten te zamenvattende, komt Jezus Sirach tot de bekentenis dat er drie dingen zijn, waarin hij boven alles een welgevallen heeft. Die drie alleen zijn voldoende om ons het beeld van een braaf man te teekenen.</p>
<pb n="345"/>
<p>‘Eendracht onder broeders,’ zegt hij, ‘liefde tot de naasten, en een goede omgang tusschen man en vrouw.’ Welnu, zoudt gij niet meenen dat deze drie denkbeelden, hoewel geenszins geboren uit diep wijsgeerig nadenken of, zooals ze daar in éénen adem worden opgenoemd, niet geheiligd door religieuse aspiratiën naar het oneindige, toch een vrij goed geheel vormen, een trias waarmee wij zalig kunnen leven en sterven? De brave man, die in genoemde moreele beginselen zijn kracht en zijn steun zocht, achtte 't ten minste wel de moeite waard om ze weer eens achter mekaar op te noemen. Men kon er dan bij gelegenheid om denken.</p>
<p>Eendracht onder broeders, een zeer goede zaak in een huishouden, en minder algemeen verspreid dan wij aan de gevels der huizen zouden zeggen. Liefde tot de naasten, iets wat wij over 't algemeen meer als een zondagschen dan als een alledaagschen plicht schijnen te beschouwen. Eindelijk, een goede omgang tusschen man en vrouw, een heerlijkheid, die ook al, niettegenstaande het mooie formulier voor de huwelijksinzegening, niet zoo overal voor 't grijpen ligt. Sommige mannen leven met hunne.... maar ik wil er liever niet verder over spreken. 't Is al genoeg dat het in de dagen van Jezus Sirach niet beter was dan in onzen tijd.</p>
<p>Zal ik er bijvoegen dat onze schrijver ook spreuken heeft vervaardigd, waaruit blijkt dat ontucht en dronkenschap destijds zelfs onder de schoone sekse werden gevonden? Zal ik u de spreuken noemen, waarin hij van de jongedochters dingen vertelt, die een getrouwd man doen blozen? Misschien is 't voldoende hier aan te teekenen dat de dichter van deze spreuken al heel wat van de wereld gezien had; dat zelfs de ordinaire properheid van huis en schoeisel hem niet ontging. ‘Gelijk de zon aan Gods hemel verrijst, alzoo straalt de schoonheid
<pb n="346"/>eener brave vrouw uit de netheid harer woning; als gouden zuilen op een fondament van zilver, zijn sierlijke enkels op een netten voet.’</p>
<p>Een groote rol in zijn levensondervinding schijnt het leenen en uitleenen van geld gespeeld te hebben. Hoofdstuk 29 vooral is in dat opzicht hoogst merkwaardig. Zoowel omtrent het een als 't andere geeft hij behartigenswaardige wenken. Voor menschen die, volgens zijne uitdrukking, ‘geleend geld een vondst achten’, mag men zich waarlijk wel wachten.... En de spreuk: ‘Trek u den naaste aan naar uw vermogen, maar heb acht op uzelven, dat gij u niet in het ongeluk stort’ bevat meer woorden van gezond verstand dan ik bij menige zeer lange en dringende ‘aanbeveling van den armen’ gehoord heb, of dezer dagen lezen mocht in ellenlange circulaire's voor de uitdeeling van soep en turf en diversen.</p>
<p>De schrijver schijnt over 't algemeen een verstandig huisvader geweest te zijn, die op zijn manier boek hield van uitgaaf en ontvangst, en zich niet liet bedotten door sentimenteel gezeur, als hij meende dat zijn plicht hem verbood weekhartig te zijn.</p>
<p>‘Beter de nooddruft des armen onder een houten zoldering, dan keur van spijzen in eens vreemden huis; wees vergenoegd, hetzij gij weinig hebt of veel.’</p>
<p>Ik heb reeds met een enkel woord gezegd dat Ben Sira een zeer strenge vader moet geweest zijn. Wie er meer van weten wil, leze het 30<hi rend="sup">ste</hi> hoofdstuk. Niet alleen is er bij hem geen sprake van vertroeteling, hij wil zelfs niet eenmaal dat een vader met zijn zoon zal schertsen: ‘Lach niet met hem, opdat gij geene smart met hem lijdt, want aan het einde knarst gij met de tanden.’ Ja, hij geeft ons den zeer practischen raad onze stamhouders te kastijden zoolang ze jong zijn, ‘opdat zij niet, hardnekkig geworden, ons ongehoorzaam zijn.’</p>
<pb n="347"/>
<p>Deze strenge opvoedingstheorie welke, gelijk wij hebben kunnen opmerken, geenszins de teerste liefde voor gade en kroost uitsloot, hangt bij onzen schrijver geheel en al samen met een hooge opvatting van het huisvaderlijk gezag. In 't 33<hi rend="sup">ste</hi> hoofdstuk lezen wij: ‘Geef aan zoon noch vrouw, aan broeder noch vriend, macht over u, zoolang gij leeft..... Blijf bij al uw doen de baas en duld niet, dat men eene smet werpe op uw gezag; ten dage der voleinding van uw leven, en in de ure des doods, verdeel dan de erfenis.’ Vooral deze laatste spreuk is merkwaardig. Elk onzer kent een of meer van die breedgeschouderde en weldoorvoede huisvaders die, zoodra gij over hunne familiezaken begint, u zeggen dat zij, wat er ook gebeure, nooit de gekheid zullen hebben ‘zich uit te kleeden voordat ze naar bed gaan.’</p>
<p>Ook ten aanzien der slaven beveelt Jezus Sirach een strenge handhaving van het gezag des meesters aan, gepaard aan een menschlievende behandeling als zij zich behoorlijk gedragen; 't laatste voornamelijk omdat het eigenaardige moeilijkheden opleverde als een slaaf in Israël wegliep. ‘Mishandelt gij hem, en neemt hij zich opmakende de vlucht: op welken weg zult gij hem zoeken?’</p>
<p>Ik wil nu nog, om het portret van onzen vrind te voltooien, een paar van die tinten en toetsen aanbrengen, die dikwerf meer dan breede lijnen en omtrekken de gelijkenis bevorderen. Ik twijfel niet of gij zult er den levenslustigen grijsaard te meer om liefkrijgen.</p>
<p>Lees dan vooreerst in hoofdstuk 31 de nauwkeurige voorschriften omtrent eten en drinken en de regels der welvoeglijkheid welke hij aanbeveelt voor wie aan den maaltijd zitten. ‘Zit gij aan een welvoorzienen disch, open daarvoor uwen slokdarm niet, zeggende: wat staat er veel op,’ of, gelijk
<pb n="348"/>Luther (die ook, naar gij weet, een hartigen dronk en een stevigen reebout niet versmaadde) beter vertaalt: ‘<hi rend="spat">Hie ist viel zu fressen</hi>.’</p>
<p>Lees verder in 't zelfde hoofdstuk de 20<hi rend="sup">ste</hi> en 21<hi rend="sup">ste</hi> spreuk: ‘Een gezonden slaap geniet hij, die zich matig voedt; hij staat vroeg op en is helder van hoofd; de last van slaperigheid en van neiging tot braken, en van snijding in het lichaam is bij den man, die niet te verzadigen is. Gevoelt gij u door spijzen bezwaard, sta op om midden op den weg te loopen, en gij zult tot kalmte komen’.... 't Zijn voorschriften die gij in elk classiek boek over de gezondheidsleer zult moeten terugvinden.</p>
<p>Ook moet ge niet onopgemerkt laten wat onze wijsgeer van den wijn zegt: ‘Wijn is als leven voor den mensch, zoo gij hem met mate drinkt. Wat is het leven voor hem, die den wijn mist? en tot verheuging der menschen werd hij geschapen.’ Wat nog meer zegt, de man steekt het niet onder stoelen en banken dat hij van een feestje houdt. 't Is ontwijfelbaar dat hij aan 't hoofd van een tafel een uitstekend figuur heeft gemaakt. ‘Heeft men u tot voorzitter van een maaltijd aangesteld, verhef er u niet op, wees onder de gasten als een hunner, draag voor hen zorg en neem dan uwe plaats in.’</p>
<p>Ook mocht hij 't wel dat er nu en dan een gloeiende toast geslagen werd, mits dit ‘geen hinderpaal was voor de muziek’ en mits men zorgde niet al te breedsprakig of (laat ons 't kind bij zijn naam noemen), naar de wijze van veelgeliefde tafelredenaars, langdradig te worden. ‘Is men hiervoor geheel gehoor, giet dan geen vloed van woorden uit en hang niet te ongepaster tijd den wijze uit.’ Over 't algemeen achtte hij 't de schoonste momenten van een feest als de muziek door de zaal ruischte, ‘de harmonie der tonen bij het wijngelag.’</p>
<pb n="349"/>
<p>Jonge menschen moesten bij zulke gelegenheden niet meer dan tweemaal het woord voeren, ook niet al was hun om meer verzocht geworden. Zij moesten zich wachten voor dat welbekend vervelend gesnap, wanneer een ander spreekt. Daarbij paste 't hun, ook in het wijndrinken maat te houden: ‘Rijs bij tijds op en nachtbraak niet, keer huiswaarts en wacht u voor lichtzinnigheid.’</p>
<p>De vriendelijke oude heer, die op deze wijs toonde wel eens te kunnen velen dat de zon in 't water scheen, mits de gloed en de warmte niet door het water werden uitgedoofd, was, al verder, voor zijn tijd een verlicht man. Droomen en wichelarij vinden in zijn oogen geen genade: hij die er aan hecht is als een ‘die naar een schaduw grijpt of den wind naloopt.’ Ook geeft hij, behoudens de erkenning dat de genezing van den Allerhoogste komt, aan dokters en apothekers de eer die deze geleerden verdienen, en ijverde daardoor op zijn manier tegen een verderfelijk fatalisme, dat zich den mantel der vroomheid brutaalweg om de schouders sloeg.</p>
<p>Ook het vervelende en naargeestige rouwklagen van Oud Israel, waarbij nog altijd menschen, die niets met het sterfgeval te maken hadden, zaten te krijten en te balken dat de voorbijgangers op de straat bleven stilstaan, wordt op gepasten toon aan de kaak gesteld. ‘Verzuim de begrafenis niet, draag zorg voor het lijk overeenkomstig den staat des overledene, ween bitterlijk, slaande op uwe borst en maak rouwmisbaar, naar hetgeen hij waardig is.’.... Maar daarna: ‘Wil dan van uwe droefheid u troosten, want uit droefheid komt de dood voort en zielesmart buigt de kracht neer’... ‘Den doode doet gij geen nut en uzelven berokkent gij schade’.... Ja, als hij die stof verder uitwerkt, wordt de oude heer zelfs wat al te nuchter en nadert zijn theorie tot het stoïcisme. ‘Laat met
<pb n="350"/>de rust van den doode ook zijne nagedachtenis rusten en troost u over hem, daar zijn geest is uitgegaan.’</p>
<p>Reeds meer dan genoeg. Als wij in dit boek der ‘vermanende wijsheid’ aan 't bladeren bleven, zou het portret misschien aan frischheid en kracht van uitdrukking verliezen, wat het aan nauwkeurigheid won. De aangehaalde spreuken zijn gansch voldoende om onze verbeelding binnen de grenzen te houden en een concreten vorm te geven aan onze indrukken.</p>
<p>Immers, als wij die indrukken samenvatten, zit Jezus Ben Sira in levenden lijve voor ons als de type van een rustig Israëlietisch burger, wien de goede trouw op het gezicht ligt, met wien niemand een loopje zou durven nemen, en wien tot in hoogen ouderdom de knieën geen oogenblik knikten als hij zijn schouders onder 't een of ander karreweitje had gezet. Ofschoon hij op verre na geen man als Luther was, kan 't ons toch niet verwonderen dat deze eerlijke Duitscher een bijzondere sympathie voor den joodschen philosoof gevoelde. De heer Dyserinck heeft terecht het oordeel van den hervormer tot motto gekozen: <hi rend="spat">Es ist ein nützlich Buch für den gemeinen Mann, denn auch alle sein Fleiss ist, dass er einen Bürger oder Hausvater gottesfürchtig, fromm und klug mache - dass mans wohl möcht nennen ein Buch von der Hauszucht - welches auch die recht geistliche Zucht ist und heissen sollt</hi>.</p>
<p>Maar in dat oordeel ligt de aanwijzing, niet alleen van de verdiensten, maar ook van de leemten in het werk van Ben Sira. De schrijver was een braaf Israëliet, die 't goed meende met zijn God en met zijn volk, maar de mantel van Elia was niet op hem gevallen en hij had niet in het Heilige der
<pb n="351"/>Heiligen verkeerd. Als elke vergelijking niet de eigenschap had mank te gaan, zou ik ter verduidelijking er bij zeggen, dat hij meer van Jacobus, den schrijver van den zendbrief, dan van Paulus, Johannes of zelfs van Petrus had; dat hij eer te vergelijken is met Hans Sachs, dan met den reus Kalvijn of met den diepdenkenden Melanchton. Er is meer overeenkomst tusschen hem en Montaigne, dan tusschen hem en Pascal.</p>
<p>'t Is waar, er leeft menige diep religieuse gedachte in dezen bundel. De lezing ‘van de Wet, de Profeten en de anderen’ heeft hem tot hooger idealen opgevoerd, dan die bevredigd worden door het vrome huisvaderlijke ‘welleven’. Maar nog afgezien van de omstandigheid dat die meer ingrijpende sententies voor een goed deel aan de Spreuken van Salomo of aan de Psalmen ontleend zijn (zoo niet gecopieerd, dan toch nagezongen), is bovendien, door de wonderlijke vermenging van wereldsche en hemelsche recepten, de geur van keuken en provisiekast over Sirach's arbeid gevaren en spreekt er iets huiselijks uit die bladen, 't welk even goed vervelen als bezielen, nu en dan zelfs ergeren of tot wrevel prikkelen kan. Er komt zoo licht een huisbakken smaak aan het manna uit den hemel, als 't in onze gewone ovens bewerkt is. Ook wordt het brood des levens er niet edeler en voedzamer door als men er krenten indoet. Men vergeve mij deze niet zeer fraaie vergelijking om de wille van de duidelijkheid....</p>
<p>Met dat ál zijn de spreuken van Jezus Sirach zeer kostelijke spreuken; ze behooren tot de schoonste gedenkstukken van den goeden zin der vromen in Israël; tot die soort van geschriften, waaraan vele ordentelijke burgers zich waarschijnlijk hebben vastgehouden toen de zeden begonnen te verbasteren en er zich breede en diepe scheuren vertoonden in de
<pb n="352"/>aloude hechté muren van het heiligdom der Joden. Nog eeuwen daarna mochten de kinderen er op wijzen als op een getuigenis van den degelijken geest hunner vaderen. En niet alleen dat deze spreuken van Jezus Sirach vermeld en geëerd werden zoodra men de deugden van een vroeger tijdperk ter sprake bracht, in de Latijnsche kerk werd dit geschrift, wat meer zegt, het eigenlijke handboek der moraal voor de catechumenen, terwijl het tevens diende om te worden voorgelezen in de openbare samenkomsten. Ja, bij de kerkvergadering te Trenthe nam de R.C. kerk deze uitspraken der wijsheid plechtig op in de rij harer canonieke boeken, verklaarde zij ze omkleed met hetzelfde goddelijk gezag waardoor de bekende heilige lijst van het Oude en Nieuwe Testament gestempeld werd tot een onfeilbaren regel voor geloof en wandel.</p>
<p>In de schatting der Protestanten staat deze bundel spreuken niet zóó hoog. 't Lijdt zelfs geen twijfel of hij zou, indien hij in den canon ware opgenomen, 't eerst van alle bijbelboeken voor de scherpgepunte critiek bezweken zijn. Evenwel, daar wij ten opzichte van zoo menig ander de critiek aan banden gelegd hebben en, over 't geheel, den ouden canon zonder veel omslag hebben overgenomen, is 't niet voldoende op het mindere gehalte van deze spreuken te wijzen, als wij willen verklaren waarom ze bij ons protestanten schitteren door hare afwezigheid. De vraag, waarom ze niet onder de canonieke boeken van het Oude Verbond zijn opgenomen, is dan ook door zeer geleerde schrijvers met zorg overwogen. De resultaten van Dr. Geiger zijn aan 't einde van de editie Dyserinck in 't kort vermeld.</p>
<p>Geiger meent dat de hoofdreden van die uitsluiting door, de schriftgeleerden, voornamelijk moet gezocht worden in de
<pb n="353"/>omstandigheid dat Jezus Sirach in het 10<hi rend="sup">de</hi> hoofdstuk zich zelven als schrijver van het boek noemt en 't dus geen pas gaf dat zijn werk, als dat van een bekend tijdgenoot, door de verzamelaars van den canon met de aureole der heiligheid gekroond werd. Evenals nog heden ten dage was ook destijds niemand een groot man voor zijn kamerdienaar en kon de weldaad der canonisatie alleen aan menschen, die lang gestorven en vergeten waren, worden toegekend. Al wat op naam van David of Salomo stond, werd geijkt als van goddelijken oorsprong en gezag. De mildheid waarmee men daarbij te werk ging en de weinige kieskeurigheid waarmee men tot zelfs het aanstootelijke een enkele maal gracieus wist door te slikken, bewijzen daghelder dat men een anderen maatstaf gebruikt heeft, dan de zoogenoemde innerlijke critiek aan de hand geeft.</p>
<p>Daarbij komt nu nog dat de schrijver ten aanzien van sommige leerstukken, als bijvoorbeeld dat der onsterfelijkheid en dat der Messiaansche verwachtingen, van de denkwijze der toenmalige schriftgeleerden afweek....</p>
<p>Gelukkig ondertusschen, dat het oordeel over de godsdienstige en zedelijke waarde van een boek hoe langer hoe minder beheerscht wordt door de vraag of 't op de lijst der geopenbaarde waarheden prijkt of niet. Ook op dat gebied heeft het officieele aanmerkelijk van zijn prestige verloren; we durven tegenwoordig zelfs een boek, dat op den Index staat, als religieus of moreel aanbevelen.</p>
<p>Het groote voordeel daarvan is, dat we nu ook niet altijd en overal met dezelfde maat behoeven te meten. Terwijl wij de spreuken van Salomo boven die van onzen vriend Sirach plaatsen en zelfs niet schromen aan die van meer moderne schrijvers, bij gelegenheid, den voorrang toe te kennen, blijven
<pb n="354"/>wij niettemin met billijken lof zijne eigenaardige verdienste huldigen en de lezing zijner spreuken bij jong en oud aanbevelen, al zouden wij ze niet recommandeeren willen voor de openbare godsdienstoefening of voor de catechisatie.</p>
<p>Zelfs doen wij Ben Sira geen onrecht als wij belangstellenden aanraden, niet dan met mondjesmaat en bij lange tusschenpoozen van zijn letterkundig gerecht te proeven. Meer nog dan van de spreuken Salomo's en de psalmen David's geldt van de wijsheid Sirach's dat zij bij regelmatige lectuur, van 't begin tot 't einde doorgezet, iets vermoeiends, iets eentonigs, iets afmattends, ja, laat mij zeggen, iets taais heeft. Wij zijn nu eenmaal zoo georganiseerd dat we onze aandacht noode bij mekaar kunnen houden als men ons in één teug, in meer dan vijftig hoofdstukken, p.m. vijftienhonderd spreuken wil doen slikken, waarvan bovendien nog de meeste tot gemeenplaatsen geworden zijn, niets piquants hebben, ja, om 't maar weer in goed Hollandsch te zeggen, waarheden als koeien op plechtigen en hoogdravenden toon afkondigen.</p>
<p>Immers, 't kan zijn dat het aan mij ligt, maar ik kan mijn ongeduld niet bedwingen als men mij in vollen ernst wil doen opmerken dat ‘de wijze vertrouwen beërft onder zijn volk en zijn naam in eeuwigheid zal leven;’ dat ‘een snapachtig mensch de schrik eener stad is en wie voorbarig met zijne woorden is, gehaat wordt;’ dat ‘men een man niet moet prijzen om zijne schoonheid en een mensch niet verachten moet om zijn uiterlijk;’ of dat ‘er zijn die zich vermoeien in hunnen arbeid en door overhaasting nog meer te kort komen.’</p>
<p>Als ik gedoemd was elken morgen een gedeelte van zulke spreuken achter elkaar te lezen of, nog erger, een soort van gelegenheidsgezicht moest zetten wanneer mij deze en
<pb n="355"/>soortgelijke onbetwistbaarheden deftig en plechtig door een man met een witte das, staande voor het aangezicht der gemeente, werden opgedreund -; ik hield het niet uit. Ik zou dan protesteeren tegen dezen spreukenbundel, gelijk mijn gemoed in stilte menigmaal geprotesteerd heeft tegen een slecht gekozen psalm, of tegen een caput uit Salomo's boeken, dat vader Broes of Trommius den voorganger bij de openbare godsdienstoefening had aan de hand gedaan.</p>
<p>'t Is dus voor mij, die de spreuken van Jezus Sirach nu met volle vrijheid van oordeel en keus doorbladerd heb, werkelijk een oorzaak van blijdschap dat ze <hi rend="spat">niet canoniek</hi> zijn. Nu toch behoef ik mij niet vervreemd te achten van het geloof der vaderen noch vrees te koesteren voor uitsluiting uit de gemeenschap der heiligen, als ik ze met dezelfde gevoelens en gewaarwordingen lees waarmee ik naar de <hi rend="spat">Maximes</hi> van onze moderne spreukendichters luister. Ik durf gul en openlijk glimlachen als vader Sirach in zijn huisvaderlijke chambrecloak voor mij staat. Ik durf dezen profeet van het gezond verstand en van de burgerlijke moraal de hand drukken wanneer hij mij van zijne huiszorgen spreekt, alsof het de rampen van het volk Gods en de oordeelen over Jeruzalem betrof. Ah, ik ken die zorgen. Ik weet hoe ze ons kunnen drukken en kwellen. Ook weet ik bij ervaring hoeveel wijsheid en liefde er kan gelegen zijn in een vader- of moederlijke vermaning, waardoor een kinderlijke hebbelijkheid of kwade gewoonte wordt gegispt. Jongens! zit recht en gedraagt u welvoeglijk aan tafel, hoor ik Ben Sira zeggen, en ik vind dat in zijn mond een zeer nuttige en zeer goede vermaning, omdat Ben Sira geen profeet maar eenvoudig een braaf en verstandig huisvader was.</p>
<p>Er is verscheidenheid van gaven en niet voor iedereen is
<pb n="356"/>'t een zegen als hij heilig wordt verklaard. De kroon der onfeilbaarheid valt zwaar te dragen. 't Is niet enkel met het oog op de jongste gebeurtenissen als ik plechtig verklaar aan de ijzeren kroon van Italie nog de voorkeur te geven.</p>
<p>Of waarom zouden wij 't niet vrijmoedig zeggen? De zaken van menigen bijbelschrijver, die nu een eereplaats in den canon bekleedt, zouden vrij wat beter staan als hij door een toeval (het toeval heeft, zegt men, een groote rol gespeeld op de Synode's tot vaststelling van de boekenlijsten des geloofs), als hij, zeg ik, door een gelukkig toeval onder de apocriefen verzeild ware. 't Is immers uitsluitend aan die canonieke waardigheid toe te schrijven dat velen zich omtrent boeken als het hooglied van Salomo of als de onnavolgbaar schoone bundel poëzie van Job durven uitlaten als betrof het Eugène Sue of Alexander Dumas. ‘Wat een nonsens,’ zeggen deze liberalen à la Jan Rap, ‘om zulke geschriften onder de heilige boeken op te nemen! Koning Salomo moest zich schamen dat hij, een gezalfde Gods en een man van groot gezag in geloofszaken, zoo'n boekje als het Hooglied gedicht heeft; en die wijsgeer uit het land van Uz mocht waarlijk wel willen dat hij aan zijn booze kwalen gestorven was, eer hij de pen op 't papier zette om de wereld te verrijken met zijne klachten of, wat erger is, met zijn ongodsdienstige philosophie....’</p>
<p>Nu, ik weet wel dat men zulke platkoppen met eenige moeite den mond kan snoeren, tenzij men, den korteren weg volgend, hen stilzwijgend voorbij mocht gaan; maar dat is toch altijd minder aangenaam en zeer bepaald teleurstellend voor de vrome zielen, die bij zoo'n gelegenheid allicht iets te hooren krijgen, wat hen pijnlijk aandoet. Immers, eenmaal aan terechtwijzing beginnend, moet men de geheele Inleiding op het Oude Testament van voren af
<pb n="357"/>behandelen en daarbij splinternieuwe beginselen van schriftuurlijk onderzoek aan de hand doen. Hoeveel gemakkelijker en aangenamer zou 't niet zijn, als er in 't geheel geen canon bestond!</p>
<p>Ha! Wat zouden wij ons veel rustiger voelen indien de vraag naar den dichter van het Hooglied geen <hi rend="spat">crimen laesae majestatis</hi> ‘daarstelde’! Wat zouden wij prettige uren met hem doorbrengen als we, volkomen zekerheid omtrent de authenticiteit van dat erotisch lied verkregen hebbende, den koninklijken bruidegom durfden begroeten met een wereldsch gezang, zooals ieder onzer gedicht heeft toen hij zijne Sulamiet voor 't eerst aanschouwde en in eigen persoon de trillingen bespeurde van die teedere snaren der liefde, die, eeuw in eeuw uit, gelijksoortige tonen hebben voortgebracht in een konings- en in een dagloonershart!</p>
<p>Met den waardigen zoon van Sirach zijn wij te dien aanzien op den meest gewenschten voet. Als hij professor te Leiden was, zouden zijne studenten hem zeker een vertrouwelijken bijnaam geven en toch geen college overslaan. Als ze eens wat lang gewacht hadden met hun tentamen, zouden zij gerust met hem gaan praten over 't geval. En als hij hun een goeden raad gaf, zouden ze luisteren...</p>
<p>Voorwaar, die positie is mooier dan die van een <hi rend="spat">Vir Canonicus</hi> met al de emolumenten aan die betrekking verbonden!</p>
<p>&nbsp;</p>
<p>Doch genoeg over Jezus Sirach, den schrijver van onze spreuken. Gaan wij over tot zijn kleinzoon, die de spreuken uit het Hebreeuwsch in 't Grieksch vertaald heeft.</p>
<pb n="358"/>
<p>Oogenschijnlijk weten wij van dezen kleinzoon nog minder dan van den grootvader. Om te beginnen is reeds zijn naam voor ons een ondoordringbaar geheim. Toch heeft hijzelf ons een en ander verteld wat tot recht verstand en waardeering van zijn arheid niet onbelangrijk is en ons in staat stelt, evenals wij dit bij Jezus Sirach gedaan hebben, ons van 's mans karakter een vrij goede voorstelling te vormen.</p>
<p>‘Toen ik dan, in het 38<hi rend="sup">e</hi> jaar onder Euergetes in Egypte kwam en er tijdelijk verblijf hield, vond ik er een niet gering verschil van onderwijs; hoogst noodzakelijk nu achtte ik het, om zelf met ijver en lust mij aan de vertaling van dit boek te zetten; want gansch onvermoeid verzamelde ik veel kennis in dat tijdsverloop, om het boek na zijne voltooiing uit te geven, ook voor hen, die in den vreemde willen leeren en zich voorbereiden om naar de wet zedelijk te leven.’</p>
<p>Ziedaar woorden uit den mond van ‘den kleinzoon’ zelven. Als ik ze nauwkeurig bekijk, komt het mij voor dat deze man een halfbakken geleerde en een vrij bekrompen orthodoxe Jood uit Jeruzalem moet geweest zijn. Dan vind ik 't zeer verklaarbaar dat hij, ondanks zijn goeden wil en ijver, aan de nagedachtenis van zijn grootvader zoo'n slechten dienst heeft gedaan.</p>
<p>De ‘kleinzoon’ komt in Egypte en houdt daar tijdelijk zijn verblijf, óf omdat hij een handelsman was, óf omdat hij voor zijn plezier reisde, óf omdat hij een zending van het joodsche Sanhedrin in de hoofdstad had, misschien wel de synagogen en scholen buitenslands moest inspecteeren.</p>
<p>'t Eerste komt mij verreweg 't waarschijnlijkst voor, daar uit het verband schijnt te blijken dat zijn tijdelijk verblijf onafhankelijk was van de in kerk en school opgedane ervaring. Tegen het laatste schijnen zeer bepaald de bokken, door hem
<pb n="359"/>géschoten, te getuigen. De hoofden der joodsche gemeente in Jeruzalem zouden ongetwijfeld niet iemand met gebrekkige kennis hebben uitgezonden, als zij door een ooggetuige wilden doen opnemen hoe 't in Alexandrië gesteld was.</p>
<p>Ik durf dus veilig aannemen dat ‘de kleinzoon’ een handelaar was en, zich in het opgegeven jaar toevallig te Alexandrië bevindende, ongezocht aanleiding vond om wat meer van nabij met den toestand van het godsdienstig onderwijs aldaar bekend te raken. Als een rechtgeaard orthodoxe Jood is hij toen geschrikt van het verschil tusschen de onderscheiden leeraars. Daarom kwam 't hem <hi rend="spat">hoogst noodzakelijk</hi> voor, een handboek te schrijven. Zoodra alle leeraars hetzelfde boek gebruikten, zou de heilige geest weer in vrede kunnen neerdalen op elke kerk en elke school.</p>
<p>Te midden van allerlei andere drukten en bemoeiingen zette hij zich daarom ijlings neer en vertaalde, zonder lang te aarzelen, het geschrift van zijn grootvader in 't Grieksch. 't Was immers een heilig boek in zijne familie. Zijn vader had hem naar de beginselen van dat boek opgevoed en hem de spreuken, die konden dienen om zijnen zoon tucht en gehoorzaamheid in te prenten, vanbuiten laten leeren. Hijzelf had het altijd bij zich en las er thuis elken morgen en avond zijnen kinderen uit voor. 't Zou dus ook voor de Alexandrijnsche jeugd een uitmuntend lees- en leerboek zijn, waaruit zij wijsheid konden leeren om de wet en de profeten te beter te verstaan.</p>
<p>De bedoeling van ‘den kleinzoon’ was dus in allen deele nobel. Het beginsel, waarmee hij de spreuken vertaalde en uitgaf, kan den toets gerust doorstaan.</p>
<p>Iets anders is 't of ‘de kleinzoon’ berekend was voor de taak die hij op zich nam; of hij evenzeer om de uitvoering te prijzen is als om de piëteit waardoor hij zich liet bestu-<pb n="360"/>ren. ‘Ik achtte het hoogst noodzakelijk,’ zegt hij, ‘om zelf met ijver en lust mij aan de vertaling van dit boek te zetten’.... Maar eilieve, wat baten ijver en lust als men niet genoeg Hebreeuwsch kent en ten aanzien van het Grieksch herhaaldelijk 't verwijt moet hooren, dat een plaats niet te verstaan of, zooals wij 't minder parlementair zouden uitdrukken, verklaarde onzin is? Dat dit oordeel niet te hard is, kunt gij zelf nakijken.</p>
<p>'t Is waar dat het quaestieus blijft of ‘de kleinzoon’ de schuld draagt van al die plaatsen, welke Dyserinck aan den voet der bladzijde als ingeschoven of van eene andere hand afkomstig heeft genoteerd. Doch zeer stellig komen op zijne rekening plaatsen als hoofdstuk 10, 27, waarvan D. zegt: ‘De Grieksche tekst is hier niet in orde.’ Ook is 't zijn schuld dat 25, 15 verkeerd vertaald werd en dat hij op meer dan eene plaats het getal der zelfstandige naam- en persoonlijke voornaamwoorden heeft verward.... Doch waartoe een en ander te citeeren? De heer D. geeft aan het eind van 't boek een menigte plaatsen, ‘waarvan men op grond van den Griekschen tekst als vrij zeker mag beschouwen, dat de vertaler ze heeft misverstaan.’</p>
<p>En hoe kon 't ook anders? Ondanks al zijn ijver en lust is iemand die een reizend en trekkend leven leidt, de man niet om spreuken te vertalen. Wij weten allen hoe moeilijk 't al is, onze reisindrukken gedurende de reis in schrift te stellen. De meesten wachten daarmee tot ze thuis zijn. En dan spreuken vertalen!!..</p>
<p>‘De kleinzoon’ belijdt dan ook oprecht dat hij eigenlijk maar half op de hoogte was, toen hij het plan tot zijn arbeid opvatte. ‘Gansch onvermoeid verzamelde ik veel kennis in dat tijdsverloop.’ Nu, dat kan ons op zichzelf niet
<pb n="361"/>anders dan veel plezier doen. Maar nog beter ware 't wellicht geweest als hij de heele zaak eenvoudig aan een deskundige had overgedragen.</p>
<p>Terwijl toch ‘de kleinzoon’ zich verontschuldigt omdat hij ‘in de met zorg bewerkte vertaling van eenige spreekwijzen de kracht niet heeft teruggegeven;’ terwijl hij ons vertelt dat ‘de woorden bij de overzetting niet volkomen hetzelfde uitdrukken wat men oorspronkelijk in het Hebreeuwsch leest;’ ja, dat dit ‘niet alleen dit boek maar ook de wet zelve en de profeten en de overige schriften geldt, die bij de lezing in het oorspronkelijke een niet gering verschil opleveren,’ hebben Dr. Horowitz en anderen de corrupte plaatsen alleen kunnen herstellen door het Grieksch van den kleinzoon weer terug te brengen tot den vermoedelijken tekst van het Hebreeuwsch van den grootvader. ‘Op vele plaatsen is,’ zegt D., ‘het Hebreeuwsch fout gelezen, met verkeerde klinkers of door verwisseling van medeklinkers.’</p>
<p><hi rend="spat">Summa summarum</hi> vind ik dat de letterkundige reputatie van Jezus Sirach door den kleinzoon al heel weinig is ontzien; dat deze bij het pieuse werk, dat hij op zich nam, te weinig piëteit heeft gebruikt, omdat de onderneming boven zijne krachten ging. Ik wensch al mijn vrienden, zoo geen braver, dan toch knapper kleinzoons toe!...</p>
<p>Nu moet ik tot verontschuldiging van den vertaler zeggen dat het tijdstip, waarop hij zijne taak aanvaardde, niet bijzonder gunstig was voor zoo'n moeilijk werk.</p>
<p>De joodsche staat had kwade dagen beleefd en onder de Maccabeën een militair-geestelijk karakter gekregen. Johannes Hyrcanus trachtte tevergeefs aan de politiek wat stabiliteit te geven. Het Sanhedrin deed zijn best om hetzelfde op kerkelijk en geestelijk gebied te doen; maar welk Sanhedrin
<pb n="362"/>kan alles? Wat meer zegt, welk Sanhedrin brengt niet zijn eigenaardige fouten en kleinigheden mee, zoodra 't aan het werk gaat?</p>
<p>‘De kleinzoon’ was dus (misschien tegen zijn schuld, maar bepaald in flagranten strijd met den vrijeren geest van zijn grootvader) tot de bekrompen opvatting gekomen, dat ‘zij die lust tot leeren hadden, steeds verder zouden komen in een leven naar de wet, door ook aan dit boek zich te houden;’ of, met andere woorden, tot de meening dat het boek van zijn grootvader alleen dan nuttig zou zijn, als 't tot een handboek, tot een soort van zedekundig-godsdienstigen codex bestemd werd.</p>
<p>Als ‘de kleinzoon’ zijn grootvader beter begrepen en niet onder den invloed van een geestdoodend rabbinisme geleefd had, zou hij er misschien toe zijn gekomen om zijnen hoogvereerden voorzaat een zuiver maatschappelijk-ethisch karakter toe te kennen; en daardoor had hij hem mogelijk bewaard voor de canonisatie, of voor de pretensie van zijne bewonderaars dat hij die hoogste kerkelijke eer waardig is. Gelijk ik boven heb trachten aan te toonen, zou de populariteit van den grootvader daardoor reeds aanstonds veel gewonnen hebben, zou hij niet na korte dagen van glorie tot de duisternis der Apocriefen zijn verwezen. De kleinzoon had een man in den smaak van Luther moeten zijn!</p>
<p>Deze spreuken toch hadden nooit beperkt moeten blijven binnen de muren der synagoge, of der gehoorzaal van den een of anderen rabbijn. Ze zijn blijkbaar bestemd voor alle kringen en menschen. De regels voor de samenleving, die zij bevatten, zijn te schoon en te bruikbaar om niet door te dringen tot alle paleizen en hutten. Als ‘de kleinzoon’ aan iederen waard van de karavanseraï's, waar hij op zijne reizen den nacht doorbracht, een exemplaar had ter hand gesteld,
<pb n="363"/>zou het volgende geslacht ze hebben geciteerd als zoovele voorschriften van het gezond verstand en van den eerlijken wandel. Op de muren der steden zou Jezus Sirach dan zijne wijsheid geschreven hebben. Met de practische opmerkingen van dezen joodschen wijsgeer zou men elkaar op straat hebben begroet. De moeder zou ze haar kinderen hebben leeren spellen en de vader had zijnen zoon een bundel dier wijsheid meegegeven, als deze voor 't eerst de wijde wereld inging.</p>
<p>Een spreuk toch is een heel ander ding dan een psalmvers. Als een spreuk niet overgaat in het bloed van levende menschen, dan bereikt zij maar de helft van hare bestemming. Uit het leven voortgekomen, is in de spreuk de vitale kracht der gedachte als 't ware belichaamd.... hm!....</p>
<p>En welk middel is gereeder bij de hand, als men 't een of ander aan die vrije beschikking van het volk wil onttrekken, dan het kerkelijk stempel, de nimbus van het heilige en gewijde? Vooral wanneer 't uit zijn aard niet geschikt is voor een zoo ernstige en officiëele behandeling, zal een boek met spreuken onder het patronaat van priesters en rabbijnen, zonder verder geweld, vanzelf aan zijn ware bestemming onttrokken worden. De os Apis was zoo goed als andere ossen bestemd om geslacht en opgegeten te worden. Evenwel, door hem tot een godheid te maken, heeft de Egyptische priesterschaar het beest gedoemd om hoegenaamd geen goed of kwaad te doen. 't Blijft immers een waarheid dat niets in de wereld goed kan doen, tenzij 't op zijn plaats en nommer voorkome? Nooit had ‘de kleinzoon’ aanleiding moeten geven dat de spreuken van zijn grootvader eerst voor de catechisatie in beslag genomen en later gecanoniseerd konden worden. Ik zal er dan ook maar rond voor uitkomen: Ik wou dat ‘de kleinzoon’ gezorgd had dat de spreuken van zijn grootvader het karak-<pb n="364"/>ter van een wereldsch boek hadden behouden; dat hij ze niet had uitgegeven als een boek waardoor ‘zij die lust tot leeren hadden, steeds verder konden komen in een leven naar de wet;’ dat hij zijn grootvader niet had aanbevolen als een man ‘die zich allengs meer had gewijd aan het lezen van de Wet en de Profeten en de andere boeken der vaderen,’ maar als een man van veel levenswijsheid en ervaring, die zijne eigenaardige eerlijke inzichten had in hetgeen wij menschen behooren te doen en te laten.... Ik wou dat hij deze spreuken had uitgegeven, niet als de vruchten van rabbinale wijsheid, maar als leekedichtjes van een Israëliet, in wien geen bedrog was.</p>
<p>Gelooft ge niet dat dit zijn nut gehad zou hebben, vooral in Alexandië waar Joodsche en Grieksche beschaving om den voorrang streden, de Wet en de Profeten meer en meer dreigden besmet te worden met wijsgeerige en kaballistische kleingeestigheid? Als ‘de kleinzoon’ helderziende genoeg geweest was om rond en open te zeggen: ‘de spreuken mijns grootvaders zijn recepten van allerlei aard voor hem die goed wil leven en als een ordentelijk man sterven; wat zij aan verhevener gehalte bevatten, dat vindt gij even goed en beter in de Wet en de Profeten, maar het middel om 't leven aangenaam en gezellig door te brengen vindt ge nergens beter dan hier’.., dan zou het, geloof ik, meer nut gesticht hebben dan nu, en reeds lang in veel ruimer kring gelezen zijn.</p>
<p>Ptolemaeus VII, die ondanks zijn beestachtigheden den eernaam van Euergetes II aannam, zou ze zich dan misschien aan het dessert hebben doen voorlezen en allicht had hij hier of daar een spreuk gevonden die hem dwars in zijn maag was blijven zitten. Deze ‘dikbuik’ (Physkon) was immers op zijn manier een beschermer van kunsten en wetenschappen. Al
<pb n="365"/>deed hij 't wat <hi rend="spat">militairement</hi>, hij liet toch ijverig handschriften van allerlei soort verzamelen. Zonder twijfel zou hij of een zijner geleerden dus wel ontdekt hebben dat de spreuken van Jezus Sirach een voor die dagen zeer opmerkelijke letterkundige waarde hadden.</p>
<p>Nu bleef alles tot den kleinen kring der wijsbegeerigen beperkt, werd Jezus Sirach al spoedig een schrijver wien men tegen Salomo en David opwoog, voor wien men de hulde der jongeren vorderde, 't zij ze hem begrepen en waardeerden of niet. Hieronymus, die in de 4<hi rend="sup">e</hi> eeuw na Chr. leefde, heeft naar zijn zeggen het oorspronkelijke nog even gezien. Daarna is het den weg van alle oorspronkelijken gegaan en spoorloos verdwenen. De catechumenen dreunden nog een poos de Grieksche vertaling van den kleinzoon op. Daarna kwamen de twisten over den canon en vonden de kieskeurige rabbijnen er een luchtje aan. Dit alles had kunnen voorkomen worden als 't hun nooit onder den neus gehouden was, en ‘de kleinzoon’ had daar heel wat aan kunnen doen.</p>
<p>&nbsp;</p>
<p>Van den kleinzoon van Jezus Sirach, die het Hebreeuwsch van zijn grootvader in gebrekkig Grieksch vertaalde, kom ik op den heer Dyserinck, die het Grieksch op zijne beurt in 't Hollandsch overbracht. Evenals den grootvader en den kleinzoon, willen wij trachten ook dezen vertaler uit zijn werk te leeren kennen.</p>
<p>Laat mij reeds dadelijk zeggen dat de indruk, door mij van Dyserinck's arbeid verkregen, zeer gunstig is, in verband met al het bovengezegde over canoniek en niet-canoniek, over heilige en wereldlijke geschriften.</p>
<p>Wij weten van de aanleiding die de heer Dyserinck vond
<pb n="366"/>om een nieuwe bewerking van deze spreuken te geven, niets anders dan wat Prof. Kuenen's voorrede er van zegt. D. had onder de apocriefen juist het boek van Jezus Sirach gekozen, omdat het naar zijne meening groot nut kon stichten als 't in een leesbare vertaling onder de oogen van het publiek gebracht werd. Hij was 't dus hoogstwaarschijnlijk geheel eens met de gunstige opinie van Kuenen zelven, toen deze schreef: ‘Vele van de zedekundige lessen en vermaningen van Jezus Sirach munten uit door fijnheid en juistheid en ademen een diep godsdienstigen geest. Ook hier, evenals in de Psalmen, worden de profetische ideeën ondersteld, ontwikkeld, toegepast; treedt daar de religieuse zijde op den voorgrond, hier het zedelijk element, waarvan dan ook al de rijkdom en voortreffelijkheid openbaar wordt.’ En ofschoon ik voor mij dien lof wel een weinigje overdreven vind, wil ik gaarne erkennen dat de zorgvuldigheid, waarmee de heer D. zijne taak heeft afgewerkt, geheel in overeenstemming is met die hooge waardeering van den joodschen wijsgeer.</p>
<p>‘Wat nu de bewerking van Dyserinck zelven betreft,’ vervolgt Prof. Kuenen, ‘wensch ik eenvoudig op te merken, dat hij zich met haar ten doel heeft gesteld om den beschaafden lezer de vruchten voor te zetten van den arbeid, die in de laatste jaren aan het beter verstand van de Spreuken van Jezus Sirach is ten koste gelegd.’</p>
<p>Dat zullen sommigen een schralen lof noemen, maar als ik daarin met hen verschil, heb ik er beter redenen voor dan zij.</p>
<p>Zij (en deze lieden behooren gewoonlijk tot het droge soort), zij meenen dat een dergelijke populaire bewerking een vrij gemakkelijk werk is; dat hij, die de vruchten ‘voorzet,’ welke anderen hebben geënt, gekweekt en geplukt, een onverdienstelijke taak verricht, welke hoogstens aanspraak mag maken op
<pb n="367"/>den lof van nauwgezetheid (dien wij dan ook maar vast aan den heer D. hebben uitgereikt, uit vrees dat hij eens niets anders dan dat mocht ontvangen).</p>
<p>'t Zou volgens deze heeren een heel ander geval zijn als D. den oorspronkelijken Griekschen tekst eerst gezuiverd en geëmendeerd had; als hij, in plaats van nu maar door dik en dun heen naar een sierlijke, voor den beschaafden lezer behoorlijk toebereide vertaling te streven, gezorgd had dat er hier en daar, al was 't dan ook maar een enkele corrupte plaats ware hersteld.</p>
<p>Zulke corrupte plaatsen zijn er, gelijk we gezien hebben, in de Grieksche uitgave van ‘den kleinzoon’ bij menigte. Blijkens een paar plaatsen, waarop ik reeds gewezen heb, zag de heer D. zelf hier en daar er geen kans op den rechten zin te vatten en schijnt ook de erkende wetenschap van Prof. Kuenen te kort geschoten te zijn. ‘Gelukt het ons,’ schrijft deze, ‘uit de door hem gebezigde woorden den Hebreeuwschen tekst, dien hij voor zich had, met zekerheid op te maken, dan weten wij ook gewoonlijk, wat de oorspronkelijke auteur bedoelde. Doch niet altijd slagen wij daarin, zoodat de beteekenis van menige spreuk onzeker blijft.’</p>
<p>En toch durfde D. den geheelen bundel met zijn corrupte plaatsen opnieuw vertalen, ja, hier en daar aan den voet der bladzijde brutaalweg erkennen dat de boel in de war is? De corrupte plaatsen zijn niet opengelaten, maar onder protest vertaald geworden; dat mag immers niet?</p>
<p>Zooals ik zei ben ik 't met de bedoelde hoogstachtenswaardige geleerden niet eens. Het is me daarbij een wezenlijk genoegen op te merken dat onze professor aan de Leidsche academie evenmin aan zoo'n overdreven purisme gehecht heeft. Zonder zich om die kamergeleerdheid te bekommeren, wijst hij eenvoudig op een andere verdienste in het
<pb n="368"/>werk van D., die rijkelijk tegen dat gemis van hooge conjecturaalcritiek kan opwegen.</p>
<p>‘Waar wij ons vleien mogen, de meening van den spreukendichter te vatten,’ schrijft Kuenen in éénen adem met het zooeven geciteerde, ‘is het dikwerf lang niet gemakkelijk, haar weer te geven in goed Nederlandsch en in een vorm, die van het origineel niet al te ver afwijkt.’... Neen, dat is zonder twijfel lang niet gemakkelijk, dat is in 't oog van hen die met die soort van arbeid hebben omgegaan, een (minstens) evengroote verdienste als het smeden van een nieuwe conjectuur op het Grieksch van den kleinzoon, of op 't Hebreeuwsch van den grootvader. Het is te meer verdienstelijk naarmate het bij een geschrift als dat van Jezus Sirach een hoofdvereischte is, zal 't ooit aan zijne bestemming beantwoorden, zullen zijn spreuken in waarheid spreuken worden. ‘Niet het minst op dit gedeelte van zijne taak heeft Dyserinck zich ijverig en met volharding toegelegd,’ voegt Kuenen er bij. ‘Daarbij steunde hem de overtuiging, dat de zoon van Sirach ook in deze eeuw bij velen een geopend oor zou vinden, wanneer hij tot hen sprak in hunne eigene taal.’</p>
<p>Ik ben 't volkomen eens met den heer Kuenen, dat die overtuiging van D. een zeer respectable overtuiging is. Ik haast mij er bij te voegen dat D. alleen op dát standpunt zooveel werk van het Hollandsch heeft mogen maken. Slechts bij een geschrift dat uit zijn aard geschikt is om door de kinderen dezes tijds als het hunne te worden overgenomen, verkrijgt een vertaler het recht om naar de hoogste familiariteit te streven en zelfs in het <hi rend="spat">zeer alledaagsche</hi> te vervallen als het voor duidelijkheid en kracht van uitdrukking dienstig kan zijn.</p>
<p>De heer D. heeft van die vrijheid een ruim gebruik gemaakt.
<pb n="369"/>Zijn vertaling verkrijgt daardoor hier en daar zelfs een tintje van humor, die onzen vriend Jezus Sirach niet misstaat.</p>
<p>Reeds heeft de opmerkzame lezer (en Los en Vast heeft gelukkig geen andere dan opmerkzame lezers) mij een paar plaatsen zien citeeren. Ik voeg er hier nog een paar bij, met de plechtige verzekering dat er een menigte voorhanden is.</p>
<p>In hoofdstuk 6, spr. 36 lees ik: ‘Ziet gij een verstandige, ga vroegtijdig tot hem en uw voet loope den drempel zijner deur plat.’ Dit zou <hi rend="spat">plat</hi> wezen als Jezus Sirach geen Apocrief was.</p>
<p>‘Geef uwe ziel niet aan treurigheid over en kwel uwe ziel niet met tobberij,’ een uitdrukking die mij aan oude vrouwtjes met warme stoven doet denken, maar waarschijnlijk juist daarom te beter den zin teruggeeft. Wij kennen allen die eigenaardige naargeestigheid zonder grond en zonder bitterheid, maar vol verveling en kleingeestigheid, welke gevoeglijk kan vergeleken worden bij het leven van een ouden wilgeboom aan den rand van een moddersloot, of bij het voortsukkelen van een lekke trekschuit met een kreupel paard er voor. 't Zelfde geldt van de spreuk: ‘Beter de dood dan een bitter leven en de eeuwige rust dan een aanhoudend sukkelen.’ Voorts bereikt in de gezondheidsregelen, door Jezus Sirach aan de hand gedaan, het familiare in de Nederlandsche vertaling zijn toppunt. Wij lezen van ‘neiging tot braken,’ ‘snijding in het lichaam,’ ‘bezwaard zijn door spijzen’, van ‘slokdarm’ en dergelijke; zeker niet tot schade van het origineel, maar voor den modernen lezer een ware verrassing.</p>
<p>Ook uitdrukkingen als ‘de baas blijven,’ ‘een mannenhart dat soms meer te vertellen heeft dan zeven wachters,’ iemand ‘die in bombazijn zich kleedt,’ ‘het bont en blauw slaan van eenen boozen slaaf’ -, ook zulke uitdrukkingen toonen dat de heer D zijn werk dat hij onder handen had op
<pb n="370"/>den rechten prijs heeft geschat. De Apocrief verdiende in zijn oog zooveel mogelijk tot een boek der <hi rend="spat">Hauszucht</hi> voor Nederlandsche burgerlui gemaakt te worden. Niet om in de kerk voorgelezen, niet om door onze zonen en dochteren geextemporiseerd te worden als zij het gewichtige moment hunner openlijke belijdenis naderen -, maar om op de tafel van den huisman te liggen naast vader Cats en in de plaats van Smytegelt en à Brakell, is deze Jezus Sirach ons van God gegeven. En daarom mocht de vertaler niet bang wezen voor een woord of phrase die hij preutsche dames en nuffige litteratoren onder de verdenking ligt van triviaal te zijn. Hij moest zijne moedertaal ‘in bombazijn’ durven kleeden en de geijkte bijbeltermen ‘bont en blauw’ durven slaan.</p>
<p>Als mijne lezers dus willen weten wat voor een man de heer Dyserinck is, zullen zij 't best doen deze opmerkingen voor den geest te houden en de Nederlandsche vertaling van Jezus Sirach uit dit bepaalde oogpunt te beschouwen. Zij, die aan de geijkte termen van de psalmen David's en aan de spreuken van Salomo gewend en daarop bijzonder gesteld zijn, zullen verstandig doen hun smaak aan deze goed-Nederlandsche vertolking eens te oefenen. 't Geldt hier immers een apocrief en geen bijbelschrijver? Ik heb de goede verwachting dat zij daarvan ook voor hunne methode van bijbellezen, gelijk voor hunne kennis van de Nederlandsche taal geen onbelangrijk voordeel zullen plukken.</p>
<p>Verder zij nog erkend dat de heer D. zich veel moeite heeft gegeven om zoo volledig mogelijk alles te verzamelen, wat sinds 1800 in 't buitenland en ten onzent over Jezus Sirach en zijn spreuken geschreven is. Als hij al die monographiën ook <hi rend="spat">gelezen</hi> heeft, beklaag ik hem.</p>
<pb n="371"/>
<p>'t Is zeker geen geringe aanbeveling voor de nieuwe bewerking van de spreuken van Jezus Sirach, dat Prof. Kuenen haar met een voorrede heeft voorzien,</p>
<p>Als ik die voorrede <hi rend="spat">hoogst</hi>belangrijk noemde, zou ik in de eerste vierentwintig uur niet in den spiegel durven kijken. Maar ze is welwillend. Zij doet, zooals wij gezien hebben, het eigenaardige van D.'s arbeid eigenaardig uitkomen en ge weet, dat kan men niet van alle voorreden zeggen. Daarbij rakelt zij de herinnering aan onzen verdienstelijken Vissering nog eens op en dat is op zichzelf een goede zaak.</p>
<p>Onze Vissering is bij zijn leven een vergeten domine van een kleine vergeten Doopsgezinde gemeente geweest, en heeft het grootste deel van zijn leven doorgebracht in een dorp dat alleen op de kaarten van het Ministerie van Oorlog en, als ze eenmaal in dien hoek zullen gekomen zijn, misschien ook op die van de Waterstaat zal voorkomen. - Zijn groote verdiensten op het gebied der bijbelvertaling zijn, behalve door de faculteit te Groningen, alleen voor een beperkten kring door een paar deskundigen gehuldigd. Het groot publiek heeft, ondanks de twee editie's die er van Vissering's vertaling van het Nieuwe Testament verkocht zijn, dien arbeid nog bij lange na niet genoeg gewaardeerd.</p>
<p>En toch mocht de ijverige werkman verwacht hebben dat juist het groot publiek hem voor al zijn moeite en vlijt zou hebben schadeloos gesteld; dat men juist van dien kant zou hebben opgemerkt hoeveel goeds en schoons wij van den nederigen en bescheiden arbeider in de stille dorpspastorie ontvingen. 't Is zijn eerste en grootste zorg geweest het Nieuwe Testament tot een boek voor onzen tijd en een boek voor onze huiskamer te maken. Daarom heeft hij, als 't er op aankomt, misschien nog meer tijd aan het bijwerken van het
<pb n="372"/>Nederlandsch, dan aan het napluizen van het Grieksch besteed. Heeft de belangstelling van het Nederlandsche volk daaraan beantwoord?....</p>
<p>'t Was dus een goede gedachte van Prof. Kuenen de namen van Vissering en Dyserinck in zijne voorrede te zamen te brengen.</p>
<p>Moge het onder die vlag deze jongste bewerking van de Spreuken van Jezus Sirach wél gaan! Worde de joodsche wijsgeer een huisvriend bij velen onzer, een raadsman in menige levensomstandigheid!</p>
<p>Men kan niet altijd profeteeren en niet altijd stemmig kijken, evenmin als iemand geboren is om te allen tijde in diepzinnige studiën verdiept te zijn en zich met wanhopig-philosophische problemen bezig te houden. Ook de wijsbegeerte van den burgerman, die een braaf hart en een vromen zin in zich omdraagt, heeft recht van bestaan. De Categoriën van Kant zijn voor de knapperen onder ons; de wijsheid van vader Cats is voor de burgers en de boeren, die goed lager onderwijs genoten hebben. Neust toevalligerwijze een docent van het middelbaar onderwijs, of een student van een onzer hoogescholen, of zelfs een professor in Ben Sira -, welnu, dat kan ook al geen kwaad. We zijn toch eigenlijk altemaal ‘niet vele wijzen en verstandigen,’ maar ieder op zijn tijd dwaas en onverstandig.... Het begin der wijsheid, zegt Jezus Sirach, is en blijft God te vreezen ‘en van den moederschoot wordt zij den getrouwen ingeschapen.’</p>
</div>
<div type="chapter">
<interpGrp>
<interp type="secundair" value="rauw003"/>
<interp type="secundair" value="leide001"/>
<interp type="secundair" value="prin018"/>
</interpGrp>
<pb n="373"/>
<head rend="h3">Leiden in last!?</head>
<q rend="bq">Dr. L.W.E. Rauwenhoff. De actualiteits-politiek van de synode der Ned. Herv. kerk in het jaar 1870.
<lb/>
Dr. J.J. Prins. Het besluit der synode van 1870 betrekkelijk de doopsformule, uit hare handelingen toegelicht -, beide bij S.C. van Doesburgh, Leiden.</q>
<p>Dát moest er nog bijkomen! Is 't niet genoeg, dat wij elken dag lezen, hoe de Mecklenburgsche paarden met hun breede hoeven den oogst van het arme Frankrijk vertrappen, terwijl de jonkers van het Pruisische leger zich tegoeddoen aan de truffels van Périgord en aan de verachting van het canaille (waarop 't verhemelte van de jonkerpartij nog meer verzot is dan op gezegde truffels)? Is 't niet genoeg, dat wij inmiddels den strijd tusschen Strauss en Renan met onze aandacht moeten volgen en bovendien dagelijks overstelpt worden door zoogenoemde politiek van lieden, die op andere tijden voor onbeduidende figuranten doorgaan? Is 't niet genoeg hen te hooren betoogen, dat het volk, 't welk een man als Napoleon III niet bijtijds met al de dames van de demi-monde heeft weggejaagd, geen ander lot verdient dan door den rechtschapen heer Von Bismarck tus-<pb n="374"/>schen duim en vinger geknepen en, evenals de laatste vlieg van het afgeloopen voorjaar, op straat te worden gegooid om na eenige stuiptrekkingen op een kouden winternacht in het bleeke maanlicht te sterven? Hebben we niet een heelen kluif aan de diepzinnige ras-theorie volgens welke een Kelt ten eeuwigen dage een Kelt blijft en de moderne Germaan, ondanks de bedompte kantoorlucht en benauwde Intelligenzpolitiek der laatste eeuwen, bestemd is om den triumf der beschaving te verzekeren (op dezelfde manier waarschijnlijk waarop Hermann eens de legioenen van Varus in het Teutoburgerwoud wist te lokken en te vellen als schadelijk wild en roofzuchtig gedierte)?</p>
<p>Moest er nog een nieuwe ramp bijkomen?</p>
<p>Heeft het noodlot dan bepaald dat wij wis en zeker in de war <hi rend="spat">zullen</hi> raken door al dat gehaspel? Zijn wij de aangewezen prooi van het akelige scepticisme, dat reeds meer menschen verslonden heeft dan Herodes de Groote, onzaliger gedachtenis, die niet slapen kon van Saturnus' lauweren?</p>
<p>Zijn wij niet wijzer dan onze vaderen, die reeds zooveel wijzer waren dan de hunnen?</p>
<p>Is ook de theorie van den vooruitgang een vooze theorie?</p>
<p>Is de waan onzer eeuw even ongemotiveerd als de pedanterie van een schooljongen?</p>
<p>Als ik niet beter wist, zou ik meenen dat het tijd geworden was om den chaos weer over het rampzalig menschengeslacht in te roepen, de zomerkaaien en winterdijken der eindigheid maar door te steken en elkander voor altijd goeden nacht te wenschen.....</p>
<p>&nbsp;</p>
<p>Ziet, mijne broeders, wat er geschied is. Onze gewapende neutraliteit heeft zich met de linten en strikken van haar
<pb n="375"/>voorzaat het twaalfjarig bestand getooid. Evenals deze met Arminius en Gomarus, prijkt <hi rend="spat">zij</hi> met Prins en Rauwenhoff.</p>
<p>Als de hemel ons niet te hulp komt, zal wederom van Leiden uit de oudste en kwaadaardigste der Furiën hare stroop- en moordtochten over Nederland beginnen; zal ze binnen weinige weken 't bekende slangenhaar over onze velden doen waaien of, wat waarschijnlijker is, het land in rep en roer brengen om de valsche krullen van zekere kerkelijkheid, of om de chignons van synodale sophisterij.</p>
<p>Eer we een halfjaar verder zijn, zullen alle kleine en groote hanen zijn wakker geschud, zal het gekraai weer beginnen in elken pastorietuin en op de spitsen van alle kerktorens. Dan zal de Zondag bij voorkeur weer aan de ketterjacht worden gewijd! Een heirleger van speurhonden zal worden afgericht opdat ze geen enkelen ketterschen haas laten ontsnappen. Dan zal er nimmer gebrek zijn op de tafels der inquisitie. Ja, misschien zal 't nog erger worden dan onze verbeelding 't zich kan voorstellen. Misschien ‘dingen Gommer en Armijn weldra ook weer te hoof om het waar geloof’, en weegt de degen van den een of anderen potentaat wederom ‘zwaarder in de schaal, dan de kussens van den raad en de advocaten-toga’.....</p>
<p>O broeders Prins en Rauwenhoff! Waarom hebt gij ons dit aangedaan? Waarom dien schrik ons op 't lijf gejaagd? Waarom, te midden van het geknetter der mitrailleuses en 't gesnater der journalen, de aloude bazuin doen hooren, op wier geklank de mutsaard weer wordt gebouwd, de stokebranden in Utrecht of op de Veluwe in de handen gaan wrijven?.... Ha, weer ruiken ze als vanouds den liefelijken geur van 't kettervet!....</p>
<p>Of meent gij wellicht, mijne heeren, dat we ons noodeloos
<pb n="376"/>verontrusten, dat onze vrees een erger kwaad is dan uw mogelijke onvoorzichtigheid?.... Maar gij kent toch de vaderlandsche kitteloorigheid op kerkelijk gebied. Gij weet hoe moeilijk het valt den theologischen kleinhandelsgeest te bedwingen als hij eens losgebroken is. Ziet, mijne heeren, uw gemeenschappelijke vijanden zullen juichen omdat gij beiden naar het zwaard hebt gegrepen. Als gij lang dood en begraven zijt, zullen anderen u nog 't verwijt doen dat gij uwe kamerpistolen hebt afgeschoten en daardoor 't sein gegeven tot den algemeenen strijd. Bovendien, wacht maar of ik geen gelijk krijg; of gij niet binnen kort zult overstroomd worden met aanbiedingen van vrijwilligers, die onder uwe banier aan hun strijdlust komen botvieren, die op uw gezag de huizen zullen plunderen en de lijken uitschudden na elken veldslag. Van alle kanten zult gij de boerenlummels zien opdagen ‘met vork en riek en schup en spade’, terwijl de werfofficieren overal de trom roeren en de vrijscharen verzamelen, onder belofte dat, gij ze zult voeden en betalen. O, mijne heeren! nu gij den wind gezaaid hebt, zult gij ook den storm maaien..... Ziet gij niet, heel op den achtergrond, de mannen staan die weleer de fuiken van Arminius gelicht en nacht op nacht de lijmstokken van Gomarus nagekeken hebben?.... Zij zullen wel zorgen dat zij 't beste deel van uw beider arbeid oogsten. Ze laten u rustig vechten om het harde been der doopsformule. Zij wachten hun beurt af. Zij kennen de geschiedenis en de fabel!....</p>
<p>Ik heb er mijn Wagenaar nog eens op nagekeken. Ziethier wat deze huisvaderlijke Hollander over het geringe verschil tusschen Arminius en Gomarus schrijft (we zijn in 't jaar 1609, heel in 't begin van de quaestie): ‘'t Verschilder twee hoogleeraren, die beide voor mannen van uitstekende
<pb n="377"/>wetenschap gehouden werden, maakte indruk op de jeugd, die aan hun onderwijs was toevertrouwd, en eerlang werden de predikanten ook, meer dan te voren, betrokken in de partijschap.’</p>
<p>&nbsp;</p>
<p>De quaestie tusschen de hoogleeraren Prins en Rauwenhoff loopt, gelijk ieder weet, over de doopsformule.</p>
<p>Ten aanzien van broeders confessioneelen zijn de heeren het tamelijk wel eens. Nauwkeurig bekeken, denkt prof. Prins nog wel zoo ongunstig over hen als zijn collega. Hij meent dat de confessioneele vereeniging, nadat zij zoogoed als bevredigd was, de oppositie niet heeft laten varen ‘omdat haar doel van den beginne aan zich verder had uitgestrekt dan tot de bloote handhaving van den christelijken doop. Uit de voortzetting van den strijd is,’ meent hij, ‘gebleken, dat zij tegenover de Modernen eene wetsbepaling verlangde, die als eene beperking der bestaande vrijheid, als eene eerste schrede op den weg van geloofsdwang, kon worden aangemerkt.’</p>
<p>Maar aanmerkelijk verschillen de heeren in hun oordeel over de manier waarop de Synode deze manoeuvres der confessioneelen gâgeslagen, en hun poging tot geloofsdwang aanvankelijk verijdeld heeft.</p>
<p>‘De confessioneelen waren met een kluitje in 't riet gestuurd,’ zegt R., met het oog op 't besluit van '68, waarbij de Synode verklaard had, nieuwe bepalingen ten aanzien van de doopsformule onraadzaam te achten en zich te willen onthouden van de uitspraak over de wettigheid of onwettigheid des doops, die met afwijking van bestaande gebruiken geschied zou zijn.... maar tevens 't niet alleen wenschelijk doch ook in de gegeven omstandigheden noodig te achten ‘dat de doops-<pb n="378"/>bediening voortaan met de vereischte eenparigheid naar de gebruikelijke formule’ geschieden mocht.</p>
<p>‘De confessioneelen waren met een kluitje in het riet gestuurd’; aldus Rauwenhoff.</p>
<p>En Prins: ‘Ik daarentegen beweer, dat de Synode van hare zijde ter goeder trouw gedaan heeft al wat zij kon, om overeenkomstig roeping en plicht, eene quaestie uit den weg te ruimen, enkel door de partijschap, zoo 't scheen, aangegrepen, om eenig voordeel te behalen.’</p>
<p>Ziedaar dus in 't kort het punt van verschil. Terwijl de heeren 't eens zijn over de confessioneelen, staan ze lijnrecht tegenover elkaar waar 't de Synode geldt. Gelijk gij dadelijk zult opgemerkt hebben, verschilt zelfs de toon waarop zij dat eerwaardig lichaam ter sprake brengen, hemelsbreed.</p>
<p>De heer R. praat, zonder zich een oogenblik te bedenken of er 't gebruikelijk ‘met uw verlof’ bij te voegen, over de vaders der kerk als over een troepje dartele knapen. Ze staan aan den kant van het kerkelijk vaarwater en zien met een glimlach de confessioneele eendjes heen en weer zwemmen, zooals wij dit van het dartele goedje gewoon zijn. In een vroolijke luim bukt een van hen en neemt een kluitje van den grond op..... Kijk, daar schieten al de eendjes doodelijk verschrikt in het riet. De beestjes dachten dat er een steen in 't water viel en wisten zich nauwlijks te bergen.</p>
<p>Op gansch anderen toon spreekt de heer Prins. Men hoort het reeds aan zijn periodenbouw dat hem de eerbied voor de bestaande machten in merg en been gedrongen is. 't Beeld van het kluitje heeft niet onmogelijk zijn verontwaardiging gewekt. Hij laat de beeldspraak terzij en zegt eenvoudig wat de zaak geweest is. De Synode heeft ter goeder trouw gehandeld. Zij poogde volgens roeping en plicht eene quaestie
<pb n="379"/>uit den weg re ruimen, die blijkbaar uit kwade trouw op 't tapijt was gebracht. Zij begreep die vrinden van de confessioneele vereeniging heel goed. Zij was niet onnoozel genoeg om zich te laten verschalken. Zij besefte tevens dat zij van God en rechtswege geroepen was om den vrede te bewaren. Daarom nam zij (zou Prins misschien zeggen als hij toch beeldspraak wou) geen kluitje, maar een duchtigen vierentwintigponder en hield dien even boven de verschansing, zoodat elk en een iegelijk hem duidelijk kon zien. Vervolgens (zou Rauwenhoff dan misschien antwoorden) stak zij hem weer in haar kerkelijken zak bij al de andere bommen van de laatste jaren, en meende nu dat de luidjes wel zoet zouden zijn. In haar qualiteit van vreedzame vergadering schoot zij dus niemand dood. Veel minder nog gebruikte zij eenig middel, waardoor ze haar waardigheid zou hebben opgeofferd. Zij gunde den kwaadwilligen een blik op haar macht en gaf hun den vriendelijken raad nu naar huis te gaan. Dat deze dit desniettegenstaande niet gedaan hebben, kan de Synode niet helpen.</p>
<p>‘Misschien’, zegt Prins, ‘ware het, van achteren bezien, beter geweest, indien’ de Synode ‘met het vraagstuk, hetwelk zonder bepaalde aanklacht, althans zonder nauwkeurige opgave van behoorlijk geconstateerde feiten, tot haar gebracht was, zich minder uitvoerig had ingelaten. Maar wie kan haar dit met ernst ten kwade duiden?’... ‘Dat de maatregel gunstig gewerkt en aan willekeurige afwijkingen paal en perk gesteld heeft, blijf ik, met de commissie van 1870, ook op grond hiervan beweren, dat althans sedert dien tijd van geene aanklachten ter zake van zulke afwijkingen iets meer vernomen is.’</p>
<p>Gij ziet dus, de hoogleeraar Prins acht het voldoende dat de Synode van 1868 den vinger heeft opgeheven of (om bij ons fraaie en minstens actueele beeld te blijven,) haren vieren-<pb n="380"/>twintigponder even heeft laten kijken. Geen kluitje, maar een <hi rend="spat">quos ego</hi>!</p>
<p>Prof. Rauwenhoff heeft niet alleen een principieel bezwaar daartegen, maar meent ook uit het effect der bedoelde machtsvertooning te kunnen bewijzen, dat de zaak verkeerd was aangepakt. Zijns inziens <hi rend="spat">kon</hi> de confessioneele partij zich bij die quasi-uitspraak der Synode niet neerleggen. De Synode had zich met hen vereenigd in de ernstige afkeuring van een doop zonder de gebruikelijke formule, en hun dus volkomen gelijk gegeven, maar - wat gaf het hun?.... ‘Als te avond of morgen een dier modernen zich eens verstouten mocht een kind te doopen, bv., alleen in naam van God, dan zou - zijn eenige straf zijn, het bewustzijn van de ernstige afkeuring der Synode van het jaar 1868.’</p>
<p>Prof. Prins meent intusschen dat die ernstige afkeuring op zichzelve reeds meer dan voldoende was. Als de confessioneelen niets meer bedoeld hadden dan een beslissing in de quaestie der doopsformule, die geen quaestie was, dan zouden zij in de handen gewreven hebben over dit Synodaal besluit. Ze konden immers daghelder zien dat het zijn effect niet had gemist. Evenmin als er eigenlijk ooit een geval van overtreding geweest was vóór het besluit, evenmin deed zich een zoodanig geval na het besluit voor. Wat wilde men meer? Kan iemand een krachtiger argument aanvoeren voor de heilzame werking? Dus, als de confessioneelen maar lui waren, met wie te eggen of te ploegen viel, ze zouden in het besluit berust hebben. Maar er <hi rend="spat">is</hi> met dat volk niet te eggen of te ploegen. Zoo weinig als het gemis van een behoorlijk geconstateerd feit hen teruggehouden had om de zaak te berde te brengen, zoo weinig lieten zij zich nu door de omstandigheid dat het Synodale besluit geen overtreding van
<pb n="381"/>den kerkelijken wil had veroorzaakt, weerhouden van door te gaan.</p>
<p>O, die verstandige lui, zegt R.; ‘zoo kon het niet blijven.’</p>
<p>O, die verstokten, zegt Prins; ‘zij wilden hun oppositie niet laten varen.’</p>
<p>‘Op de tafel der Synode van 1869 lag weder een stapel adressen over de doopquaestie en ditmaal had de partij het voorrecht in de vergadering zulk een handig advokaat te hebben als den hoogleeraar Doedes,’ vertelt Rauwenhoff verder.</p>
<p>En Prins, sprekende over hetzelfde feit, vervolgt op zijn manier:</p>
<p>‘Het is haar gelukt, al hadden inmiddels geene nieuwe voorbeelden van ergerlijke willekeur bij de doopsbediening zich voorgedaan, zulk eene, in elk geval voorshands vrij overbodige, Wetsbepaling, als maatregel van orde, door de Synode van 1869 voorloopig aangenomen en verzonden te zien naar de Classicale Vergaderingen en Provinciale Kerkbesturen ter fine van consideratie en advies.’</p>
<p>Ook hier is dus weer verschil van opvatting en beschouwing bij de Leidsche professoren merkbaar. De heer Rauwenhoff, zonder zich veel te bekommeren om den kerkelijken loop der zaak, licht even, met den vinger op de lippen, een tipje van den sluier der Synodale discussies op. Hij wijst ons den heer Doedes, die in 1869 aan de beurt lag om een deel van de Synode uit te maken, en vertrouwt dat wij er nu verder alles van begrijpen zullen.... De broeders confessioneelen zagen heel goed in dat zij met zoo'n handigen advocaat wel weer een kansje konden wagen. Professor Prins daarentegen heeft ons niets te vertellen dan dat genoemde adressen wederom inkwamen. Zij gingen den gebruikelijken weg, den weg van consideratie en advies.</p>
<p>En aan het einde van dien weg lag wederom een Synodale
<pb n="382"/>Vergadering, ditmaal die van 1870, die alweer een andere dan die van '69 was, gelijk deze een andere dan die van '68 was geweest. ‘Maar de Synode van dit jaar’, zegt prof. Prins ‘heeft die voorloopig aangenomen Wetsbepaling, bij meerderheid van stemmen, terzij gelegd.’ En hij acht 't alweer niet noodig er iets meer van te zeggen. Rauwenhoff daartegen vertelt er destemeer van. ‘Het wetsontwerp’, aldus R., ‘werd, naar het kerkelijk voorschrift, aan de lagere kerkbesturen gezonden, om, van hunne consideratiën voorzien, in den zomer van 1870 naar de Synode terug te keeren. Daar kwam het, met een papieren nasleep, die aan de nieuwe commissie <hi rend="spat">ad hoc</hi> een zeer verklaarbare huivering inboezemde. Er was nu gepetitionneerd, druk gepetitionneerd, pro en contra. Ook de modernen hadden gemeend zich te moeten doen hooren..... Het schijnt ook, dat zij niet te vergeefs hebben gesproken. Althans, de Synode van 1870 heeft zich niet meer aangesteld, alsof het maar eene onnoozele quaestie van goede orde was die aan haar oordeel werd onderworpen. Zij heeft haar besluit genomen in het besef, dat zij de richting had te bepalen, waarin het kerkelijk leven zich verder ontwikkelen zou.’</p>
<p>&nbsp;</p>
<p>Aandachtige lezers hebben reeds lang gezien waar het punt van verschil tusschen de heeren der Leidsche faculteit dus gelegen is. Zoowel in toon als woordenkeus verraadt prof. Rauwenhoff zijn gebrek aan eerbied voor de Synode op elke bladzijde; terwijl prof. Prins, ook bijaldien hij geen lid van de Synode van '70, niet de steller en rapporteur van het geïncrimineerde voorstel der commissie geweest ware en, ten overvloede, het genomen besluit niet met zijn hooggeleerd praeadvies gesteund had, toch zonder twijfel nooit zulke oneerbie-<pb n="383"/>dige uitdrukkingen en een zoo injurieuse opinie over de eerwaarde Synode zou hebben te voorschijn gebracht als zijn jongere en daardoor waarschijnlijk minder omzichtige collega.</p>
<p>De heer Rauwenhoff, laat mij dit maar dadelijk zeggen, heeft zich zelfs verstout een vrij kluchtig portret van onze Nederlandsche Synode te teekenen -, en ongelukkig is de gelijkenis hier en daar niet kwaad. Ik ben overtuigd dat de broeders van de confessie zich verkneukelen om die charge op al wat, naar de regelen van het kerkrecht en van 't gezond verstand, in een ordentelijke Synode niet zou gevonden worden.</p>
<p>De kerkvaderen van 1870 hebben, volgens de luimige schets van Rauwenhoff, maar al te duidelijk geopenbaard dat de Synode een allerzonderlingst lichaam is; tegelijk Tweede Kamer, Hooge Raad en Koning en Ministers. Een lichaam dus, dat èn de hoogste wetgevende èn de rechtsprekende èn de besturende macht, alsof 't zoo niets was, in zich vereenigt; een lichaam, dat uit een gedurig afwisselend personeel bestaat en, ongeoefend en onvoorbereid, voor korten tijd in het bezit gesteld wordt van al die wetgevende, rechtsprekende en besturende macht tezamen. En dit waarom? Om één oogenblik in den gang van zaken in te grijpen, zelfs om al het werk eener voorgaande Synode af te breken, met de kans dat een volgend jaar aan haar arbeid hetzelfde lot zal wedervaren.... Dus een lichaam, dat eer verlegen zit met al de attributen, die het van de wet heeft ontvangen, dan dat het geneigd zou zijn daarvan een voor de vrijheid gevaarlijk misbruik te maken..... Daardoor mengt dit lichaam dan ook, inplaats van zich telkens zuiver bij het gebied te houden waarop het voor dat moment tot handelen is geroepen, en inplaats van elk onderwerp dat haar voorkomt ook streng te beoordeelen
<pb n="384"/>naar de regelen van de bepaalde rubriek waaronder het valt, daardoor mengt het alles door elkander en slijpt overal de scherpe kanten af uit kracht van zekere gemoedelijke vaderlijkheid, waarin legislatie, jurisdictie en administratie tot een hoogere eenheid schijnen verbonden te zijn, maar waarvan de wet ongelukkig niets weet.</p>
<p>Ziedaar in eenige trekken, volgens den heer R., het welgelijkend portret van de Synode der Nederlandsche Hervormde kerk. Straks, als hij bepaaldelijk over het Synodaal besluit van dit jaar spreekt, dikt hij de lijntjes nog een beetje aan. Bij dat besluit is er, naar zijne meening, één denkbeeld dat alles overstemt. Men wil de orde en eenheid in de kerk bewaren. Men wil in minder deftige taal uitgedrukt, ‘den boel bij elkaar houden.’ ‘De Synode is niet vrij geweest in haar oordeel. Het recht der beginselen is bij haar op den achtergrond gedrongen door de behoefte van het oogenblik. Zij heeft geweten dat er voor een transactie geen plaats meer was, en toch heeft zij een soort van transactie beproefd, door in den considerans volkomen gelijk te geven aan de orthodoxe opvatting en in het besluit zelf te voldoen aan den wensch der liberalen. Zij heeft gevreesd, dat, indien zij onvoorwaardelijk partij trok vóor of tegen, er een scheuring of althans een gevaarlijke botsing in de kerk zou volgen. Dat moest tot elken prijs worden voorkomen. De orde en de eenheid moesten bewaard blijven. Daarom kon er niet eerlijk één beginsel worden erkend en gevolgd. Daarom moesten er naar beide zijden welgevallige woorden worden gesproken. Daarom moest er zoo groot gewicht gehecht worden aan het toevallige feit, dat er nog geene belangrijke afwijkingen van het algemeen gebruik bekend waren geworden. Daarom eindelijk moest in de officieele verklaring, naast de erkenning van de volstrekte
<pb n="385"/>onschendbaarheid der doopsformule, de verwerping worden uitgesproken van een wetsvoorstel, dat die formule tegen schennis zocht te bewaren.....’</p>
<p>Zóó de heer Rauwenhoff. Ik heb opzettelijk zeer ruim geciteerd om u te laten zien dat de caricatuur, of het portret, niet als terloops werd geteekend. Zoo er hier of daar nog een tint aan ontbreekt, is het de schuld van den Leidschen hoogleeraar in de kerkhistorie niet. Hij heeft waarlijk geen verf gespaard. De eerwaardige gezichten onzer Synodale vaders komen goed uit. Ze hebben allen een hoog kleurtje, de een van verlegenheid, de ander van satisfactie, enkelen van verontwaardiging over het genomen besluit. Op dat van den rapporteurpraeadviseur der Synode van '70 leest gij, zoo duidelijk alsof 't er op geschreven was, dat hij de vaderlandsche kerk meent gered te hebben door de geincrimineerde beslissing. Meer dan een der andere gezichten heeft het de eigenaardige uitdrukking van vaderlijkheid, die Rauwenhoff mishaagt.</p>
<p>Heeft prof. Prins nu aangetoond dat zijn collega in de poging om hem en de andere conciliante leden der Synode naar het leven te teekenen niet geslaagd is? Ik zou het niet durven beweren. Maar ik erken dat prof. Prins vrij handig gebruik heeft gemaakt van het bekende voorbeeld der Watergeuzen en daardoor, zoo niet zijn tegenstander ontwapend, dan toch aan diens argument de souvereine kracht der satire ontnomen heeft. 't Is alsof hij heeft willen zeggen: Ik neem uw caricatuur als ons welgelijkend portret aan en hang der Synode volgaarne den gedenkpenning der conciliante politiek om den hals.</p>
<p>‘Diep doordrongen van de jammerlijke tweespalt, die er heerscht in de Nederlandsche Hervormde kerk,’ zoo schrijft hij, ‘hebben’ de leden der Synode ‘het vooral betreurd, dat eene quaestie
<pb n="386"/>als die over de doopsformule misbruikt werd, om haar in twee tegenovergestelde kampen te verdeelen, en, zoo mogelijk, eene botsing te veroorzaken van de meest bedenkelijke gevolgen voor hare eenheid en rust. Volkomen goed is het gezien, dat zij metterdaad gemeend hebben, niet verantwoord te zijn, indien zij niet eene ernstige poging beproefden, om den heilloozen twistappel uit den weg te ruimen. Maar zij hebben dit niet beproefd door te transigeeren met hunne beginselen, neen! vóór alle dingen hebben zij, door de Wetsbepaling ter zijde te leggen, het beginsel der vrijheid gehandhaafd en zich verheugd dit te kunnen en te mogen doen. Waren de willekeurige afwijkingen, waarover geklaagd was, menigvuldiger geweest, dan zou het hun, geroepen om, nevens de vrijheid, ook de orde te handhaven, misschien minder mogelijk zijn geweest. Thans echter heeft metterdaad de vrijheid op de Synode gezegevierd.’</p>
<p>Mij dunkt, er is tegen deze redeneering wel wat te zeggen. 't Laat zich vragen of een heillooze twistappel uit den weg geruimd wordt wanneer men een bepaalde beslissing verdaagt, totdat de overtredingen talrijk genoeg zijn om er notitie van te nemen. Ook laat zich vragen of het beginsel der vrijheid wel gehandhaafd mag heeten, door terzijdelegging van een tirannieke wetsbepaling, indien de considerans met onmiddellijke invoering van die wetsbepaling bedreigt, zoodra er een genoegzaam aantal overtredingen plaats heeft. Maar ik wil de quaestie niet bemoeielijken en heb mij zelfs zeer bepaald voorgenomen mij voor 't oogenblik daarin zoo min mogelijk te mengen. Zooveel schijnt zeker, dat het den hoogleeraar Prins evengoed ernst is met zijn conciliante kerkelijke politiek als den heer Rauwenhoff met zijn woord over de vaderlijke knoeierij der Synode.</p>
<pb n="387"/>
<p>‘In eene scheuring der kerk zie ik geen heil,’ zegt Prins, ‘noch voor de eene, noch voor de andere partij. Kwam zij door den strijd over de doopsformule tot stand, ik ben van oordeel dat dan de zoogenaamde Modernen niet zijn zouden van de beste conditie. Hunne beginselen treden bij deze quaestie van ondergeschikt belang niet zuiver genoeg aan het licht. Het principieel verschil der beide richtingen, die elkander bestrijden, ligt elders. Er zijn, ik weet het, aan weerskanten, die in de gegeven omstandigheden eene scheuring wenschelijk achten en misschien gehoopt hebben, dat zij reeds thans zou zijn tot stand gekomen ten gevolge van den gevoerden strijd. Op zulk een radicaal standpunt kan ik mij begrijpen dat men door het Besluit der Synode is teleurgesteld geworden. Maar dat standpunt is het mijne niet. Ik kom er openlijk voor uit, dat ik eene definitieve scheiding, komt zij eenmaal werkelijk tot stand, slechts aanvaarden zal als een betreurenswaardig <hi rend="spat">fait accompli,</hi> maar in geen geval en op geenerlei wijze daartoe immer zal medewerken. De verantwoording daarvan zou ik niet kunnen dragen.’</p>
<p>&nbsp;</p>
<p>Zullen wij zeggen: Maar weet ge dan niet, dat juist de houding der conciliante Synode van '70 meer dan iets heeft meegewerkt om de scheiding noodzakelijk te maken?.... Heeft zij, bij het afwijzen van den eisch der confessioneelen, niet duidelijk laten zien dat die confessioneelen met een beetje geduld en een beetje beleid, zonder inspanning, alles zullen gedaan krijgen wat zij verlangen en meer dan dat?.... Of zullen wij liever het zwijgen in acht nemen bij eene verklaring als die van den hoogleeraar Prins, welke blijkbaar uit zijn hart is voortgekomen, aan wier oprechtheid niemand twijfelen kan, al ontzegt hij haar, bij een welgemeend dis-<pb n="388"/>puut over eene zaak van zuiver kerkrechterlijken aard, het recht van meestemmen?</p>
<p>Wij zullen voor ditmaal het laatste verkiezen. Ik herhaal dat het mij vooralsnog alleen te doen is om den stand der wederzijdsche legers en hunne krachten te kennen. Wie weet hoe spoedig de professorale en andere mogendheden ook ons in 't vuur roepen!</p>
<p>&nbsp;</p>
<p>Keeren we tot de grondoorzaak van het bestaande verschil over de Synode terug. Prof. Rauwenhoff geeft daartoe gereedelijk aanleiding in den loop van zijn scherpe critiek over de houding onzer hedendaagsche kerkvaders. De schuld ligt niet zoozeer aan die vaders zelven.</p>
<p>‘Het zou eene onvergeeflijke miskenning zijn, wanneer wij de rechtschapen bedoeling van de leden der Synode’ zoo schrijft R., ‘op ééne lijn stelden met het onheilig streven van den Keizer’ (d.i. keizer Napoleon III), ‘voor wien het 'tzelfde was of hij steunde op de Parijsche demi-monde of op het eerwaardig hoofd der katholieke Christenheid’ (een thesis die mij, tusschen twee haakjes, vrij gewaagd voorkomt. Ik meen dat de man, indien hij deze domheid begaan had, 't niet eens tot Sédan zou gebracht hebben). ‘Maar bij al het verschil in doel en middelen, is toch de synodale politiek dezelfde als die van Napoleon, en bedreigt zij het kerkelijk leven met soortgelijke ellende als die de fransche Keizer over zijn ongelukkig volk heeft gebracht, demoralisatie en dissolutie.’</p>
<p>Dus, 't is zonneklaar, zijn de Synodale heeren meegesleept geworden door de Synodale traditiën, dat is door een zeker fatum
<pb n="389"/>'twelk op het geheele college drukt, door eene politiek die zich verscholen houdt tusschen de Synodale acta van vroeger en later dagteekening. Er is een geest van transactie in het sanhedrin gevaren, die de hand terughoudt van slaan en jaar op jaar, als er zijn die de brandstapels weer willen oprichten, of de pijnbank uit den kelder halen, met imposante waardigheid verklaart dat de liefde het hoogste en het meeste is..... Aan dien geest moeten zelfs zeer verstandige en edele mannen als aan een noodlottige macht gehoorzamen. Door dien geest der.... ja, wat <hi rend="spat">is</hi> het?.... worden zij gebonden en gebracht waar zij niet wilden zijn.... ‘Dit is juist mijn groote grief,’ roept R. uit, ‘dat de Synode heeft willen doen, wat alleen aan de Voorzienigheid toekomt: voor de toekomst zorgen! en verzuimd heeft, wat ons menschen tot plicht is gesteld: zonder omzien het geweten volgen.’</p>
<p>En welke is dan de oorzaak van zoo heftigen strijd tusschen roeping en uitvoering? Vanwaar dat de koninklijke weg der eerlijke toepassing van beginselen aldus verlaten wordt?</p>
<p>De heer R. heeft dienaangaande zijn meening reeds gezegd. Zijns inziens deugt de wijze van samenstelling der Synode niet. Sprekende over de verwarring van legislatie, jurisdictie en administratie bij ons hoogste kerkelijk lichaam, schreef hij:</p>
<p>‘Het is alsof men gevreesd heeft, dat zulk een opeenhooping van macht in één corporatie te belemmerend voor de vrijheid zou worden, en er daarom langs anderen weg een middel gezocht moest worden om een synodaal absolutisme te keeren. Of men dat bedoeld heeft kan in het midden gelaten worden, maar zeker is het, dat, indien men zulk een doel heeft gehad, het uitnemend is bereikt door de bepaling, dat de benoeming tot het lidmaatschap der Synode slechts voor één jaar geldt. De Provinciale Kerkbesturen zouden haar
<pb n="390"/>een meer stabiel karakter kunnen geven, door telken jare hetzelfde, daartoe meest bevoegde lid af te vaardigen, maar dat gebeurt niet of zelden. Zoo heeft men een gedurig afwisselend personeel, dat, ongeoefend en onvoorbereid, voor korten tijd in het bezit wordt gesteld van al die wetgevende, rechtsprekende en besturende macht te zamen.’ Voorts toont hij aan hoe deze omstandigheden, zijns inziens, een feitelijk onvermogen van de Synode teweegbrengen, ‘daar zulk een lichaam zelf meer verlegen zit met al de attributen, die het van de wet heeft ontvangen, dan dat het geneigd zou zijn daarvan een voor de vrijheid gevaarlijk misbruik te maken.’</p>
<p>Daar hier de hartader van het Synodale organisme geraakt wordt, kan prof. Prins natuurlijk niet zwijgen. Met volle recht zegt hij: ‘De beoordeeling van de Synode en hare attributen, kan ik niet onopgemerkt voorbijgaan.’ Hij verklaart daarop hetgeen volgt:</p>
<p>‘Dat haar gedurig afwisselend personeel doorgaans “ongeoefend en onvoorbereid” zou optreden, is eene, in mijn oog, ongegronde bewering, in strijd met het bekende feit, dat de Synode bijna uitsluitend bestaat uit leden der Provinciale Kerkbesturen, die door hun lidmaatschap geacht moeten worden tamelijk wel op de hoogte der zaken te zijn, en evenzeer met mijne ervaring, vroeger meermalen en ook dit jaar bij vernieuwing opgedaan van het tegendeel. De kieschheid verbiedt mij, hiervoor bewijzen bij te brengen.’</p>
<p>Deze wonderbaarlijke kieschheid daargelaten, waarvan ik in veertien slapelooze nachten het rechte niet heb gevat, meen ik dat prof. Prins hier zijn collega bepaald een voet of drie terugslaat. Immers is 't een onmiskenbare waarheid dat men in de Provinciale Kerkbesturen minstens evengoed op de hoogte komt als in de Synode, en 't behoeft bij eenig na-<pb n="391"/>denken geen betoog dat de Nederlandsche Hervormde gemeenten haar groote belangen even stellig op de vergaderingen van genoemde besturen, als in die van het hoogste kerkelijk college kunnen hooren bepraten. Een meer permanente afvaardiging, als ik mij kortheidshalve zoo mag uitdrukken, zou geen beter resultaat geven en ongetwijfeld het despotisme, waarop R. terloops gewezen heeft, wel degelijk in de hand werken.</p>
<p>Nu neemt dit evenwel niet weg dat de Synode feitelijk al hare bevoegdheden op de meest verrassende wijze door elkaar heeft gehaspeld; ja, dat men, bij de eigenaardige rechtspleging van dit hoogste kerkelijk college, niet kan gissen welk beginsel in 't vervolg bij quaestieuse gevallen gelden zal. De heer Rauwenhoff weet, en ik geloof terecht, die wonderlijke verwarring niet beter te kenschetsen dan door het woord ‘vaderlijkheid’. Prof. Prins zou 't liever ‘broederlijkheid’ noemen. Hij zegt: ‘Al vereenigt zij (de Synode) in zich alleen al de bestanddeelen eener constitutioneele regeering, zij mag daarom toch niet vergeten, dat zij aan het hoofd staat eener zuivere kerkelijke republiek en geroepen is, om tot bevordering der goede orde, bij voorkeur zich te bedienen van haren zedelijken invloed. Haar voegt zeker geene “gemoedelijke vaderlijkheid”, maar toch wel broederlijke toespraak en minzame terechtwijzing, waar zij meent het heil der kerk en den welstand der gemeenten bij voorkeur daardoor te kunnen bevorderen.’.... Ja, hij slaat, om deze broederlijke verhouding flink te doen uitkomen, het reglement van opzicht en tucht open. Daar lezen we dat de Synode geene tuchtmiddelen zal aanwenden dan na op alle mogelijke wijze getracht te hebben door terechtwijzing, waarschuwing en bestraffing, in den geest der broederlijke liefde de verkeerdheden, die tot hare kennis zijn gebracht, uit den weg te ruimen. Ook meent de heer P.
<pb n="392"/>dat de Synode, krachtens dit beginsel van broederlijkheid, geen wetten moet maken dan waar dat hoog noodig is. De korte inhoud van het synodale programma luidt, volgens hem, aldus: ‘Niet regeeren, veelmin heerschappij voeren, maar besturen en leiden! dát is hare roeping, dát moet te allen tijde hare roeping zijn.’</p>
<p>Indien 't gepermitteerd was, zou ik hier alweer een paar vragen doen. Dan zou ik vooreerst willen vragen welk onderscheid er is tusschen een deftigen ouderen broeder (want van een jongeren wachten we natuurlijk geen vermaningen en terechtwijzingen af) en een gemoedelijken papa. Ik zou daarbij opmerken, dat ik voor mij den laatstgenoemden ver boven den eersten zou verkiezen. Verder zou ik in dat geval vragen, waarom het <hi rend="spat">laisser aller</hi>, 't niet maken van wetten, indien deze niet ‘hóógnoodig’ zijn, zoo bepaald een bewijs is dat men niet verlangt te regeeren. Ook zou ik zeggen dat het in vele gevallen aan de rust van een huisgezin of van een staat bevorderlijk zal zijn, als men de noodige bepalingen omtrent orde en regel niet uitstelt tot de boel in de war is. Vooral wanneer men vooruit kan weten dat men, ondanks al zijn vriendelijke vermaningen, toch tot strenge middelen ten laatste de toevlucht zal moeten nemen. Zoowel een gemoedelijk vader als een bezadigde oudere broer kan door verstandige maatregelen veel kwaad voorkomen. De paedagogiek kent geen hoofdstuk van eeuwig en altijd vermanen en terechtwijzen, waardoor de waardigheid van papa of broer in de waagschaal gesteld wordt en waarbij een regen van kastijdingen en handtastelijke vermaningen, zoo al niet erger, toch altijd het droevig einde is.</p>
<p>Maar ik zou wezenlijk aan 't redeneeren gaan alsof er geen professoren aan 't woord waren. Keeren wij.... binnen de perken terug!</p>
<pb n="393"/>
<p>Volgens Rauwenhoff is de Ned. Herv. Synode alzoo een gemoedelijk vadertje.</p>
<p>Volgens Prins is de Ned. Herv. Synode een verstandige oudere broeder.</p>
<p>Misschien is een eenvoudige leek nu van oordeel dat de heeren 't dus in den grond der zaak niet zoo heelemaal oneens zijn. Misschien denkt hij, wijl R. 't betreurt dat de Synode zoo'n vadertje is (mogelijk zouden wij met 't oog op het geslacht der Synode ‘oud moedertje’ moeten zeggen) en wijl P. het prijst dat zij zoo'n verstandige en deftige oudere broeder (of zuster?) is, dat beiden dan toch met een beetje handigheid en beleid wel tot elkaar zouden zijn te brengen.... Maar dat weten zij, die de vaderlandsche kerkgeschiedenis bestudeerd hebben, wel beter. Al geven zij zoo'n eenvoudigen leek toe dat dit kansje bestaat, zij kennen de prikkelbaarheid van menschen die zich met fijn gemalen quaesties bezighouden; zij weten hoe vaak eene conferentie in 't belang van den vrede de onmiddellijke aanleiding geworden is tot den heftigsten strijd.</p>
<p>Laat ons dus maar geen poging doen om de gevoelens der beide professoren te verzoenen. Al zijn een gemoedelijke vader en een verstandige broer soms vrij wel hetzelfde, het feit blijft bestaan dat de heer R. van geen van beiden gediend blieft en de heer P. zijne Synode juist om haar terechtwijzingen en vermaningen liefheeft. Bij den toestand waarin de Ned. Herv. Kerk verkeert, is 't een zegen dat wij dit verschil in zoo duidelijke bewoordingen vóór ons hebben.</p>
<p>'t Staat vast dat de Synode een broer of een vader is. Welnu, er is een partij, die noch broederlijk, noch vaderlijk opzicht in de kerk verlangt. Daartegenover staan zij, die er 't heil der kerk van wachten.</p>
<p>Men kan de quaestie nu kalm en uit een historisch oog-<pb n="394"/>punt bekijken. Men kan nagaan wat de Synode door haar vader- en broederlijkheid gepraesteerd heeft of wat de vaderlandsche gemeenten daardoor gewonnen hebben.</p>
<p>&nbsp;</p>
<p>De geachte lezer ziet dus wel dat het hier geen onbeduidende, voorbijgaande quaestie, maar, om den ouden term in nieuwen zin te gebruiken, het <hi rend="spat">cor ecclesiae</hi> betreft. Het geldt de vraag naar leven of dood van een lichaam, dat volgens Prof. Prins en de zijnen nog steeds onmisbaar is voor den vrede en de eenheid der kerk, volgens een menigte anderen zonder schade zou kunnen worden opgedoekt; dat, al verder, volgens de eerstgenoemden als eene zon zijn liefelijk koesterende stralen doet schijnen over de eenvoudigen en de kinderen, volgens de laatstbedoelden, tot schade van den waarheidszin en den goeden smaak, eenvoudig voortgaat met, in afwijking van de moderne eischen voor een goed staatsbeleid, de oudvaderlijke tradities en pretensiën op groote schaal te continueeren. 't Is dus geen kinderachtige quaestie. Arminius en Gomarus zijn elkaar voor geen belangrijker verschilpunt in het haar, of liever, in de pruik gevlogen!</p>
<p>'t Gaat daarom ook niet aan, den beiden heeren eenvoudig in 't belang van den landsvrede het zwijgen op te leggen, of hun, met eerbiediging van hunne hooge positie, beleefd te verzoeken hunne onderscheiden inzichten aan eene.... ja, aan eene Synode, of... aan een algemeene vergadering van notabele christenen..., of aan een plebisciet..., of wat weet <hi rend="spat">ik</hi> 't aan welke vereeniging? te onderwerpen. De kerk is van den staat gescheiden en we kunnen dus de beslissing niet opdragen aan den minister van Finantiën, ik wil zeggen, aan Zijne Excellentie van den Hervormden Eeredienst. De buiten-<pb n="395"/>landsche godgeleerden hebben de handen vol met het schrijven van dikke boeken over abstracte vraagstukken der dogmatiek, of met het berekenen van de vermoedelijke gevolgen, die de onfeilbaarheid van den Roomschen Paus en de toepassing van den Syllabus voor de moderne wereld hebben zullen. Op geen enkelen troon van Europa zit bovendien een man als Jacobus I, die de liefde voor de vrouwen en de liefhebberij voor synodale quaesties onder één kroon wist te vereenigen.</p>
<p>Dus moet de quaestie zichzelve redden, dat wil zeggen: door middel van dagbladen, tijdschriften, open brieven en openingsspeeches zal 't moeten blijken wie gelijk heeft, of liever, wie in dit geval de meeste lui in Nederland op zijn hand kan krijgen. Mogelijk zal het algemeen stemrecht de zaak wel verder voor zijn rekening nemen. Over een paar jaar, als het confessioneele slootwater door het zand en de houtskool van den kerkelijken filter gezakt en in den synodalen bak vergaderd zal zijn, dan zullen de broeders of de vaders waarschijnlijk korte wetten maken én met den hoogleeraar Prins én met zijn collega Rauwenhoff. Terwijl de meeste liberale gemeenteleden zich voortdurend zeer liberaal van de stemming onthouden, zullen de ‘handige advocaten’ der confessioneele partij zich opmaken naar het wereldberoemde Dordrecht en daar het feest der kerkelijke wedergeboorte vieren met een oplossing van de quaestie, die, zoo niet de beide professoren, dan toch zeker den hoogleeraar Prins zeer verrassen zal.</p>
<p>Als dat geschiedt, zal Holland in last wezen; maar, zooals wij weten, heeft Holland zich zelden een onheil zóó aangetrokken dat het er voor een volgende keer wijzer door werd. Dan zullen de liberalen misschien de handen ineen slaan om te redden wat er nog van de kerkelijke vrijheid zal te redden wezen, maar
<pb n="396"/>de handen zullen elkaar niet meer weten te vinden. De quaestie over het gedrag der Synode van '68. '69 en '70 zal een beletsel wezen om het vraagstuk van 18? helder in te zien. Men zal blijven voorthaspelen, indien men niet bij vergissing nog eens van voren afaan begint. Men zal nog zitten te redeneeren over het inrakelen van de kooltjes als het dak der kerk al in brand staat....</p>
<p>Professor Prins had over de heele quaestie niet willen reppen. Als 't aan hem gestaan had, zou hij althans de Leidsche jongelui buiten 't geschil hebben gehouden. Gelijk men weet, zijn beide brochures oorspronkelijk college-speeches bij den aanvang van den cursus.</p>
<p>‘Het is niet zonder tegenzin en niet dan na rijp beraad,’ schrijft Prins, ‘dat ik over dit onderwerp in uw midden het woord ga voeren. Na den afloop der Synode had ik mij ernstig voorgenomen, om over het genomen Besluit betrekkelijk de doopsformule, waartoe ik had meegewerkt, hoe het dan ook mocht beoordeeld worden, voor het kerkelijk publiek het stilzwijgen te bewaren. Ik was, oprecht gesproken, de behandeling dier zaak, ofschoon zij in liefderijken geest was ten einde gebracht, hartelijk moede. Allerminst zou ik U, M.H., die voor een goed deel nog eerst aan den ingang staat der godgeleerde studiën, en met wie ik voorshands gansch andere, ik durf zeggen, voor U meer belangrijke onderwerpen te behandelen heb, met de rechtvaardiging van het bestreden gedrag der Synode hebben lastig gevallen. Voor uwe regelmatige ontwikkeling langs den weg van wetenschappelijk onderzoek acht ik het wenschelijk, dat gij zoo min mogelijk betrokken wordt in den strijd der kerkelijke partijen.’</p>
<p>Nu, ik beken, ook voor deze redeneering is wel wat te zeggen. Voorshands hebben de jongelui waarschijnlijk overgenoeg aan
<pb n="397"/>de vraag wie nu toch eindelijk de oudste evangelist zal blijken te zijn en hoe zij in de worsteling met het determinisme 't respect voor zichzelven zullen bewaren. Bovendien (Prof. Prins heeft ook dit goed gezien), ‘eenmaal in de bediening geplaatst,’ zullen zij, misschien meer dan hun lief is, met de synodale quaesties kennis maken.</p>
<p>Nu moet ik evenwel (want ik ben verrassend onpartijdig), nu moet ik evenwel erkennen, dat er, vooral in verband met de laatst aangehaalde phrase, ook wel weer wat te zeggen valt voor de redeneering van Rauwenhoff.</p>
<p>Deze meent dat men aan de heeren, die zich voor het predikambt in de Nederlandsche Hervormde kerk voorbereiden, geen bijzonder groote weldaad bewijst als men hen de onvermijdelijke gevaren van den kerkedienst te gemoet laat gaan, alleen gewapend met het diploma van hun candidaatsexamen en met de naïeviteit hunner juridische onschuld. ‘Ik geloof,’ sprak hij daarom op zijne beurt, of liever, nog voordat zijn collega gesproken had, ‘ik geloof, dat er in onzen tijd en bepaald onder ons volk en in onze kerk aan niets meer behoefte is, dan aan een diep gevoel van het onschendbaar recht van beginselen en aan edelen moed om die te volgen in woord en daad. Ik zou wenschen, dat ik iets vermocht om dat gevoel te verlevendigen, dien moed op te wekken bij u, die weldra in onze kerk als leidslieden van vele anderen zult optreden. Ik schroom niet dat besluit van het hoogste kerkbestuur te gebruiken om u te doen zien, hoe noodig het is, dat er een andere geest wakker worde, dan die nu in de kerkelijke wereld heerschappij voert. Het is waarlijk geen gemis aan pieteit, dat mij daartoe dringt; het is het diep besef, dat wij een tijd te gemoet gaan, waarin het zal aankomen op de mannen van overtuiging en van kracht, en de vurige wensch, dat gij zulke mannen worden mocht’....</p>
<pb n="398"/>
<p>Zie, dat is ontegenzeggelijk mannentaal, doch... die meer dan al 't voorafgaande het verschil van standpunt der beide hoogleeraren aanwijst. Terwijl de een met vaderlijke gemoedelijkheid (R. zou deze woorden misschien omkeeren) het jonge volk nog een poos in de wei wil laten loopen, wel wetend dat zij vroeg genoeg met hun boerenkerkeraad aan den slag zullen komen, wil de ander uit de cadetten, die aan zijne instructie zijn toevertrouwd, reeds nu een <hi rend="spat">corps</hi> d'<hi rend="spat">élite</hi> vormen, dat tegen de oude forteres zal oprukken, of in ieder geval vaardig zijn als de vijand zijn slag wil slaan. Nu, voor beide methoden is wel iets te zeggen. Voor de eerste evenwel meer als men op vrede rekent. Voor de andere als men een beslissenden veldtocht verwacht.</p>
<p>Toch mag niemand daarom prof. Prins van lafhartigheid verdenken.</p>
<p>Prof. Prins is een man voor conferenties. Hij zou, als hij er iets aan doen kon, den vrede in de wereld willen handhaven door onderling overleg en voorzichtig beraad. Professor Rauwenhoff daarentegen gelooft, dat de dagen van het Weener en van andere congressen voorbij zijn en wil er op los met zijn jonge garde.</p>
<p>Zal 't prof. Prins gelukken den krijg te bezweren? Zullen hij en zijn geestverwanten in staat zijn telkens de kleine en groote steenen uit den weg te ruimen, tot op den dag van het definitieve kerkelijk-vredeverbond?</p>
<p>En, als dit vrome pogen mislukt en de oorlog ontbrandt, zult gij dan werkelijk met goed-gedisciplineerde jonge troepen in het veld staan, prof. Rauwenhoff?....</p>
<p>&nbsp;</p>
<p>Voor een personeele vredebreuk tusschen de Leidsche hoogleeraars zelven is voorshands, naar het schijnt, geen gevaar.</p>
<pb n="399"/>
<p>‘Overigens, indien iemand vreezen mocht,’ zegt prof. Prins, ‘dat het verschil van opvatting, hetwelk te dezer zake tusschen een mijner ambtgenooten en mij bestaat, onze samenwerking aan dezelfde hoogeschool zou kunnen belemmeren, hij wete, dat de goede verstandhouding onder de leden onzer Faculteit daardoor niet verbroken is, noch ook dreigt verbroken te worden.’</p>
<p>Dát's ten minste één troost. De verklaring dat de morgengroet der collega's in de toekomst niet minder hartelijk zal zijn dan ze tot heden was; de volle gerustheid waarmee wij onze blikken van het Leidsch Atheen kunnen afwenden en aan onze gewone bezigheden gaan; de zekerheid dat we niet eerlang in de krant zullen lezen hoe prof. Prins en prof. Rauwenhoff elkaar om dit verschil van opvatting hebben gedoopt, niet met water, maar met vuur -, 't is werkelijk niet alleen voor de leeraarlievende jongelingschap, maar ook voor ons burgers en leeken een voortreffelijke zaak. We kunnen, voorzoover 't de beide heeren persoonlijk betreft, hetgeen volgen zal gerust afwachten. Er zal geen toga gescheurd worden. Er zal geen professorale bef langs Leidens Rapenburg waaien. De beide collega's zullen elkaar bejegenen alsof er niets gebeurd was en wij hebben 't ons niet aan te trekken als een lichtzinnige mocht mompelen: <hi rend="spat">Les loups ne se mangent pas</hi>.</p>
<p>Ook zal 't, en dit is alweer een kleine verfrissching in de broeiige hitte, ook zal 't collega Scholten en collega Kuenen niet ten kwade geduid worden als zij zich neutraal willen houden. Wel is 't hun geraden de linietroepen der dogmatische en exegetische argumenten bijtijds naar de grenzen te zenden; wel zou ik hun in bedenking geven alle forten eens goed na te zien en de onderwaterzettingen voor alle eventualiteiten
<pb n="400"/>gereed te houden ('t is bekend hoe licht in deze wereld de quaesties overslaan op bevriend terrein); maar rechtstreeksche nood is er voor hen niet. Waarschijnlijk zullen zij goede diensten kunnen bewijzen als straks de strijd feller wordt en de partijen eens niet mochten opmerken dat de gemeenschappelijke vijand bezig is hen te omsingelen.</p>
<p>Moeten wij voorts hopen dat het principieel verschil tusschen partijen in de vaderlandsche kerk, gelijk het in Prins en Rauwenhoff aan het licht kwam, nog jarenlang gemaskeerd worde, of vergoelijkt, of bijgeplakt door zekere goedhartigheid van broederlijke besturing?.... Wat dunkt u?.... Mij dunkt dat prof. Prins in ieder geval niet had moeten zeggen: ‘Dat verschil is van voorbijgaanden aard en van ondergeschikt belang.’</p>
<p>&nbsp;</p>
<p>Wat moet er, bij slot van rekening, van u worden, hervormde kerk van Nederland, waaraan menig onzer in meerder of minder mate gehecht is als aan eene die hem met liefde heeft gevoed en opgekweekt?....</p>
<p>Als ik mij de mogelijkheid voorstel dat gij eerlang in confessioneelen waanzin verzinken zult; dat gij het laatste restantje van vrijheidszin zult inboeten; als ik bedenk dat gij ten slotte vernield zult worden door bijgeloof en kleingeestigheid..... dan, ik kan 't niet loochenen, dan is 't mij niet wel om 't hart; dan stijgt mij de schaamte naar de wangen en zou ik het middel wenschen te kennen, 'twelk u kon redden van den ondergang. Ge zijt voor mij, wel is waar, niet meer de hemelsche godin, die mij <hi rend="spat">de waarheid</hi> openbaarde, maar 't is er nog verre vandaan dat ik in u niets anders zou zien dan een kunstig samenstel van menschelijke dwaasheid en priesterlijke ijdelheid.</p>
<p>Ik heb heerlijke dagen binnen uwe tempelmuren doorleefd.</p>
<pb n="401"/>
<p>Ik heb in de gemeenschap, waartoe gij mij met honderden opriept, zalige oogenblikken van zielsverheffing gekend. Toen ik mij aan u verbond, was ik volkomen oprecht; ik meende in vollen ernst dat gij mij alles, wat ik voor tijd en eeuwigheid behoefde, zoudt geven. Ofschoon gij dit niet gedaan hebt, zal ik u niet vloeken als hadt gij mij bedrogen. Onder een berg van formulieren en reglementen heeft men vaak op uw gezag mijn heiligste stemming begraven. Als ik om levend water vroeg, kwam soms de een of ander van uwe dienaars en bracht mij zijn kunstmineraal. Desniettegenstaande heb ik u lief. Nooit zal de wensch in mij zijn, dat gij te gronde mocht gaan.</p>
<p>Neen, bij den hemel! ik wenschte dat ik het tooverwoord kende, waardoor de nieuwe kracht, die gij behoeft, in uwe aderen kon worden uitgegoten!</p>
<p>Wie geeft ons licht? Wie zal zich opdoen en ons leeren hoe de oprechtheid zich paren kan aan den goeden wil om u te redden en te behouden?</p>
<p>Is misschien de aanklacht van Rauwenhoff een dier krachtige geneesmiddelen, waarvoor alle palliatieven verdwijnen?</p>
<p>'t Is mogelijk. Met allen ernst willen wij dit verder onderzoeken.</p>
<p>Als 't werkelijk blijkt dat <hi rend="spat">de Synode</hi>, in stede van een hefboom voor het godsdienstig leven der schare en voor de vrijmaking der kerk te zijn, die beiden in den weg staat, dan zullen wij 't eerlijk zeggen en ons openlijk scharen onder Rauwenhoff's banier.</p>
<p>Wie geeft ons licht?</p>
</div>
<div type="chapter">
<interpGrp>
<interp type="secundair" value="hart019"/>
</interpGrp>
<pb n="402"/>
<head rend="h3">Uit het zondenregister van twee faculteiten.</head>
<q rend="bq">De strijd des levens. Rede, uitgesproken bij de opening zijner lessen op 26 Sept. 1870, door P. Harting, hoogleeraar aan de Utrechtsche Hoogeschool. Uitgegeven ten voordeele van ‘het Roode Kruis.’ - Utrecht. J. Greven.</q>
<p>Vóór mij ligt ‘de strijd des levens’ van Harting. Geen kanselrede van den Enkhuizer predikant, maar een katheder-<hi rend="spat">speech</hi> van den Utrechtschen hoogleeraar in de natuurwetenschap. Over ‘den strijd des levens’ spreekt wel ‘<hi rend="spat">der Pfarrer auch</hi>; <hi rend="spat">nur mit ein biszchen andern Worten</hi>.’</p>
<p>Er is een tijd geweest, waarin <hi rend="spat">die Pfarrer</hi>, als bij stilzwijgend gehouden plebisciet, de aangewezen en eenige lui waren om over den strijd des levens te spreken. Er kwam een tijd, waarin de heeren der natuurkundige faculteit, met of zonder permissie, een woordje gingen meepraten. Er zal misschien een tijd komen, waarin de eerstgenoemden door hen tot zwijgen worden gebracht.</p>
<p>- ‘En dan?’</p>
<pb n="403"/>
<p>Dan kunnen beide partijen eens wat rusten van al hun gepreek en geschrijf.</p>
<p>- ‘En dan?’</p>
<p>Dan kunnen ze weer beginnen....</p>
<p>- ‘Van voren afaan?’</p>
<p>Mogelijk wel! Doch in ieder geval niet zonder van de geschiedenis geleerd te hebben. Men zal dan van-weerskanten iets wijzer zijn.</p>
<p>- ‘Pleizierig vooruitzicht!’</p>
<p><hi rend="spat">Der Kreislauf des Lebens</hi>!....</p>
<p>&nbsp;</p>
<p>Professor Harting plaatste zich bij de behandeling van zijn onderwerp ‘uitsluitend en alleen op het algemeene biologische standpunt;’ een standpunt dat, naar zijn overtuiging, ‘te dikwijls veronachtzaamd wordt.’ Een standpunt, voeg ik er bij, waaromtrent men in <hi rend="spat">mijn</hi> jeugd zoogoed als geheel niet werd ingelicht wanneer men niet opzettelijk in die algemeene biologie studeerde, of geen bioloog van eenige mededeelzaamheid in de familie had. Ook aan diegenen onder mijne tijdgenooten, die in den almanak een T achter hun naam hadden, werd wèl bij tijd en wijle een massa algemeenheden, standpunten en - logieën besteed, maar van ‘het algemeene biologische standpunt’ is op hun colleges, zoover ik weet, nooit iets ingekomen.</p>
<p>Dit belette evenwel niet dat ze bij verschillende occasies door hun leermeesters vermaand werden om eenmaal, om eerlang, om te hunnen tijde zoo krachtig mogelijk aan den strijd des levens mee te doen. Ik kan u verzekeren dat ze dan in den regel zeer luidruchtig applaudisseerden; geen zier minder, vertrouw ik, dan de collegianten van prof. Harting zullen
<pb n="404"/>gedaan hebben toen de hoogleeraar hen, aan het slot zijner oratie, die thans in druk vóór mij ligt, als ‘soldaten in dienst der waarheid’ aansprak.</p>
<p>Zeer velen mijner tijdgenooten hebben dan ook in later jaren getoond dat zij den strijd des levens niet vreesden, althans in verschillende betrekkingen nog al strijdlustig waren. Dit evenwel, ik herhaal het, niettegenstaande zij van ‘het algemeene biologische standpunt’ weinig meer wisten dan bijvoorbeeld van den algemeenen wereldbrand, of zelfs van den algemeenen wereldvrede.</p>
<p>Toen ik gisteren met een der oude commilitones over onze onwetendheid ten aanzien van het ‘algemeene biologische standpunt’ klaagde, boog hij eerst met zekere treurigheid het hoofd, doch eensklaps zich oprichtend sprak hij met het vroolijkste gezicht van de wereld:</p>
<p>- ‘Me dunkt, vrindje, dat we toch in onzen tijd nog al tamelijk wat aan de biologie gedaan hebben. Ik denk dat we toen naar dat standpunt op weg waren.’</p>
<p>Natuurlijk was van dat oogenblik af alle kans op een ernstige discussie verkeken. De biologie toch, die door mijn vriend bedoeld werd, had met ‘het algemeene biologische standpunt’ vermoedelijk evenveel uit te staan als de cosmographie met het schoonschrijven (twee zaken, die door een raadslid van een onzer groote gemeenten, in een openbare raadsvergadering op klaarlichten dag, eens met elkaar zijn verward geworden).</p>
<p>In mijn tijd, moet ge weten, biologiseerden we elkaar als we niets beters te doen hadden; dat was destijds zoo 't gebruik. De aardigheid zat 'm hierin - misschien wist ge 't al -, dat men lang genoeg op één voorwerp keek om er eindelijk, gelijk de jufvrouw zei, ‘z'n benul bij kwijt
<pb n="405"/>te raken’ (waaruit volstrekt niet volgt dat we naar de een of andere jufvrouw keken; voor ons doel werd gewoonlijk een stuivertje geprefereerd). Dit biologiseeren nu was, geloof ik, weinig meer dan een kinderspel; doch de omstandigheid alleen reeds dat men er sufferig van werd, duidt genoegzaam aan dat het, gelijk gezegd is, met het ‘algemeene biologische standpunt’ niets gemeen had.</p>
<p>Immers op dát standpunt schijnt men, volgens prof. Harting, eerst het rechte besef, of (om nog eenmaal met mijn oude ‘ploertin’ te spreken) het rechte ‘benul’ van ‘den strijd des levens’ te krijgen. Het wordt te veel ‘veronachtzaamd’, zegt professor.</p>
<p>Als ik nu maar wist wát eigenlijk ‘het algemeene biologische standpunt’ is. Wacht even....</p>
<p>- ‘De mensch,’ dus vervolgt prof. Harting, ‘de mensch maakt een deel der organische natuur uit; hij is een der tallooze levende en handelende wezens, die wij met den algemeenen naam van dieren bestempelen. Aan dezelfde wetten die het leven van dezen beheerschen, is ook hij onderworpen. Hij heeft met hen een groot deel zijner behoeften gemeen, en zelfs de drijfveeren, die hem tot handelen aansporen, zijn voor een goed deel dezelfde. Wil men den mensch grondig kennen, zijne handelingen begrijpen en scheeve oordeelvellingen daarover ontwijken, dan is het in de eerste plaats noodig dat men de verschijnselen en de voorwaarden van het leven kent, zooals het zich in millioenen-voudige verscheidenheid aan de oppervlakte onzer planeet vertoont.’</p>
<p>Hier zullen wij even halt houden.</p>
<p>In de eerste plaats kunt ge dan zelf eens zeggen (zoo ge er behoefte aan hebt), wat ik in den aan vang al heb te kennen gegeven, dat, namelijk, deze oratie over ‘den strijd des
<pb n="406"/>levens’ zeer weinig naar den kansel riekt. Inderdaad, als iemand zich de moeite geeft om er de leerredenen van Kist, Van der Palm, Broes, Van Senden of wien ook op na e bladeren; als hij zelfs den bundel van ‘Neerlands kansel’ uit den nieuweren tijd eens doorzoeken wil -, hij zal, om slechts dit ééne te noemen, nergens vermeld zien dat ‘de mensch een deel der organische natuur uitmaakt.’</p>
<p>Of dit een goed dan wel een kwaad teeken is, laat zich zonder nadere inlichtingen en consideraties niet zoo terstond beslissen.</p>
<p>Het feit, bijvoorbeeld, dat er in de maand Augustus dezes jaars in Neerland's hoofdstad een kanselrede is uitgesproken - en later uitgegeven -, waarin over ‘de kerk als <hi rend="spat">organisme</hi> en <hi rend="spat">instituut</hi>’ gehandeld werd; dit feit als zoodanig bewijst nog geenszins dat de Nederlandsche kanselwelsprekendheid een beduidenden stap voorwaarts heeft gedaan.</p>
<p>'t Is zeer de vraag of het een man als prof. Harting, die tamelijk wat van organische natuur en van organismen weet, niet bij een mededeeling als deze zou gaan schemeren: ‘<hi rend="spat">Uit</hi> het organisme wordt het instituut geboren, maar ook <hi rend="spat">door</hi> het instituut wordt het organisme gevoed.’ 't Is twijfelachtig of zelfs zulk een geleerde ooit begrijpen zal hoe de apostelen 't hebben aangelegd ‘om in den groei den bouw te plaatsen.’ - ‘Ze ordenen, ze regelen, ze nemen op en werpen weg en zoeken het leven een vorm te geven, die het voor doorvloeiing behoedt,’ zegt Dr. A. Kuyper in bedoelde kanselrede ter verduidelijking; doch ik vermoed dat ook die verduidelijking weer opheldering noodig heeft. En als prof. Harting in die kanselrede eens las: ‘Is het scheppingsleven door haar’ (de zonde) ‘werkelijk krachteloos geworden - -, dán, maar ook dan alleen, laat zich het reine leven denken
<pb n="407"/>als in die schepping neergedaald, als door het wonder in haar ingebroken,’ ik acht het waarschijnlijk dat hij zou denken: dit is geen lectuur voor mij; het gaat mij te hoog. Evenals hem (die in de botanie toch waarlijk geen vreemdeling is) ook de voorstelling van een vrucht te hoog zou gaan, die, ‘vroegrijp en innerlijk verkankerd, straks van den stengel neerdruipt, na slechts een valschen blos getoond te hebben.’</p>
<p>Misschien reeds te veel uit een kanselrede van Dr. A. Kuyper nu het toch niet in mijn plan ligt, die opzettelijk te behandelen. In elk geval bewijst het aangehaalde dat men in een kanselrede van organismen en dergelijke kan gewagen zonder daarmee te toonen dat men voor den kansel zeer gelukkig georganiseerd is. Als ik fantasie genoeg had om mij te verbeelden dat ik op dit oogenblik aan een beantwoording der prijsvraag over de eischen der hedendaagsche kanselwelsprekendheid<note n="1)" place="foot">Zoo ik mij niet bedrieg, ten vorigen jare door de Holl. Maatsch. v. Fraaie Kunsten en Wetenschappen uitgeschreven. Dit ter herinnering voor wie 't van hunne gading achten.</note> bezig was, 'k zou wellicht hier de plaats vinden om tegen 't gebruik van vreemde woorden, gezwollen uitdrukkingen, valsche heelden en weidsche schooltermen op den kansel te waarschuwen. De prediker, die zich van zulke dingen bedient, maakt vooreerst den indruk dat hij geen prijs stelt op zijn moedertaal en, voorzoover ‘de taal gansch het volk is’, ook al niet bijzonder veel meewerkt om mogelijke annexatie te verhoeden.</p>
<p>Hij laadt in de tweede plaats den schijn op zich als ware 't hem geen ernst met zijn onderwerp. Men denke aan Goethe's</p>
<lg type="poem">
<l>‘Und wenn's euch Ernst ist was zu sagen,</l>
<l>Ist's nöthig Worten nach zu jagen?’</l>
</lg>
<pb n="408"/>
<p>Hij brengt, al verder, zichzelven onder de verdenking dat hij zijn onderwerp niet meester is. Men bedenke alweer:</p>
<q rend="bq">‘Denn eben wo Begriffe fehlen,
<lb/>
Da stellt ein Wort zur rechten Zeit sich ein.’</q>
<p>In zulke omstandigheden helpt het weinig of er al in een voorrede beweerd wordt dat men ‘onderwerpen’ behandelt, die ‘den kerkelijken toestand beheerschen’; weinig of men het voorkomen aanneemt heel wat mans te zijn. Een verstandig hoorder denkt mogelijk: beheersch <hi rend="spat">gij</hi> uw onderwerp en toon het allereerst door goed-Hollandsch te spreken!</p>
<p>Eén troost blijft er (dit tusschen twee haakjes) te onzent altijd voor den kerkredenaar.... als hij namelijk bij de schare den naam heeft van goed-, dat is, oud-gereformeerd te zijn. De troost dat hij bij zijn publiek een potje mag breken; dat zelfs zijne gebreken tot deugden worden gestempeld door de mede-gereformeerden. Ja, ik acht het niet onwaarschijnlijk dat zulk een leeraar voor velen te dierbaarder wordt, naarmate hij minder in zijn en hun moedertaal spreekt. Dat spreken toch in vreemde talen kan immers een teeken zijn van de drijving des geestes?....</p>
<p>Ach, maar laat ons tot Harting terugkeeren.</p>
<p>&nbsp;</p>
<p>Het ligt me zoo bij dat de anthropologie der theologen en kerkleeraars over 't algemeen niet hoog bij professor genoteerd staat. Ik lees bij hem, in verband met het straks aangehaalde, van ‘allerlei onjuiste voorstellingen, waaraan doorgaans het gemoed meer deel heeft dan het verstand,’ en waartoe ‘het gemis’ der door hem bedoelde ‘kennis heeft aanleiding gegeven;’ voorstellingen, al verder, die ‘van de oudste
<pb n="409"/>tijden af, bij zeer verschillende volken, door dichters, wijsgeeren en godsdienstleeraars gekoesterd zijn.’</p>
<p>Ik heb geen lust en geen reden om den heer Harting deswege zuur aan te zien. Ik weet, het waren niet allen Schleiermacher's en Scholten's, die in de kerk over den mensch hebben meegesproken. Verreweg de meesten vonden het beter wat uit hun duimpje te zuigen, dan ernstig waar te nemen, te denken, te studeeren. <hi rend="spat">De</hi> mensch, waarover zij 't, de eeuwen door, zeer druk hadden, was meer een (wan-) schepsel van hun eigen dogmatiseermanie, dan een schepsel Gods; meer een deel van hun eigen machinaal geknoei dan, om 't in de taal van Harting's faculteit te zeggen, ‘een deel der organische natuur.’</p>
<p>Men heeft, Goddank, te allen tijde van predikers gehoord die (zonder onbeleefd en onhandig genoeg te zijn om voor de schare, die de stadhuiswoorden niet kent, van organisme en dergelijke te reppen) verstandig en in 't geheel menschelijk genoeg waren om over den mensch te spreken zooals hij <hi rend="spat">werkelijk</hi> is. Zelfs durf ik verzekeren dat er in de laatste jaren bij vele predikers een bijzonder krachtig streven is waargenomen om, in stede van over mannetjes in de maan (of over mannetjes uit de oude dogmatiek) zich buiten adem te schreeuwen, liever op zichzelven en op hun medemenschen te letten zooals ze op straat en in huis, in kantoor en raadzaal, onder regen en zonneschijn en allerlei omstandigheden, uiterlijk zich voordoen en innerlijk zich voelen. Wetens of onwetens hebben deze predikers dus den mensch als ‘een deel der organische natuur’ beschouwd en ook prof. Harting, goed waarnemer als hij is, zal dat, hoop ik, met genoegen geconstateerd hebben.</p>
<p>Evenwel, gelijk ik reeds opmerkte, het aantal dier kerk-<pb n="410"/>leeraars is nog betrekkelijk gering. Kan men nog heden, nog in dit jaar 1870 onzes Heeren, aan de meeste predikatiën niet bemerken dat de aarde een draaiend hemellichaam is, één onder de ontelbaar vele; men zal er, trots alle Harting's en hun voorloopers, evenmin uit opmaken dat de mensch tot ‘de organische natuur’ behoort. Gelijk het meerendeel der kerkelijke demagogen nog altijd den ouden hemel en de oude aarde boven die van Copernicus en Galilei prefereert (wel waarschijnlijk omdat zich ook de oude hel daarbij gemakkelijk laat aanhouden voor wie hun plak mocht willen ontloopen); zoo wordt door bedoelde heeren ook aan de oude fabriekmatige bewerking van den mensch de voorkeur gegeven boven elk andere en willen zij hun geliefde hoorders desnoods nog liever als kinderen des duivels beschouwen, dan toe te stemmen dat de theorie van Darwin of Vogt eenige aandacht verdient.</p>
<p>Vroeger heb ik mij over dien stand van zaken wel eens boos of bezorgd gemaakt; doch in den loop des tijds is mij het inzicht gegeven dat zulke stemmingen al even nutteloos zijn als, bijvoorbeeld, de verzekering van anderen dat in het ‘door de zonde krachteloos geworden scheppingsleven’ een nieuw, rein leven ‘als door het wonder is ingebroken’, of inbreken zal. Ik wacht tegenwoordig veel meer van den schoolbond dan van dergelijke inbraak en ben in den regel tamelijk goed in mijn humeur (welke laatste mededeeling door vrienden en bloedverwanten als bijzonder aan hen gericht moge beschouwd worden).</p>
<p>Als ik - om er dit nog eventjes bij te voegen -, als ik tegenwoordig een der door Harting bedoelde ‘godsdienstleeraars’ over de ‘organische natuur’ hoor meepraten, <hi rend="spat">niet</hi> omdat hij van plan is in vollen ernst iets van die wereldsche
<pb n="411"/>natuur te gaan leeren, maar <hi rend="spat">wèl</hi> omdat hij, met die woorden in den mond, nieuwe sophismen aan den man hoopt te brengen; als ik hem met kwalijk verholen pret hoor temen over de onmacht der wetenschap om de wording der organische lichamen te verklaren; als ik hem straks zich op die onmacht hoor beroepen, ter aanbeveling van zijn eigen wondertheorie en heel zijn supranaturalistische kraam; als ik hem dus <hi rend="spat">uit hetgeen niemand weet de wetenschap zie voor den dag brengen</hi> dat zijn wondertheorie de eenig ware en wetenschappelijke theorie is -; dan, lieve vrienden, dan denk ik zoo ongeveer: geduld maar, tegen dergelijke personen en dingen valt niet te redeneeren; <hi rend="spat">die</hi> methoden en stelsels en wetenschappelijkheden moeten hun eigen dood sterven, er zit niets anders op..... Ja, ik hoop niet dat ik er mij aan bezondig, maar zulke gedachten komen zelfs bij mij aankloppen wanneer ik zulke dingen waarneem bij een man als prof. Doedes en in tamelijk dikke boeken gelijk hij er onlangs een geleverd heeft.</p>
<p>Alles wèl beschouwd kan ik 't derhalve den heer Harting niet euvel duiden bijaldien hij, in zake anthropologie en in andere paragrafen uit het hoofdstuk ‘organische natuur’, van de heeren theologen in massa liefst niet gediend is. Wil hij dien heeren een snuifje aanbieden, 't zij hem gegund! Doch zelfs een professor der natuurkundige faculteit, een man der exacte wetenschap, dient daarbij op zijn tellen, of op zijn woorden te passen.</p>
<p>&nbsp;</p>
<p>Iedereen heeft van den man gehoord die, in zijn geestdrift voor zekeren toonkunstenaar, beweren dorst dat over de ruimte van een halfuur gaans in den omtrek de melk zuur werd,
<pb n="412"/>wanneer die kunstenaar op zijn orgel het onweer nabootste.</p>
<p>Ook is 't geval van den oefenaar bekend, die voor zijn gemeente het verderf der eeuw niet beter wist te schetsen dan door te wijzen op al de ‘atheïsten, mennisten, pantheïsten, chemisten, deïsten, copiïsten en andere twisten,’ waarvan het aardrijk krioelde.</p>
<p>Nog zal men zich de historie van den knaap herinneren, die tegenover zijn bluffende makkers volhield dat hij zoo'n prachtig feest had bijgewoond op den dag toen zijn eigen vader en moeder trouwden.</p>
<p>Al deze en soortgelijke verhalen zijn voor den liefhebber van symboliek onbetaalbaar. Ze leeren zoo duidelijk en goedaardig als men maar wenschen kan, aan welke gevaren een mensch zich blootstelt, die in apologetischen, polemischen of eenig anderen ijver, aan sympathieën en antipathieën lucht geeft.</p>
<p>Prof. Harting heeft zich door zijn ingenomenheid met ‘het algemeene biologische standpunt’ wel niet tot volslagen ongerijmde expectoraties laten vervoeren; maar die ingenomenheid heeft hem, in verband met zijn onwil tegen zekere ‘dichters, wijsgeeren en godsdienstleeraars’, toch min of meer een poetsje gespeeld. Laat ons de straks geciteerde volzinnen eens wat nader bekijken.</p>
<p>Na de vermelding dat hij zich op het meergemelde standpunt wenscht te plaatsen, waar 't de beoordeeling van den strijd des levens, met name ook van den tegenwoordigen strijd tusschen Frankrijk en Duitschland betreft, gaat de heer Harting, gelijk wij vernomen hebben, aldus voort:</p>
<p>- ‘De mensch maakt een deel der organische natuur uit; hij is een der tallooze levende en handelende wezens, die wij met den algemeenen naam van dieren bestempelen.’</p>
<pb n="413"/>
<p>Dit alles is woord voor woord waar; ik heb er ook niets op af te dingen. Men kan <hi rend="spat">vermoeden</hi> dat de schrijver met zeker stil natuurwetenschappelijk genoegen die phrasen uit de pen liet vloeien omdat ze zoo recht natuurwetenschappelijk klinken, zoo heel anders dan men 't van ‘dichters, wijsgeeren’ en consorten hoort. Dat vermoeden nogtans zou vrij wat meer gewettigd zijn bijaldien niet prof. Harting, maar een student in de philosophia naturalis zóó had geschreven; een hoogleeraar in genoemde philosophie is aan zulke uitdrukkingen te zeer gewend om er iets bijzonders in te zien. Ik neem dus aan dat professor, aldus schrijvend, nog niet aan zeker natuurwetenschappelijk <hi rend="spat">Hochgefühl</hi> tegenover de mannen der ‘valsche voorstellingen’ heeft toegegeven. Nog is hij volmaakt kalm en objectief; zelfs schijnt het zekere matiging te verraden dat de mensch niet in dien eersten volzin den besten onder de gewervelde dieren, species zoogdieren, gerangschikt wordt. Tot zóóver dus alles in orde. Maar nu verder:</p>
<p>- ‘Aan dezelfde wetten, die het leven van dezen’ (de dieren) ‘beheerschen, is ook hij’ (de mensch) ‘onderworpen. Hij heeft met hen een groot deel zijner behoeften gemeen, en zelfs de drijfveeren, die hem tot handelen aansporen, zijn voor een goed deel dezelfde.’</p>
<p>Hier, zou ik zeggen, begint de natuurwetenschappelijke borst al een weinig te zwellen tegenover het volk van andere faculteiten. Hier wordt uit de reactie tegen al het gepraat en geschrijf over den mensch, zooals men 't van dichters, wijsgeeren en godsdienstleeraars hoort, reeds de overdrijving geboren. 't Is of de hoogleeraar eenigszins verdrietig wil zeggen: ‘Och, lieve meneeren, wat praat jelui toch over 's menschen behoeften en drijfveeren! Heb je dan ooit wat aan algemeene anatomie en
<pb n="414"/>physiologie gedaan? Op mijn woord, je moest die wijzigheden over den mensch en het zijne aan <hi rend="spat">ons</hi> overlaten. Want, om het je nu maar eens zonder omwegen te vertellen, al die wetten en behoeften en drijfveeren, waarover ge versjes en preeken maakt, <hi rend="spat">wij</hi> vinden ze voor een goed deel in de dierenwereld -, ziet ge? In de dierenwereld.... voor een goed deel.....’</p>
<p>Maar, met uw verlof, professor! Om van de <hi rend="spat">wet</hi> der tien geboden nog te zwijgen, die een goed deel van het echt menschelijk leven beheerscht, er is toch ook, wat behoeften en drijfveeren aangaat, een hemelsbreed verschil tus.....</p>
<p>Professor schrijft intusschen voort:</p>
<p>‘Wil men den mensch grondig kennen, zijne handelingen begrijpen en scheeve oordeelvellingen daarover ontwijken, dan is het in de eerste plaats noodig, dat men de verschijnselen en de voorwaarden van het leven kent, zooals het zich in millioenen-voudige verscheidenheid aan de oppervlakte onzer planeet vertoont.....’</p>
<p>Maar mijn waarde prof.....</p>
<p>- ‘Het gemis dier kennis heeft aanleiding gegeven tot allerlei onjuiste voorstellingen, waaraan doorgaans het gemoed meer deel heeft dan het verstand.’</p>
<p>Punctum?....</p>
<p>- ‘Punctum!’</p>
<p>Nu, als dát de zaak is, dan heeft de eene faculteit aan de andere niets te verwijten; dan hebben we allen zonder onderscheid en allen op onze beurt over dingen gepraat, die ons te hoog zijn; dan doen we voortaan 't best met onze oordeelvellingen over den mensch <hi rend="spat">en corps</hi> maar thuis te blijven. Bij aller menschen zielen! Als het ‘om 's menschen handelingen te begrijpen, <hi rend="spat">in de eerste plaats</hi> noodig is,
<pb n="415"/>dat men de verschijnselen en de voorwaarden van het leven kent, zooals het zich <hi rend="spat">in millioenen-voudige</hi> verscheidenheid aan de oppervlakte onzer planeet vertoont’ -, dan zal ik maar niet vragen wat er in de tweede en derde plaats toe vereischt wordt; want, waarachtig, dan kom ik er nooit. Doch, als ik nu mijn meening volkomen en oprecht mag uitspreken, dan heb ik er bedroefd weinig moed op dat één mijner medemenschen er in dát geval ooit komen zal. Wel, wel! Is dát nu ‘het algemeene biologische standpunt’? Als een mensch die millioenen-voudige verscheidenheid van levensvoorwaarden en verschijnselen geattrapeerd en bestudeerd heeft, is hij dán op dat standpunt gekomen? Mij dunkt, dan moet hij doodaf zijn en er niet veel aan hebben. Of neen, eerlijk gesproken, dan geloof ik dat er althans vóór 2070 - ik wil er Dioscorides nog eens op naslaan - geen mensch zal gevonden worden, die zich zóóver naar boven werkt.</p>
<p>Ik moet eens even uitblazen, gelijk mijn tante placht te zeggen als ze iets erg frappants vernomen had..................,........</p>
<p>Derhalve, nu weet ik dan wat men te verstaan heeft onder ‘het algemeene biologische standpunt’..... Een nu ontslapen landgenoot zei bij zekere gelegenheid eens dat de menschen met al hun ‘oogpunten’ elkaar de oogen uitsteken. Het kon misschien puntiger en stekeliger gezegd zijn, maar 't was toch goed gemeend. Nu ik 't mij te binnen breng, vraag ik onwillekeurig wat hij van sommige <hi rend="spat">stand</hi>punten wel zou gezegd hebben. Ook begin ik te gelooven dat ik zoo zoetjes aan het mijne over het voorgewende standpunt van prof. Harting heb gezegd. In ieder geval is 't ons alweer gebleken, dat wie te veel bewijst zoogoed als niets bewijst. Zie toch, de heer Harting was, terecht of ten onrechte, op sommige
<pb n="416"/>‘dichters, wijsgeeren en godsdienstleeraars’ een weinig verstoord. Zij waren meer met hun ‘gemoed’ dan met hun ‘verstand’ te rade gegaan en daardoor tot ‘allerlei onjuiste voorstellingen’ over ‘den strijd des levens’ gekomen. De hoogleeraar in de natuurwetenschap is bereid zijn eigen voorstellingen en beschouwingen als correctief te geven. Te dien einde wil hij zich op een standpunt plaatsen, dat ‘te dikwijls veronachtzaamd wordt’. Doch tegelijkertijd geeft hij ons van dat standpunt een beschrijving, die.... klaarlijk aantoont dat het voor een mensch en dus ook voor professor zelven onbereikbaar is.</p>
<p>Zoo gaat het in <hi rend="spat">den strijd des levens</hi>!</p>
<p>Men zegt zoo licht iets meer dan men kan verantwoorden. Men gooit, vertrouwelijk gesproken, zoo spoedig zijn eigen glazen in als men in den ijver tegen anderer luchtkasteelen geen maat weet te houden.</p>
<p>Gelukkig wie, na elke beoordeeling van zijn tegenstander (of medearbeider, gelijk Schleiermacher het recht nobel uitdrukte), weer zichzelven oordeelt en 't bekennen wil als hij zich soms vergaloppeerd heeft!</p>
<p>Wanneer de ‘dichters, wijsgeeren en godsdienstleeraars’ aan Harting volmondig toegeven dat zij in hun verzen, stelsels, preken, enz. heel wat wijsheid over ‘den mensch’ hebben voorgedragen, die, op de keper beschouwd, toch eigenlijk zotteklap was -, dan zal ongetwijfeld de heer Harting van zijn kant concedeeren dat, om het even of zijn definitie van ‘het algemeene biologische standpunt’ al dan niet nauwkeurig is, dat, zeg ik, menige ‘handeling’ van den ‘mensch’ in den loop des tijds vrij goed ‘begrepen’ is buiten dat standpunt om. Hij zal 't niet tegenspreken dat er in deze wereld een zeker iets bestaat, wat men menschenkennis en levenswijsheid pleegt te noemen en waardoor de Seneca's,
<pb n="417"/>de Fénélon's, de Molière's, de Parker's en Thackeray's zich eenigen naam verwierven; een zeker iets, dat in de school van 't gewone leven werd opgedaan, dat ook nog heden, dat zelfs bij mannen en vrouwen wordt aangetroffen, die ternauwernood weten dat deze aarde ‘een planeet’ is en stellig van ‘het algemeene enz. enz.’ geen begrip hebben; een zeker iets, waaraan 't ‘gemoed’ niet vreemd is en dat de aarde met niet minder zegen gezegend heeft dan er ooit van de faculteit der natuurwetenschap is uitgestroomd.</p>
<p>Ik ben er van overtuigd dat prof. Harting dit even goed weet als de beste en mij desnoods, om deze mijn ontboezeming, zijn zegen wil schenken.</p>
<p>&nbsp;</p>
<p>Ik wensch nu in alle bescheidenheid de aandacht mijner lezers op nog andere proeven te wijzen van 'tgeen ik, onder ons, het liefst den zoeten bluf van de mannen der natuurwetenschap noemen zou.</p>
<p>Onder de ‘allerlei onjuiste voorstellingen’, waarvan reeds meermalen sprake was, rangschikt prof. Harting ook de voorstelling ‘hetzij omtrent een vervlogen gelukkigen toestand van het menschdom, een gouden eeuw, een paradijsleven, of omtrent een leven der toekomst, een duizendjarig rijk, waaruit haat, twist en tweedragt geheel zijn buitengesloten en waarin alleen het goede heerschappij voert.’</p>
<p>De natuurkundige heeft, volgens onzen schrijver, met zulke fantasieën heel weinig op. Niet alleen met die aangaande 't verleden; ook met die betreffende de toekomst.</p>
<p>De natuurkundige grondt, namelijk, op zijn kennis van 't verleden ‘de overtuiging’ dat ‘zoolang het leven hier op aarde
<pb n="418"/>voortduurt, het ook in de toekomst een onophoudelijke strijd zijn zal en noodwendig zijn moet.’</p>
<p>Nu denkt ge misschien dat die overtuiging voor den natuurkundige lang niet pleizierig moet zijn.... Maar, lieve vriend, dan kent ge, met eerbied gezegd, den natuurkundige niet; dan hebt ge u, ‘dichter, wijsgeer’ of ‘godsdienstleeraar’ die ge zijt, ook omtrent den natuurkundige alweer een ‘onjuiste voorstelling’ gevormd. Kijk eens hier! De heer Harting schrijft:</p>
<p>- ‘Dit antwoord moge weinig troostrijk schijnen aan hen, die zich zoo gaarne de natuur voorstellen onder het beeld eener zorgvuldige moeder, welke waakt over al hare kinderen -, toch is het het eenige ware. Ons, wier hoofdstreven is de waarheid te leeren kennen, onverschillig of deze ons aangenaam of onaangenaam aandoet, betaamt het haar moedig onder de oogen te zien.’</p>
<p>Dat's <hi rend="spat">andere</hi> taal, he?.... Praat nu niet langer van ‘weinig troostrijk’ en van ‘lang niet pleizierig.’ Of als ge er toch over praten wilt, doe het dan met uws gelijken. Maar asjeblieft voor den natuurkundige geen beklag! Hoor 't liever nóg eenmaal:</p>
<p>- ‘<hi rend="spat">Ons</hi>, <hi rend="spat">wier hoofdstreven is de waarheid te leeren kennen</hi>, <hi rend="spat">onverschillig of</hi>.... enz....., <hi rend="spat">ons betaamt het</hi>.... enz.....’</p>
<p>Ik zeg.... <hi rend="spat">dat</hi>'s mannentaal! <hi rend="spat">Zóó</hi> spreekt de natuurkundige. Hebt ge 't in een toast ooit mooier gehoord? Na zulk een toast zouden wij in onzen jongen tijd zijn ingevallen met het bekende</p>
<q rend="bq">‘dát's mooi gezeid,
<lb/>
dat's mooi gezeid,
<lb/>
dat's weergaasch mooi gezeid!'’</q>
<p>Op de wijze van Iö vivat!</p>
<pb n="419"/>
<p>Wie weet of de geachte hoorders geen moeite hebben gehad om zich in te houden!..... Ik voor mij beken gulweg: ware ik een der jeugdige collegianten geweest, het zou mij wellicht weinig gedeerd hebben al had, na die verklaring van den redenaar, een dichter gemeesmuild:</p>
<p>- ‘Turksche trom!’ - Of een wijsgeer:</p>
<p>- ‘Ken uzelven!’ - Of een godsdienstleraar:</p>
<p>- ‘Zijt met de ootmoedigheid bekleed!’</p>
<p>Liever dan mij daarover het harnas aan te trekken, had ik waarschijnlijk geroepen: ‘<hi rend="spat">da capo</hi>!’</p>
<p>Doch even waarschijnlijk zou mij dat niet geholpen hebben, wijl professor wist dat er, als ik maar geduld had, nog een <hi rend="spat">dito</hi> verfrissching voor mij klaar lag. Immers, er zou nog dit slot komen:</p>
<p>- ‘Het is de zin voor die’ (objectieve) ‘waarheid, welke inzonderheid door de beoefening der natuurwetenschappen wordt opgewekt en versterkt. Hare geheele methode bestaat alleen in een streven naar waarheid. Daardoor heeft hare beoefening ook nog eene andere beteekenis dan die van zich eenvoudig kennis der natuurverschijnselen te verschaffen. Zij oefent ook eene zedelijke kracht uit, die het gemoed veredelt en verheft en aan het karakter die zelfstandigheid geeft, welke in den strijd des levens, dien ook elk onzer strijden moet, zoo onontbeerlijk is. - Ik acht het een geluk, M.H., dat ook op mij een gedeelte der taak rust, om u daartoe in te leiden. Ook gij zijt bestemd soldaten te worden, maar soldaten in den vreedzamen krijg tegen onkunde, bijgeloof en alles wat leugen, bedrog, huichelarij, valschheid en oneerlijkheid is. Op dan, soldaten in den dienst der waarheid! Voorwaarts!’</p>
<p>Voorwaarts, marsch!! - Ferm! Bravo! Dit meen ik in vollen ernst; wie er aan twijfelen mocht, kent mij niet. Ik vind het
<pb n="420"/>heerlijk, verrukkelijk, om bij te juichen en te springen zelfs (als 't niet te gek stond voor een man van mijn jaren), zoo dikwijls ik uit anderen mond dan dien van ‘dichters, wijsgeeren en godsdienstleeraars,’ hoor ijveren tegen al wat dom en leelijk en slecht is; hoor aandringen op al wat ‘zedelijke kracht uitoefent’ en ‘het gemoed veredelt.’ Want zie, nu toch eenmaal 't gerucht loopt dat aan de voorstellingen van die ‘dichters enz. enz.’ 't <hi rend="spat">gemoed</hi> ‘doorgaans meer deel heeft’ dan 't <hi rend="spat">verstand</hi>; en nu er, door een noodlottigen samenloop van omstandigheden, voor vele jonge- en oudelui een zeker luchtje aan al dat <hi rend="spat">gemoedelijke</hi> is gekomen; nu kan 't geen ander dan een weldadig effect doen als mannen der ‘exacte wetenschap’, die tevens, gelijk prof. Harting, mannen van naam zijn, als zulke mannen, zeg ik, <hi rend="spat">ook</hi> in oraties voor de academische jongelingschap en verdere belangstellenden de rechten van 't gemoed handhaven. Zoolang ik adem heb en schrijfmateriaal, zal ik bereid zijn om bij dergelijke verschijnselen bravo! te roepen en bravo! te schrijven. Want <hi rend="spat">inderdaad,</hi> het menschelijk leven <hi rend="spat">heeft</hi> nog een andere en hoogere beteekenis ‘dan die van zich eenvoudig kennis der natuurverschijnselen te verschaffen.’ En onder al de ‘krachten’ van wier gerucht, week in, week uit, de collegezalen der natuurkundige faculteit weergalmen; en onder al de ‘krachten,’ waarvan de industrie dag aan dag, nacht aan nacht leeft; en onder al de ‘krachten,’ op wier kennis en bezit en toepassing het geslacht dezer eeuw zich met rechtmatige fierheid verheft -, zal de <hi rend="spat">zedelijke kracht</hi> moeten <hi rend="spat">blijven</hi> en <hi rend="spat">versterkt</hi> worden, zal 't <hi rend="spat">gemoed</hi> zijn adel 
moeten toonen en handhaven en <hi rend="spat">veredelen,</hi> indien niet al de andere ‘krachten’ zullen worden tot een verderf, tot een vloek, in plaats van tot een zegen der menschenmaatschappij.</p>
<p>In <hi rend="spat">vollen</hi> ernst ben ik dus dankbaar en vroolijk bij de
<pb n="421"/>opwekking, door prof. Harting, den erkenden natuurkundige, tot zijn studenten gericht. Mogen alle candidaten en doctorandi en doctoren der faculteit, die aan de Hoogere Burgerscholen geplaatst zijn, hem volgen! Ook het knapendom aan die inrichtingen zal er niet minder door worden als het merkt dat zijn docenten in de ‘nuttige kennis’ bij gelegenheid voor de rechten van 't <hi rend="spat">gemoed</hi> en voor de kracht der <hi rend="spat">zedelijke kracht</hi> durven opkomen, midden in het schoollokaal, vlak voor het front der jongens....</p>
<p>Nog eens dan, ik heb van harte bravo! geroepen.... al proefde ik den straks vermelden zoeten bluf der natuurkundigen in de verzekering dat ‘inzonderheid door de beoefening der natuurwetenschappen’ de zin voor waarheid ‘opgewekt en versterkt wordt.’ Ik heb bij dat ‘inzonderheid’ geglimlacht, gelijk mede bij de verklaring dat ‘haar’ (der natuurwetenschap) ‘methode alleen in een streven naar waarheid bestaat.’ - ‘<hi rend="spat">Der Kreislauf des Lebens</hi>,’ dacht ik alweer en ik lei een vouwtje bij een andere plaats uit de oratie, waar onze redenaar omtrent de ‘levensvatbare stof aan de oppervlakte onzer planeet’ getuigt, dat zij ‘in eenen staat van voortdurende wisseling verkeert’ en ‘zonder ophouden de levende wezens binnentreedt om deze weder na korteren of langeren tijd te verlaten en een deel te worden van andere wezens.’ Bij dit alles, mijn waarde vrienden, is zelfs de zweem van personaliteit zeer vèr van mij gebleven. Liever zette ik nooit meer een pen op 't papier, dan met een man van prof. Harting's qualiteit een loopje te willen nemen. Men geloove 't op mijn woord dat ik over de zonden van <hi rend="spat">twee faculteiten</hi> handel en aan de <hi rend="spat">particularia</hi> hier geen beteekenis hoegenaamd hecht, dan voorzoover zij het eigenaardige der algemeene richtingen doen uitkomen.</p>
<pb n="422"/>
<p>Zie, eeuwenlang heeft in ons werelddeel de theologisch-kerkelijke richting den boventoon gevoerd. Het monopolie, zoowel der waarheid als der waarheidsliefde, was, heette het, hij haar. Al wat er leefde en werkte buiten haar opzicht en wijding, was ijdelheid. Nauw kon zij 't Columbus vergeven dat hij zonder haar permissie en instructies een nieuw werelddeel ontdekte. Hoe boos ze zich op Galilei, Giordano Bruno, Keppler en anderen uit dezelfde ‘wolke der getuigen’ gemaakt heeft, is van algemeene bekendheid. En bij al die boosheid en al dien bluf en al die majesteit in 't hoofdkwartier -, wat al nijdigheid en pedanterie in de gewone officiers-, sergeants- en corporaalsrangen! Welk een aanmatiging bij den gemeen-soldaat! Welnu, ik zeg niet dat het er heelemaal uit is, maar toch er is verandering gekomen, er heeft een opmerkelijke ‘stofwisseling’ plaats gehad. Sinds jaar en dag is het aantal theologen en ‘godsdienstleeraars’, gelijk der ‘dichters en wijsgeeren’ sterk toegenomen, die in de eenzaamheid en in 't openbaar voor de faculteit der natuurwetenschap eerbiedig het hoofd buigen; die zich <hi rend="spat">ook</hi> door <hi rend="spat">haar</hi> de ingredienten laten aanwijzen waardoor hun bloed gezond en de maatschappelijke atmosfeer gedesinfecteerd kan worden. Deze mannen zijn der vak- en coterie-ijdelheid voor een goed deel gestorven en, liever dan zich en de hunnen voor het heilig en eenig legioen der waarheid en der heerlijkheid te houden, liever dan dat zouden zij voorgoed zich te slapen leggen. Ze doen evenwel noch het een, noch het ander; ze trachten te naderen in den voorhof der natuurwetenschap en, ‘van verre staande’, vragen ze den priesters daar om een deel van hun licht en hun geest.</p>
<p>Onder die priesters nu zijn vele wijzen en edelen; doch ze blijven altegaêr menschen, dat is, ze hebben hun zwakheden zoogoed
<pb n="423"/>als de rest. In hen is al de gezondheid van den arbeider, die zich door eigen kracht en volharding, tegen wind en getij in, naar boven heeft gewerkt; al die gezondheid, zeg ik, al dat rationeele en degelijke; zelfs al de eigenaardig goedhartige vriendelijkheid waardoor gewoonlijk de mannen van het <hi rend="spat">self help</hi> worden gekenmerkt. Maar in hen is meestal ook iets van dat zelfbehagen, waardoor de omstander altijd minder gesticht wordt, dan de man die 't bezit. Daarenboven voelen ze, elk voor zich, een soort van roeping om de asch der miskende vaderen te wreken, alsmede een soort van blijvenden argwaan tegen de corporaties, door wier voorgeslacht de vaderen eertijds vervolgd werden. Vandaar een vrij machtig <hi rend="spat">esprit de corps</hi> onder hen. Let er vooral op hoe de ironie of het triomfante krachtsgevoel hun in de oogen flikkert, door de leden trilt, zoo menigmaal ze ergens een ‘dichter, wijsgeer’ of ‘godsdienstleraar’ in 't vizier krijgen. De besten hunner onderdrukken dan noode een zekeren onwil, of dartelheid. Al laten zij aan de jongeren in de familie, aan de propaedeutici enz., het jongenswerk van schreeuwen en hatelijk zijn over -, gansch en al zonder leedvermaak zien zij dat spelletje toch niet aan. Ze moeten erkennen dat er iets waars is in 't geen de jongens zeggen. Die anderen, dus denken ze, mogen 't goed gemeend hebben, we danken niettemin aan hun ‘gemoed’ velerlei ‘onjuiste voorstellingen’. In elk geval, dus denken ze verder, ‘is <hi rend="spat">ons</hi> hoofdstreven, de waarheid te leeren kennen’, en <hi rend="spat">onze</hi> geheele methode ‘bestaat alleen in een streven naar waarheid’ en ‘<hi rend="spat">inzonderheid</hi> de beoefening der natuurwetenschappen versterkt den zin voor....’</p>
<p>Genoeg, mijn eerbied voor de faculteit is ongeveinsd. Al had ik aan de faculteit alleen den bril en het gas te danken,
<pb n="424"/>die 't mij mogelijk maken op dezen eigen avond met plezier te lezen en te schrijven, dan ware dit reeds meer dan voldoende, om mij levenslang haar dankbare schuldenaar te doen zijn. <hi rend="spat">Maar</hi> feiten zijn feiten. En het feit bestaat dat, in dezelfde mate waarin de heerschende faculteit van vroeger aan machtsgevoel en pedanterie verloren heeft, in diezelfde mate de ander daarin is toegenomen. Dit geconstateerd hebbende, spreek ik 't als mijn vernieuwde overtuiging uit, dat ook ‘de levensvatbare stof’ van den faculteitswaan, of, wilt ge, van de vak-pedanterie ‘aan de oppervlakte van onze planeet in een staat van voortdurende wisseling verkeert.’</p>
<p>En nu ga ik naar bed om morgen, bij leven en welzijn, dit opstel, tot mogelijk heil voor tijdgenoot en nakomelingschap, te voltooien.</p>
<p>&nbsp;</p>
<p>Goeden morgen, mijne vrienden! Om maar dadelijk weer te beginnen: wat ik gisteren geschreven heb, dat heb ik geschreven. Volgt mij ‘met uwe welwillende aandacht’ bij 'tgeen mij te schrijven nog overblijft!</p>
<p>- ‘Ons,’ aldus sprak derhalve prof. Harting, ‘ons, wier hoofdstreven is de waarheid te leeren kennen, onverschillig of deze ons aangenaam of onaangenaam aandoet, betaamt het haar moedig onder de oogen te zien.....’</p>
<p>‘<hi rend="spat">Ons</hi>!’ in tegenstelling dus, gij hebt het begrepen, van die anderen, ‘dichters, wijsgeeren, godsdienstleeraars’ <hi rend="spat">und so weiter</hi>.</p>
<p>Dezen nacht heb ik in den droom om die verkondiging geleden. Daar kwamen ze, de Vondel's, Spinoza's en Luther's uit den nieuweren -, de Juvenalissen, Socratessen en Paulussen uit den ouderen tijd! Daar zag en hoorde ik van lombard-<pb n="425"/>briefjes, synagogentumult, pauselijke en andere banbliksems, gifbekers, steeniging enz. enz. Gansche optochten van ‘dichters, wijsgeeren en godsdienstleeraars’ defileerden en warrelden voor mij heen. Ze hadden banieren bij zich: hier met het beeld der waarheid, daar met het kruisbeeld. Zonderlinge dooreenhaspeling, zooals dat in droomen gaat! Wat Harting van zich en de zijnen te kennen gaf, het scheen volkomen op ‘die anderen’ te passen. O, ik zeg u, zij waren ‘<hi rend="spat">moedig</hi>’. Moedig tot in den dood!</p>
<p>Doch laat mij de droomen er buiten houden; ik heb nog een enkele zaak met de oratie van Harting af te doen.</p>
<p>Op het dappere woord, zooeven daaruit aangehaald, laat de redenaar weldra dit volgen:</p>
<p>- ‘Trouwens ook hier blijkt, dat hij, die naar waarheid streeft, in de erkenning dier waarheid zelve zijne belooning vindt.....’</p>
<p>Dat treft dus gelukkig! 't Is ‘<hi rend="spat">ons</hi>’ (u weet wel) wel ‘onverschillig’ of de waarheid ‘<hi rend="spat">ons</hi> aangenaam of onaangenaam aandoet’, maar.... een mensch is toch zóó niet of....</p>
<p>Prof. Harting heeft het woord weer:</p>
<p>- ‘Dwingt zij’ (de waarheid) ‘ons, wanneer wij haar met een onbeneveld’ (natuurkundig-onbeneveld, hoor!) ‘oog aanschouwen, veel op te offeren van hetgeen ons eenmaal lief en dierbaar toescheen, zoo ontrolt zij’ (de waarheid altijd, mits met onbeneveld oog aanschouwd, op de wijze der natuurkundigen, gelijk gezegd is) ‘als ter vergoeding’ ('t komt er anders voor ons niet op aan, maar als het tóch zoo uitkomt, danne....) ‘voor ons oog een wereld- en scheppingsplan, welks grootschheid ons met eerbiedige bewondering vervult.’</p>
<p>Teleologie dus?... Dat mag ik wel, mits de ‘dichters, enz.
<pb n="426"/>enz.’ de zaak maar niet weer bederven.... En geeft de redenaar ons nu ook een kijkje op de ‘grootschheid’ van dat ‘werelden scheppingsplan’?</p>
<p>De redenaar tracht inderdaad zulk een kijkje te geven. Let op!</p>
<p>- ‘Het leven is een voortdurende strijd! Het is niet anders. Op en onder den grond, in de lucht, de zoete wateren en de zee’ (dus, kort gezegd, in het water), ‘overal heerscht oorlog. De aarde is een groot slagveld. De zwakkere wordt de prooi van den sterkeren, deze op zijne beurt van den nog sterkeren. Overal geldt het: “magt boven regt!”’</p>
<p>Merkt ge niet reeds de ‘vergoeding’? Begint niet de ‘eerbiedige bewondering’ u reeds te ‘vervullen’?.... Wat?!... Wordt gij er akelig van?.... Akelig?!.... O gij! Ga tot de natuurkundigen en leer van hen de ‘eerbiedige bewondering’ voor het grootsche ‘macht boven recht!’ - Of luister eerst nog een poosje naar onzen redenaar!</p>
<p>- ‘Trouwens het kan niet anders zijn..... Juist die gestadige stofwisseling is de hoofdvoorwaarde des levens.’</p>
<p>Hoe voelt ge u thans?.... Nóg geen bewondering?.... Vooruit dan maar weer!....</p>
<p>- ‘Strijd, een voortdurende strijd op leven en dood, ziedaar derhalve wat ons de natuur overal in de dierenwereld te aanschouwen geeft. Mogen wij te dien aanzien voor den mensch eene uitzondering maken?....’</p>
<p>Wat?.... Hoopt gij van ja?.... Stilte, als ik u verzoeken mag!</p>
<p>- ‘Wij weten beter,’ vervolgt professor. ‘Inderdaad is er geen roofdier zoo verslindend als de mensch....’</p>
<p>Nóg geen ‘eerbiedige bewondering’?.... Gij zijt toch taai, gij mannen van 't ‘gemoed’!.... Luister dan nog even!</p>
<pb n="427"/>
<p>- ‘Er is een uiterst langzame maar steeds voortgaande vervolkomening der organische wereld.’</p>
<p>Nóg geen ‘bewondering’?.... Wat mompelt ge daar?.... Is ‘vervolkomening’ geen goed Hollandsch?.... Bij alle organismen! Ik zeg u dat gij dichters en consorten onhandelbare wezens zijt.... Ik bedank er voor om langer, stuk voor stuk, met u de oratie van Harting te behandelen. Als ge er een kort begrip van wilt hebben, ziehier!</p>
<p>&nbsp;</p>
<p>Het leven op deze planeet is een voortdurende strijd, dat hebben we al vernomen. In de dierenwereld wordt de zwakkere door den sterkere opgevreten, of in elk geval uit den weg geruimd; ook dat hebben we gehoord. Nogtans is er, gelijk mede reeds gemeld is, een ‘vervolkomening der organische wereld’; langzaam, maar zeker. Wel is er ook ‘een achteruitgang van sommige organen en zelfs van geheele groepen van planten en dieren’, maar ook hier blijft de wet heerschen dat het zwakkere voor het sterkere wijkt. Ook hier alzoo vooruitgang, veredeling.</p>
<p>In de menschenwereld heerscht dezelfde wet, nemen wij dezelfde verschijnselen waar. Er zijn verschillende rassen in die menschenwereld; ook onder deze is strijd en wie niet mee kan, raakt onder den voet. ‘Overal waar’ - bijvoorbeeld - ‘de Europeanen zich nederzetten en klimaat en bodem veroorloven, dat hunne nakomelingschap zich vrij en krachtig ontwikkelt, worden de oorspronkelijke bewoners van lager ras allengs verdrongen, totdat zij geheel verdwenen zullen zijn. Wij zien het aan de Roodhuiden van Noord-Amerika, de Hottentotten en Kaffers van Zuidelijk Afrika, de inlandsche be-<pb n="428"/>volking van Nieuw-Holland en Nieuw-Zeeland. Op Van Diemensland zijn de oorspronkelijke bewoners reeds geheel uitgestorven.’</p>
<p>Dat zal zoo voortgaan. Er is alle kans op dat eenmaal de heele bevolking dezer planeet - de menschelijke bevolking nl. - van Europeaansch ras zal zijn. Evenwel, ook in Europa duurt nog heden de strijd der rassen voort. Op ditzelfde oogenblik is dit maar al te merkbaar. Het Germaansche ras worstelt met het Keltische. Het Keltische heeft in Frankrijk nog altijd veel in te brengen. Maar het Keltische ras zal er onder. Het heeft bij zeer goede ook zeer kwade eigenschappen. Het kan, onder anderen, liegen alsof 't gedrukt staat. De meeste couranten zijn, om zoo te zeggen, van Keltisch ras (in Frankrijk, namelijk). Gelijk gezegd is, het moet er onder.</p>
<p>‘Maar wat al bloed en tranen,’ dit zijn weer de eigen <hi rend="spat">woorden</hi> van den redenaar, ‘wat al bloed en tranen zullen er geplengd zijn vóór het zóóver komt? En wie, zoo vraagt de menschenvriend, geeft aan de blanken het recht hunne broeders, die een roode, bruine of zwarte huid hebben, uit hun oorspronkelijk erf te verjagen? Is zulk eene handelwijze geen schande voor onzen tijd, waarin ieder het woord van humaniteit op de lippen heeft?’....................... ‘Er is op die vragen geen ander antwoord te geven, dan het reeds gezegde: “magt gaat boven regt.” Het is eenmaal niet anders. Wij mogen het lot dier vele onschuldigen en ongelukkigen betreuren, wij mogen, indien de gelegenheid zich daartoe aanbiedt, het zooveel mogelijk trachten te verzachten -, het te keeren staat niet in 's menschen hand. De natuurwetten kennen geen mededoogen, en het is eene natuurwet dat het zwakkere voor het krachtigere bezwijken moet.’</p>
<pb n="429"/>
<p>Ziedaar in 't kort den hoofdinhoud van Harting's oratie, nog daarbij gerekend de opwekking aan de jongelui om zich als ‘soldaten in den dienst der waarheid’ te verzetten tegen ‘onkunde en bijgeloof, leugen, bedrog’ en wat er verder treurigs is van dien aard.</p>
<p>&nbsp;</p>
<p>Ik beken, de oratie laat bij mij geen bevredigenden indruk achter. Als ik onder de aangesproken collegianten had behoord, ik zou na het ‘voorwaarts!’ van den doctoralen aanvoerder allicht gedacht hebben: ‘heel gaarne, als ik nu maar weten mag waarheen? Ge hebt mij met die natuurwetten, die geen mededoogen kennen, niet strijdlustiger gemaakt....’</p>
<p>Nu zouden de jongelui, als ik dit overluid gedacht had, vermoedelijk wel iets dichter- wijsgeer- of godsdienstleeraarachtigs in mij gezien hebben, doch het ‘zwakke’ in die beschuldiging zou wellicht op iets ‘sterkers’ in mij geen vat hebben gehad....</p>
<p>- ‘Maar er is toch <hi rend="spat">veel waars</hi> in Harting's oratie?’</p>
<p>Ongetwijfeld! Er is evenwel, als ik zoo zeggen mag, ook veel <hi rend="spat">onklaars</hi> in.</p>
<p>Wat is er nu, bijvoorbeeld, van ‘het wereld- en scheppingsplan’ gebleken, welks ‘grootschheid’ ons met ‘eerbiedige bewondering’ vervullen zou? Als ik wèl zie, is het ten slotte reddeloos ondergegaan in de ‘natuurwetten die geen mededoogen kennen.’ Het laatste woord van het ‘wereld- en scheppingsplan’ is en blijft, gelijk het eerste: ‘magt gaat boven regt.’ ‘Wij mogen het lot der vele onschuldigen en ongelukkigen betreuren,’ - voor de rest kan de mensch er niets aan doen. Het is moorden en blijft moorden van 't begin tot
<pb n="430"/>aan 't end (gesteld dat er ooit een end aan komt, wat door Harting niet wordt aangenomen).</p>
<p>Wáar is nu dat grootsche ‘wereld- en scheppingsplan’? En waartoe dient die proclamatie aan de jongelui, als er tegen de droevigste <hi rend="spat">onkunde</hi>, het verschrikkelijkst <hi rend="spat">bijgeloof</hi> en den schandelijksten <hi rend="spat">leugen</hi> (tegen de meening en het zeggen, namelijk, dat de eene mensch den anderen mag jagen en moorden) toch niets te doen is? Waartoe die oproeping ten strijde als het eeuwig en onverbiddelijk zal blijven en moet blijven: ‘macht boven recht’?</p>
<p><hi rend="spat">Maar het zal en moet</hi> NIET <hi rend="spat">zoo blijven</hi>.</p>
<p>Heeft Harting niet zelf gezegd: ‘er is een.... vervolkomening der organische wereld’?</p>
<p>Zal dan ook de mensch niet eenmaal goed genoeg zijn om zijn medemensch niet meer te jagen en te moorden?</p>
<p>Heeft Harting niet van de wetenschap gezegd: ‘Zij oefent een zedelijke kracht uit, die het gemoed veredelt’?</p>
<p>Heeft hij niet gezegd: ‘Zij, die met een edel gemoed begaafd zijn...., zullen wel in de eerste plaats wenschen dat er liefde en eendracht om hen heen heersche’?</p>
<p>Niet gezegd: ‘Naarmate de beschaving hooger staat, is de zin voor waarheid grooter. Juist in het aankweeken van dien zin bestaat de vooruitgang’?</p>
<p>Welnu, indien hij dit alles gezegd heeft, waarom dan ten slotte in naam der ‘natuurwetten,’ die ‘geen mededoogen kennen’, hen tot zwijgen gebracht, die voor hun ‘broeders’ met ‘roode, bruine of zwarte huid’ tegen den jaag- en moordlust der blanken opkomen?</p>
<p>Waarom dat?</p>
<p>Is 't dan niet een <hi rend="spat">natuurwet</hi> dat het lagere op den duur voor het hoogere, en dus <hi rend="spat">ook</hi> de leugen voor de waarheid,
<pb n="431"/>en dus <hi rend="spat">ook de zelfzucht</hi> voor <hi rend="spat">de liefde</hi> wijken <hi rend="spat">moet</hi>?</p>
<p>Is de <hi rend="spat">wet</hi> der <hi rend="spat">liefde</hi> niet, ten slotte, de <hi rend="spat">hoogste natuurwet</hi> voor den mensch en de menschheid? De wet der liefde voor waarheid, der liefde voor al wat menschelijk, wat humaan is?</p>
<p>En indien ‘kennis macht’ is, zal dan bijvoorbeeld de <hi rend="spat">kennis</hi> der waarheid (dat jagen en moorden niet betaamt) niet ook de <hi rend="spat">macht</hi> zijn om deze gruwelen te doen verdwijnen van de aarde?</p>
<p>Één van beide: òf dit geloof is dwaasheid, maar dan zijn ook alle opwekkingen tot den goeden strijd, gelijk Harting tot zijn hoorders richtte, dwaasheid; òf het is rationeel, maar dan mogen de klachten der humaniteit ook niet met een beroep op de natuurwetten, die ‘geen mededoogen kennen’, worden gesust.</p>
<p>&nbsp;</p>
<p>Prof. Harting houde mij ten goede dat ik op het onklare, tweeslachtige in zijn oratie gewezen en tevens, naar aanleiding dier oratie, op eenigszins lossen toon over sommige eigenaardigheden van twee faculteiten gekeuveld heb. Het eerste hield ik voor mijn plicht; het andere is zoo mijn manier. Is die manier bij geval ‘zwak,’ dan zal ze eenmaal, vertrouw ik, voor iets ‘sterkers’ wijken; en Harting, met zijn ‘'t is eenmaal niet anders’ zal wel de laatste zijn om ze mij kwalijk te nemen.</p>
<p>Intusschen blijf ik den Harting hoogachten en liefhebben, die met ‘eerbiedige bewondering’ voor de ‘grootschheid’ van het ‘wereld- en scheppingsplan’ vervuld is. In <hi rend="spat">mijn</hi> mate wensch ik hem daarin te volgen. Ik zal het <hi rend="spat">kunnen</hi> omdat ik overtuigd ben dat ‘het kwade’ eenmaal in alles ‘door het goede overwonnen wordt’.</p>
<pb n="432"/>
<p>Eens zal het in de menschenwereld niet meer zijn: ‘macht boven recht.’</p>
<p>En in de dierenwereld?....</p>
<p>Ik geloof dat men op de onderlinge verhouding in de dierenwereld het ‘macht boven recht’ niet mag toepassen, dewijl ik geloof dat de dierenwereld er niet op aangelegd is om <hi rend="spat">het recht</hi> te kennen en in practijk te brengen. Overigens blijft de smart in de dierenwereld voor mij een der donkerste plekken in ‘het scheppingsplan,’ en ik weet er niets anders op dan dat wij menschen zooveel mogelijk het leed der dieren verzachten -, waarom ik ook nog onlangs een pleidooi voor de dieren geschreven heb.</p>
<p>&nbsp;</p>
<p>'s Menschen <hi rend="spat">hoogste macht</hi> zal meer en meer worden: <hi rend="spat">alleen te doen hetgeen recht is</hi>.</p>
<p>Bij voortgaande ontwikkeling in de menschenwereld zullen <hi rend="spat">recht</hi> en <hi rend="spat">macht</hi> één worden.</p>
<p>Geloof ik dit als natuurkundige?.... Als dichter?.... Als wijsgeer?.... Als godsdienstleeraar in effectieven dienst?....</p>
<p>Om het even, ik zeg met Harting:</p>
<p>- ‘Het is eene natuurwet dat het zwakkere voor het krachtigere bezwijken moet.’</p>
<p>Het onrecht nu is zwakker dan het recht. ‘'t <hi rend="spat">Is eenmaal niet anders</hi>!’ God zij geloofd!</p>
</div>
<div type="chapter">
<pb n="433"/>
<head rend="h3">Oudejaarsavond.</head>
<p>Bij de heiligheid van Sylvester, dat is geen jaar geweest om met een vroolijk hart te sluiten! 't Was een jaar des gewelds en des bloeds. Voor zijn straf ga 't uit als een nachtkaars. Blaas niet, gij wachter daarboven op den toren! Of, als gij blazen wilt, laat dan de <hi rend="spat">Marseillaise</hi> weerklinken over markten en pleinen. Zet geen deftig gezicht, gij huisvaders, als ge aan uw kinderen vertelt dat er weer een jaar voorbij is en dat het leven weer als eene gedachte was. Zegt liever rond en eerlijk dat gij er niets van begrijpt en dat het een goddelooze historie geweest is. Legt de hand op uw mond en op uw dichtader, gij oudejaarsavondpoëten, gij jonge, maar veelbelovende ‘Homeren en Pindaren’ van den huiselijken haard! 't Was ons zoet in rustiger dagen naar uw gekweel te luisteren, den lof van uw oom of tante te hooren dansen op uwe jamben en trochaeën. Viel er hier en daar al eens een voetmaat uit, wij lieten het glimlachend loopen. Werd een leelijke nicht bij Hebe of Venus vergeleken, wij dronken veelbeteekenend ons glas leeg en verzekerden op ons woord van eer dat gij er niets te veel van hadt gezegd. Nu is dat alles voorbij. Houdt uw mond en gaat slapen!..............................</p>
<p>Lieve deugd! wat werd in vroeger jaren het kruit, dat door
<pb n="434"/>een vreedzamen monnik is uitgevonden, nuttig en vreedzaam besteed! We schoten er het oude jaar mee dood. We lieten onze salvo's donderen ter eere van het nieuwe. We maakten er bejaarde jufvrouwen, die vroeg naar bed waren gegaan, mee wakker. Ook gebeurde het dat wij er jonge jufvrouwen, die nog op waren en in haar engelreine nachtjakjes door de reten van de luiken gluurden, op onze manier onze liefde mee verklaarden. 't Was een rare manier. Ze zeiden den volgenden dag dat ze er doodelijk van waren geschrikt, maar ze hadden 't toch begrepen!....</p>
<p>Voorwaar, die goede Sylvester begreep destijds onze bedoeling ook en deelde in onze feestelijke stemming. ‘Doet van avond een oogje dicht,’ zei hij tot de dienders, en hij stuurde den commissaris van politie met zijn vrouw naar den burgemeester op een oesterpartijtje, zoodat de man dronken werd van hoogmoed en volgens zijn wederhelft zelf behoorde opgepakt te worden toen ze tegen den vroegen morgen samen naar huis sukkelden.</p>
<p>Tegenwoordig!..., Ha! ge weet wat ze tegenwoordig met het kruit doen!.... Ja, ge weet het. Ge hebt het evengoed als ik, maand op maand, met ontzetting en droefheid aangehoord. Ge hebt er uw banvloeken tegen geslingerd. Ge hebt er misschien tegen geprotesteerd in den vorm van een vredebond of van een vredecongres. Gij weet hoe alles ijdel geweest is. Niets, letterlijk niets, heeft gebaat. De geweren zijn in handen der soldaten. Al 't kruit is opgekocht om Frankrijk in vuur en vlam te zetten. Er is voor een gewoon burgerman geen aankomen aan....</p>
<p>Bij de heiligheid van Sylvester, <hi rend="spat">dit</hi> was geen jaar om met een vroolijk hart te sluiten!</p>
<pb n="435"/>
<p>Verleden jaar zat ge in Berlijn en dronkt in vrede uw glas Bourgogne, o, koning van Pruisen, in dezelfde kamer waar de groote Frits ook eenmaal gezeten heeft. Gij waart daarmee tevreden, zooals wij Hollanders tevreden zijn met ons aandeel in den krijgsroem van De Ruijter of Tromp. Daarbij meende de geheele wereld, behalve de hofcoterie, dat uw zegepraal op het reactionaire Oostenrijk ook geen kleinigheid was geweest.</p>
<p>Aan uwe zijde zat Augusta, uwe Augusta, die vóór drie jaar zooveel angst had uitgestaan en die, terecht of te onrecht, van meening was dat een man van uwe jaren bij den haard behoort te blijven, dat de ongemakken van een veldtocht voor jonge menschen zijn, en.... dat de ernst van het leven niet te vinden is in den krijgsraad. Ze keek u zoo innig gelukkig aan, en met dankbaarheid aan God erkendet gij dat een koning in de heiligste uren van zijn kortstondig verblijf hier beneden toch ook een mensch is.</p>
<p>Tegenover u zat immers frisch en springlevend ‘onze Frits’ met zijn Victoria? De zevenjarige Heinrich lei toen zoo vriendelijk vleiend zijn krullebol tegen uw knie en vroeg om een <hi rend="spat">Märchen</hi> van Grimm, dat uit grootvaders mond zooveel mooier klonk dan uit dien der huurlinge die hem straks, als het geheimzinnige uur voorbij was, in zijn ledekantje zou leggen. Hij wenkte Charlotte dat ze stil moest zijn, want grootvader zou vertellen. Onderwijl droeg de hoop van uw huis zijn tien jaren zoo fier ten toon door den neus voor die kinderachtigheden op te trekken. Hij hoorde u liever van den stouten tocht naar Weenen verhalen, toen de Berlijners zijns vaders helm met groen en bloemen versierd hadden en zijn mama zoo vroolijk lachte door hare tranen heen.</p>
<p>Hoe innig gelukkig keekt gij toen in 't rond. Dat was een
<pb n="436"/>oudejaarsavond naar het trouwe duitsche hart! Straks, als uwe koninklijke schoondochter zelve met de kleine Waldemar in de armen tot u komt, zult gij met volle gerustheid uwe handen over het kind uitstrekken en het aanbevelen in <hi rend="spat">Gods genade</hi>. Als gij die op een oudejaarsavond in den heiligen familiekring aanroept, zeggen alle weldenkende harten: ‘Amen! Dat God u zegene, koninklijke huisvader, om uw vromen zin en uwe reine gedachten!’....</p>
<p>Zoo was 't verleden jaar!.... En thans?....</p>
<p>&nbsp;</p>
<p>Thans hebben ze u den Sylvestermaaltijd onder de muren van Parijs toebereid en stoort de vijand uw stille verzuchtingen naar het vriendelijk tehuis met zijn kanongebulder van den Mont Valérien!</p>
<p>De familieleden, die heden uw disch omringen, zijn officieren. Wie er ontbreken, liggen daarginds op het kerkhof van Versailles, of slapen den doodslaap in de kuilen van Sédan en Gravelotte. Men zou ze niet meer kunnen vinden, al boodt gij uw kroon voor hun lijk. Bij tien- en twintigtallen heeft de grafdelver ze naast en op elkaar gestapeld. Ook de dood hield uwe bataillons en regimenten voltallig. De dood is sinds maanden uw opperste veldmaarschalk, machtiger dan gij, <hi rend="spat">Oberster Kriegsherr und Bundesfeldherr</hi>! machtiger zelfs dan Von Moltke de chef van uwen staf, de kop van het gansche lichaam uwer legerkracht....</p>
<p>Welken Sylvestergroet, wat vriendelijke bede van het dankbare hart u dezen avond het zegedronken duitsche volk ook brengen moge.... uw oudejaarsavond is niets in vergelijking met dien van verleden jaar!....</p>
<p>Wat is een stad met twee millioen wanhopende menschen,
<pb n="437"/>die gij elken dag met een bombardement bedreigen en met den hongerdood verschrikken moet, in vergelijking met den vredeboog, die zich welft over het paleis waarbinnen uwe dierbaren wonen? Wat is de streelende gedachte aan de vernedering waarin de schim van Lodewijk den Veertiende ronddwaalt door Lodewijk's eigen zalen, bij de zoete kinderstemmen die u verleden jaar in de ooren klonken? Haalt de keizerstitel bij een zegenbede uit den kindermond? Ligt er evenveel poëzie in een legerbericht van de schitterendste overwinning, als in een oudejaarsavond aan den huiselijken haard?</p>
<p>O, 't is mogelijk dat gij heden de knieën buigt en God dankt dat Hij u verwaardigd heeft als een werktuig in Zijne hand het vonnis van den Rechtvaardige te voltrekken aan een wufte en woelzieke natie.... Ik wil gelooven dat gij in oprechtheid het Germaansche ras bestemd acht om het Gallische te vernietigen; dat gij meent te gehoorzamen aan een heilige roeping; dat gij geen menschenlevens meent te mogen sparen om de rust te verzekeren aan uw trouwe duitsche natie. Maar al zijn er vóór u geweest die dat ook in oprechtheid meenden, ja, die hun zaligheid zochten in de leer, dat de God der liefde een geweldig God en de geboden der barmhartigheid geboden des bloeds en der vergelding zijn.... op den vredigen Sylvesteravond, als de gansche schepping den adem inhoudt om te vernemen hoe stof en asch de elementen zijn waaruit de tijd zijne verzameling van groote mannen en vorstelijke daden maakt...., dan rijst de twijfel uit de zegezangen zelve, dan sluipt zoo licht de angst voor eigen eerzucht een waarachtig koninklijk hart binnen.</p>
<p>Hadt gij den last, die u opgedragen werd, ook mogelijk reeds voldaan? Was op het slagveld van Sédan wellicht de grens uwer roeping?...,</p>
<pb n="438"/>
<p>En wat wilt ge doen met dat volk, als gij 't dieper vernederd hebt dan ooit een volk is vernederd geworden? Als gij in den ondergang van Parijs uwe eer hebt gewroken? Als ge aan het hoofd uwer heldenschaar de straten zult binnentrekken, waar eens het ijzeren gezicht van Blücher werd gezien?</p>
<p>Waart ge maar weer in Berlijn en reedt ge maar weer met uw blondlokkigen kleinzoon op de knie, gij die geroepen scheent om een aartsvader onder de koningen van Europa te worden, maar wien de latere geschiedschrijvers van het geknevelde Frankrijk een Attila zullen noemen, die in naam der beschaving tegen alle beginselen der beschaving te velde trok!....</p>
<p>Nog weinige dagen en ze zullen u de ijzeren kroon van het Heilige Duitsche rijk op de slapen drukken. Dan zal de vierjarige Victoria u niet meer kennen en Waldemar voor u wegkruipen. 't Kind begint al te loopen. 't Houdt zich aan stoelen en tafels vast. Ze leeren 't ‘grootpa’ zeggen tegen dat gij weer thuis komt.... Hoelang is 't al geleden dat gij de arme kleine niet zaagt, gij koning en keizer <hi rend="spat">von Gottes Gnaden</hi>?...</p>
<p>&nbsp;</p>
<p>Verleden jaar zat de gevangene van Wilhelmshöhe nog met al den glans van het keizerschap in de Tuileriëen. 's Anderendaags zou het groote receptie ten hove zijn!</p>
<p>Dan zouden de afgezanten van alle Europeesche vorsten, ook die van koning Wilhelm, naderen om hem een gelukkig nieuwjaar te wenschen.... en de zon van Austerlitz zou hoog aan den hemel staan. Zelfs zou die zon in nieuwen glans prijken, als de keizer, getrouw aan de traditie van zijn geslacht, de beginselen der revolutie zou kronen met zijn eigen diadeem. Hij had immers een verrassing voor zijne goede Franschen?
<pb n="439"/>Hij zou gansch Europa verbaasd doen staan over de hoogte en diepte zijner fijngesponnen politiek!</p>
<p>Van morgen af zou hij het liberalisme als regeeringsbeginsel huldigen. Van morgen af zou hij de onverzoenlijke linkerzij dwingen hem haar steun te verleenen, of voor 't minst te erkennen dat hij oprecht was geweest, zoo dikwijls hij over de bekroning van 't gebouw der vrijheid sprak. Reeds had hij Ollivier bij zich ontboden; Ollivier, den aangewezen man van het liberalisme, die de republiek aan het keizerrijk zou weten te huwen, in wiens brein de verzoening van het beginsel der keizerlijke oppermacht met dat der volstrekte volkssouvereiniteit reeds was voltooid.....</p>
<p>En daarbij zou hij morgen herhalen dat het keizerrijk de vrede was, dat hij reikhalsde naar den dag, waarop alle zwaarden tot ploegscharen zouden gesmeed worden!</p>
<p>Of hij gelukkig was met het vooruitzicht op dien eersten dag van het jaar?.... Laat ons 't luide uitspreken dat er geen waarachtig geluk zonder volkomen oprechtheid bestaat; maar tevens, dat ook de wisselvallige politiek haar momenten van bevrediging en blijde verwachting kan hebben.</p>
<p>Ze hebben hem zijn geheele leven door een avonturier genoemd. Zelfs op 't toppunt van zijn glorie, toen niemand 't durfde zeggen, bleef de groote massa er hem voor houden. Vooral de politici, die een kijk op de dingen hadden, en de schrijvers van leadingartikelen, die er blijkbaar niet altijd een kijk op hebben, zwegen nooit geheel van de aanslagen op Straatsburg en Boulogne. Ze fluisterden dat hij nog elken dag op goed geluk ter jacht trok, aan 't hoofd van zijn opperjagermeesters, onder het blaffen zijner speurhonden en 't zweepgeklap van het oude imperialisme -; dat hij nog elken dag
<pb n="440"/>op goed geluk ter jacht trok naar de heidevelden van het clericalisme, of de kreupelbosschen der revolutie, en dat hij zelf 't minst van allen zeggen kon of hij niet misschien tegen den avond platzak zou thuis komen.</p>
<p>Op avontuur, zeiden dezen, is hij naar Italie getrokken; als een echte Robin Hood heeft hij Venetië genomen om 't weer weg te geven, nadat hij den vrede had voorgeschreven met de punt van zijn degen. Als 't andersom was uitgekomen, zou men hem, evenals te Straatsburg, hebben uitgelachen. Op avontuur heeft hij zijn eersten luitenant Cartouche naar de Krim gezonden, om den man te Constantinopel nog een jaar of wat levens te verzekeren en de vleugels te knotten van den Noordschen gier, die op 't lijk van den grijsaard loerde. Als 't andersom was uitgekomen zou deze het gelag betaald hebben en was de eer toch voor hem geweest. Eindelijk heeft hij ook op avontuur zijn vriend Bazaine naar Mexico laten vertrekken. Op avontuur heeft hij daar een nieuwen keizerszetel gesticht, en op avontuur den armen dignitaris stilletjes laten fusileeren. Als 't eens anders uitgekomen ware.... Welnu, thans is 't anders uitgekomen. Bedriegende en bedrogen is de groote vredemaker ten oorlog getrokken tegen het machtige en overmachtige Pruisen. Het verraad, waarop hij gerekend had, heeft hem op zijn beurt verraden. Terwijl hij meende dat Zuid-Duitschland de rol van 1800 zou spelen, speelde 't die van 1813.</p>
<p>En nu zit de groote avonturier op Wilhelmshöhe. Het einde zijner heldendaden en staatkundige handigheden is gekomen. Een ruwe hand heeft den geheelen zak met hocus pocus leeggeschud en hem met een vloek van het kermisplein verjaagd. Als hij ooit terug kwam!.... Maar foei, wie denkt aan een herhaling van zijn grappen? We hebben meer dan
<pb n="441"/>genoeg voor ons geld gehad. De farce is een akelige, bloedige tragedie geworden.</p>
<p>En toch, kunt gij een blik van mededoogen weigeren aan zooveel verblinding en zooveel teleurstelling? Inplaats van een zegetocht naar Berlijn, bereidde eigen dwaasheid dezen erfgenaam van Napoleon I een smadelijke gevangenis, te smadelijker omdat hij uit de schotels met het Brandenburgsche wapen eet, omdat de vorstelijke stoet, die hem omgeeft, aan alle nieuwtjeszoekers het recht geeft rond te bazuinen, dat hij nog altijd intrigeert, nog altijd droomt van nieuwe kansen en van een nieuw, ongehoord avontuur. Zelfs de bescheidenheid, die kamerwacht van alle ongelukkigen, wilde geen dienst doen op Wilhelmshöhe. Daarom plaatste de koning van Pruisen er zijn garde!</p>
<p>&nbsp;</p>
<p>De eenige van alle grootmachten in Europa die zich ditmaal aangenamer zal gevoelen dan verleden jaar, is de graaf, of laat ons zeggen, de hertog Von Bismarck Schönhausen. Geen zweem meer van het podagra dat hem kwelde. De stevigheid van het groote Duitsche rijk, 't welk hij stichtte, heeft zich aan hem meegedeeld. Meer dan iemand had gedroomd of dan hij zelf durfde verwachten, is alles hem meegeloopen. Door Ossa op Pelion te stapelen heeft hij den rand des hemels bereikt. Nog één stoute poging en hij rooft den Goden het vuur uit den haard om alle broeinesten van het liberalisme voor goed uit te branden. In dit jaar is hij dichter dan Richelieu tot de volle ontwikkeling van het monarchale stelsel genaderd; maar wijzer dan deze heeft hij de wetenschap aan het ruwe geweld gepaard, en niet, gelijk de groote kardinaal, de edelste en beste krachten van zich ver-<pb n="442"/>wijderd, zoolang hij berekenen kon ze noodig te hebben. Verlichting en welvaart stond in zijn banieren geschreven, en als de eene of andere hand daaronder of daarboven het woord vrijheid schreef, drong hij haar nooit terug. Tot loon heeft <hi rend="spat">hij</hi> en <hi rend="spat">hij</hi> alleen zijn koning gekroond, zal hij hem eerstdaags den mantel van Otto den Groote omhangen..... Ha! wij begrijpen dat er een meer dan grafelijke hoogmoed in zijn hart is, dat hij zijn oudejaarsavond viert vol blijde verwachtingen.....</p>
<p>Maar zullen die verwachtingen in het jaar 1871 vervuld worden, man van kracht en geweld, wiens pen een slagzwaard is, wiens schrijftafel ons walgen zou als een slachtbank, indien wij niet zoo kortzichtig waren?.... Ach onze politiek van den dag is een reusachtig telegram geworden, waarin alleen de mitrailleuse spreekt en de charge met de bajonet de beslissing schijnt te geven!....</p>
<p>Ja, mij dunkt, het beeld van Cyneas, den wijzen vriend van Pyrrhus, zal onzen bondskanselier dezen avond wel eens voor den geest zweven; de gedachte aan het lot van Prometheus zal hem komen storen in den slaap!... Is 't louter toeval dat hij, die de Goden durfde berooven, aan den Kaukasus geketend werd?..., Zou 't louter toeval zijn als hij, die de roeping van een staatsman des nieuweren tijds niet anders wist te vervullen dan door de traditiën van het Duitsche purper te vernieuwen...., als hij zijn werk vernietigd zag door den colossus in wien de feodaliteit haar Epos en al de beginselen van het Gezag hun hoogste uitdrukking zien?.... Een koning van Pruisen weigerde eenmaal de keizerskroon uit de handen van het Duitsche volk!.... Zijn opvolger zal ze aannemen als een geschenk en hulde zijner keurvorsten?.... Voorwaar, dit is geen heuglijk teeken, dit spelt weinig goeds!....
<pb n="443"/>Ook de bondskanselier zou eenmaal kunnen schrikken van het beeld, dat hijzelf gebeiteld heeft. 't Is kwaad sollen met groote lui, vooral als wijzelven ze nog grooter maken dan ze zijn, bedenk dat, hertog Von Bismarck Schönhausen!</p>
<p>&nbsp;</p>
<p>Och, kondt gij hedenavond in één groot accoord alle beden en wenschen van het kleine hoopje verstandigen onder de aardbewoners vereenigen, heilige Sylvester! opdat wij ten minste iets mochten vernemen wat niet laf, niet onzinnig, níet vreeselijk is!</p>
<p>Ik wou dat ge in de laatste ure maar één droppel waren humor op onze brandende tong kondt laten vallen, ons verkwikken met ten minste één enkel woord waarbij het hart trilt zonder te beven!....</p>
<p>Zijn er dan enkel slagvelden en lazarethen in de wereld en is er niets dan het roode kruis, dat in den pikzwarten nacht als een lichtende ster aan den hemel staat? O, ik groet dat kruis met geheel mijn ziel, maar ik smacht hedenavond naar iets vroolijkers. Ik zou weer willen zingen gelijk ik weleer gezongen heb. Ik zou mij weer willen nederzetten bij dampende kastanjes en warme punch, om aan niets dan aan kastanjes en punch te denken. Als er nu gegeten en gedronken wordt, moet ik de laatste depèches per luchtballon en misschien een nieuwe proclamatie van Gambetta er bij doorslikken.....</p>
<p>Meer dan ooit, mijn goede Sylvester, worden wij vergiftigd door politiek. Meer dan ooit wordt alle vroolijkheid verstoord door de couranten!.... Hebben we dáárom ons <hi rend="spat">slofje onder</hi> en ons <hi rend="spat">blindemannetje</hi> moeten prijsgeven?... Om telegrammen in de plaats te krijgen?.... Zal ik hedenavond
<pb n="444"/>misschien mot een van mijn liefste nichtjes moeten kibbelen over de rastheorie en het recht der nationaliteiten?</p>
<p>Bij den hemel, dat is een roof aan ons levensgenot, zooals er nog nooit een straffeloos gepleegd is. Als Von Bismarck of Napoleon III ook dit op zijn geweten heeft...., ach neen, de schertsende toon klinkt droevig.....</p>
<p>Mijn vriendelijke oudejaarsavond! Ik wil u dan ten minste in de herinnering genieten. Straks, als de wijzer naar twaalf neigt, wil ik mij afzonderen en vijf minuten droomen van den tijd, toen ge nog in uw volle heerlijkheid prijktet. Ge droegt toen ook een keizerskroon, Sylvester! Uw hermelijn was destijds witter dan dat van den nieuwen rijksbestuurder. De morgenster schitterde op uw voorhoofd, en uw lange witte baard daalde af op een gordel van goud en diamanten.</p>
<p>&nbsp;</p>
<p>'t Was bij mijn grootvader aan huis. Reeds vroeg, dat is dadelijk na de avondkerk, kwam de geheele familie daar bij elkander. Ze waren naar 't mij voorkwam allen op hun Zondagsch. Zelfs een paar die 't minder ruim hadden, schenen voor ditmaal het beste uit de kast te hebben gehaald. En ze hadden, wat meer zegt, allen een vriendelijk gezicht meegebracht. Op ieders voorhoofd stond met groote letters: ‘Ik ben in den grond der zaak nog zoo kwaad niet’, en daaronder: ‘Als ik u in den loop van dit jaar iets onaangenaams gedaan heb, dan was 't niet zoo kwaad gemeend, hoor!’</p>
<p>Als ze allemaal binnen waren, dan werden ze geteld, dat wil zeggen, dan maakte grootvader de opmerking dat het toch een heel troepje bij mekaar was en dat ze zich allemaal nog al goed hielden. Zoodra grootvader dat gezegd had, kreeg hij van alle kanten zijn complimenten terug en deden
<pb n="445"/>we ons best om hem wijs te maken dat hij, wat zijn uiterlijk betrof, best zijn eigen kleinzoon kon wezen.</p>
<p>Daarop werd er thee gedronken en ofschoon ik de thee op zichzelf een prozaïsch verschijnsel op den oudejaarsavond vond, zorgde ik, zoo gauw ik er maar bij kon komen, een paar kopjes machtig te worden om daarmee het liefste mijner nichtjes te kunnen naderen en, met het kopje dat ik voor mijzelven behield in de hand, mij achter haar stoel te posteeren. We kenden elkaar heel goed. We zagen elkaar, als we wilden alle dagen. We meenden, geloof ik, destijds allebei dat wij volgens menschelijke en goddelijke wetten eenmaal man en vrouw behoorden te worden, maar dat nam niet weg..... ja, hoogst waarschijnlijk juist daarom begreep ik dat wij op oudejaarsavond heel dicht bij mekaar behoorden te zitten en we deden dat zoo eenvoudig en ongezocht als twee duiven op den nok van het dak. Dat vond ik juist 't gezellige van 't geval.</p>
<p>Als de theeboel opgeruimd was en grootvader het sein gegeven had voor de warme bisschop en de heete punch, dan gingen wij pand verbeuren. Heusch! dan deden (en dat was in verband met den ondejaarsavond alweer 't aardige van 't geval), dan deden allen mee; ook mijn grootvader die altijd 't eerst met zijn brillendoosje voor den dag kwam, en zijn eenige ongetrouwde zuster die de panden bewaren en weer uitdeelen moest. Zooals 't met de panden uitkwam, zoo zoenden wij mekaar wanneer 't ons voorgeschreven werd, of ging de een op des anderen schoot zitten, wat wij <hi rend="spat">de put</hi> noemden. Oude tantes zoende ik op de rimpelige wangen en mijn nichtjes, vooral dat eene, op de rozeroode lippen, maar ik bezweer u bij Sylvester, ik deed het een zoogoed als 't ander met eep bereidwillig en opgeruimd gemoed.</p>
<pb n="446"/>
<p>Op die gezellige manier brachten wij den vooravond door. We waren in ons gevoel nog als kinderen. God weet dat wij 't ook in alle oprechtheid waren in ons denken en spreken.</p>
<p>'t Heeft mij altijd sterk getroffen dat dit laatste vooral op dien avond zooveel reiner en onschuldiger was dan anders. Zelfs een paar mijner tantes die een bijnaam aan 't kwaadspreken verdiend hadden, schenen de heele wereld in haar liefde en vriendschap te willen omvatten. Als ze 't niet laten konden een klein gebrek van haar naasten te gispen, dan (ik wil het desnoods met eede bevestigen) voegden zij zelve er alles bij wat tot verschooning en verklaring kon dienen, ja, als zij er volstrekt niet buiten konden, dan maakten zij haar aandeel aan het bericht te gelde en zeiden dat zij 't van een derde hadden en niet voor de waarheid durfden instaan.</p>
<p>Tegen halfelf gingen we aan tafel en tegen elf uur dronk grootvader zijn eerste glas op de familie. Hij sprak dan met warmte en welsprekendheid over 't geen er in het afgeloopen jaar gebeurd was. Wien dit meer bijzonder aanging bedankten hem met een traan en als er iets meer dan gewoons was voorgevallen, wat vreugde verspreidde in den ganschen kring, dan stonden wij op en klonken met de glazen. Zelfs is 't een enkele maal gebeurd dat wij aanleiding kregen tot een extra nieuwe betuiging van deelneming en liefde. Mijn nichtje en ik verzuimden bij die gelegenheid nooit ons aandeel in de familievreugde of smart ruimschoots te nemen.</p>
<p>Als 't wat verder naar twaalf kwam, moest ieder goedwillig en naar vermogen zijn toast drinken en rustte op mij en een paar andere jonge leden de zedelijke verplichting van een ‘toepasselijk vers.’ Als gij nooit de zalige verlegenheid der eerzucht gevoeld hebt en nooit de schuchtere vrijmoedigheid van den jongen dichter gekend, dan weet gij niet wat ik in die
<pb n="447"/>oogenblikken gevoelde. Ik wist dat mijn publiek welwillend moest zijn. Ik wist ook dat mijn eigen ingenomenheid met mijn werk tegen alle aanvallen der critiek bestand was. En toch, welke hartkloppingen en welke zenuwtrillingen gingen den triumf mijner muze vooraf! Hoe duizendvoudig verdubbelde zich mijn angst eer ik de hand naar mijne lauweren durfde uitstrekken!</p>
<p>Als 't uit was vroeg mijn grootvader geregeld of ik 't op schrift had, en als ik met den noodigen omhaal van excuses de belijdenis had gedaan dat ik 't op schrift en in mijn zak had, dan vroeg de goede man of hij 't hebben mocht en stak 't op zijn beurt in zijn zak, om 't morgen bij de familiedocumenten te bergen. Dat was voor mij zoo goed als een Legioen van Eer of een Roode Adelaar!</p>
<p>Klokslag twaalf stormden de meiden binnen en klokslag twaalf stonden wij allen op en vielen elkaar om den hals. Over 't algemeen werd er dien heelen avond bovenmatig gezoend en een kapitaal aan vriendschapsbetuigingen en handdrukken besteed, maar grootvader zei dat dit er bij hoorde, en vooral met het oog op mijn nichtje heb ik daar nooit aan getwijfeld!</p>
<p>&nbsp;</p>
<p>Er zullen, ja, er zullen bittere tranen gestort worden!.... In menig huis, waarvoor de bedelaar met jaloerschheid blijft stilstaan, zal op dezen eenen avond meer worden geweend, dan wij ooit zien zullen of ook maar vermoeden. De slachtoffers van den krijg zijn ontelbaar, en de wonden die geslagen werden treffen oneindig veel verder dan de hand die ze slaat berekenen kan.</p>
<p>Ga bij alle treurenden rond, heilige Sylvester! en wijs hen op
<pb n="448"/>Hem, die boven dood en graf zijn zetel vestigt. Ga in naam van die allen rond en bid dat de liefde hele wat er nog te helen is, dat de liefde niet vertrage in haren strijd tegen ruwheid en geweld!</p>
<p>En.... ik bedenk mij.... als gij te midden van jammeren en gruwelen een tevredene vindt, die op de manier van mijn grootvadershuis wil feest vieren, och houd hem dan maar niet terug!.... Weer, wat ik u bidden mag, voor een paar uren de telegrammen en couranten en andere somberheid van zijne woning! 't Is een jaar om met bittere tranen te sluiten, Sylvester! Maar toch.... onze ouderwetsche oudejaarsavondjes mogen blijven...., hoor!</p>
</div>
</body>
</text>

</TEI.2>