<?xml version="1.0" encoding="UTF-8"?><!DOCTYPE TEI.2 PUBLIC "-//DBNL//DTD TEI.2 XML//NL" "https://www.dbnl.org/xml/dtd/teixlite.dtd">
<TEI.2>
    <teiHeader>
        <fileDesc>
            <titleStmt>
                <title type="main">Uit het leven voor het leven</title>
                <author>Elise van Calcar</author>
            </titleStmt>
            <editionStmt>
                <edition>
                    Dit bestand biedt, behoudens een aantal hierna te noemen ingrepen, een diplomatische weergave van <hi rend="i">Uit het leven voor het leven</hi> van Elise van Calcar in de eerste druk uit 1875.
                </edition>
                <respStmt>
                    <resp>
                        <corr></corr>
                    </resp>
                </respStmt>
            </editionStmt>
            <extent><!-- aantal pagina's --></extent>
            <scandetails>
                <scan type="I">
                    <extent-detail><!-- pagina range van een sectie --></extent-detail>
                    <empty-page>2, 4</empty-page>
                    <!-- <insert after="na deze pagina begint de insert"> aantal insert pagina's </insert> -->
                    <insert after=""></insert>
                </scan>
            </scandetails>
            <publicationStmt>
                <idno type="titelcode">calc002uith01_01</idno>
                <idno type="format">DBNL-TEI 1</idno>
                <availability>
                    <p>2011 dbnl</p>
                </availability>
            </publicationStmt>
            <notesStmt><note>ebook</note>
                <note></note>
            </notesStmt>
            <sourceDesc>
                <bibl>
                    <idno type="isbn"></idno>
                    <idno type="usedcopy">eigen exemplaar dbnl</idno>
                </bibl>
                <p>Elise van Calcar, <hi rend="i">Uit het leven voor het leven</hi>. Kruseman &amp; Tjeenk Willink, Haarlem 1875</p>
                <p>&nbsp;</p>
            </sourceDesc>
        </fileDesc>
        <encodingDesc>
            <projectDesc>
                <p>Wijze van coderen: standaard</p>
                <p></p>
            </projectDesc>
        </encodingDesc>
        <profileDesc>
            <langUsage>
                <language id="nl">Nederlands</language>
            </langUsage>
        </profileDesc>
        <ebook>
            <bibl>
                <title type="main">Uit het leven voor het leven</title>
                <author>Elise van Calcar</author>
                <idno></idno>
                <imprint>
                    <publisher></publisher>
                    <pubPlace></pubPlace>
                </imprint>
            </bibl>
            <idno type="isbn"></idno>
            <order>
                <price curr="euro"></price>
                <link></link>
            </order>
            <blurb><p></p></blurb>
            <titlepage><p></p></titlepage>
            <colofon><p></p></colofon>
        </ebook>
        <pod>
            <bibl>
                <title type="main">Uit het leven voor het leven</title>
                <author>Elise van Calcar</author>
                <idno></idno>
                <imprint>
                    <publisher></publisher>
                    <pubPlace></pubPlace>
                </imprint>
            </bibl>
            <idno type="isbn"></idno>
            <order>
                <price curr="euro"></price>
                <link></link>
            </order>
            <blurb><p></p></blurb>
            <titlepage><p></p></titlepage>
            <colofon><p></p></colofon>
        </pod>
        <revisionDesc>
            <change>
                <date>2011-01-19</date>
                <respStmt>
                    <name type="person">CB</name>
                </respStmt>
                <item>colofon toegevoegd</item>
            </change>
        </revisionDesc>
    </teiHeader>
<text>
<body>
<cf><div type="chapter">
<pb n="I"/>
<p>UIT HET LEVEN VOOR HET LEVEN.</p>
<pb n="III"/>
<p><hi rend="spat">UIT HET LEVEN</hi></p>
<p>&nbsp;</p>
<p>VOOR HET LEVEN <hi rend="sc">door</hi> Mevr. ELISE VAN CALCAR.</p>
<p>&nbsp;</p>
<p>HAARLEM,</p>
<p>KRUSEMAN &amp; TJEENK WILLINK.</p>
<p>1875.</p>
</div></cf>
<div type="chapter">
    <pb n="*2"/>
    <figure>
        <p><xptr to="calc002uith01ill01.gif"/></p>
    </figure>
    <div type="section">
<pb n="1"/>
<head rend="h3">Wat is het leven?</head>
<p>Met deze vraag vervuld ging ik naar mijne boekenkast; mij dacht, ik zou er wel bij een of ander papieren vriend een goed antwoord voor vinden. Ik greep een boek, waarop met groote letters te lezen stond: ‘<hi rend="spat">Ons Leven</hi>’. Daar zal ik het juist hebben, meende ik; die brave Dr. Lewes zal het mij zeggen. Maar verbeeld u mijne teleurstelling. Het eerste hoofdstuk van dit beroemde physiologisch werk begint met deze belangwekkende woorden: ‘De honger is een aandrift, die evenzeer weldadig als vreeselijk mag genoemd worden. Hij is het eigenlijke vuur des levens.’ En nu volgt een betoog over den eetlust en zijn macht om den mensch tot werkzaamheid te dwingen en het samengestelde raderwerk der menschelijke samenleving in beweging te houden...</p>
<p>Dat is alles goed en wel, Dr. Lewes. Maar wij eten om te leven. <hi rend="spat">Te leven,</hi> dat is dus nog iets anders dan <hi rend="spat">te eten</hi>. Ik beken, dat Lewes met zijn prozaïsche
<pb n="2"/>
theorie van den honger mij heel wat lager stemde dan de sfeer lag waarin mijne gedachten wenschten op te stijgen, toen ik mijn vraag nederschreef. En toch straalde mij een waarheid, al is het een onaangename waarheid, uit dat hoofdstuk over den eetlust tegen. Honger is blijk van leven. Eten is de voorwaarde om te blijven leven. Eten, en altijd weer eten! - Is leven dan <hi rend="spat">niets anders</hi> dan eten om aan het eten te blijven? zuchtte ik, en met weerzin zette ik Lewes (dien ik op een ander oogenblik hoog gewaardeerd zou hebben) weer op de plank.</p>
<p>Het rechte antwoord te vinden op die vraag: Wat beteekent toch eigenlijk dat korte menschenleven, dat leven, dat ik in mij voel opwellen als een warme fontein; dat leven, dat ik om mij heen in duizend vormen en op duizend wijzen zie woelen en drijven onder mijne natuurgenooten - 't heeft mij reeds jaren lang bezig gehouden en ik ben er nog lang niet mede gereed. Toch was het mij geene kwelling, dat die oude vraag altijd weer boven kwam. Integendeel, zij is mij telkens een heilzame prikkel geweest als ik begon te verflauwen, of in mijn ijver om voorwaarts te streven dreigde te verkoelen. Want men doet die vraag nooit geheel te vergeefs, als men het er ernstig mede meent. Het rijke, schoone menschenleven toch is geen afgrond met kale rotswanden, in wiens donkeren krater men vruchteloos nederblikt, om er alleen een duizeling bij te behalen.</p>
<p>Wanneer ik mij door de waarneming van eenig merkwaardig levensverschijnsel gedrongen voel om op nieuw over den aard en het wezen des levens te peinzen, dan kan het mij daarbij te moede worden, alsof ik aan
<pb n="3"/>
het strand gezeten de heerlijkheid en kracht der rustelooze golven gadesla; het oude en altijd weer nieuwe beeld van die groote menschenzee treedt voor mijn geest, waarvan de eb en vloed geboorte en graf heeten, wier bestendige golfslag is: ontwaken en inslapen, om altijd weder te ontwaken tot een nieuwen dag...</p>
<p>Wel te verstaan, als gij begint met uw ontbijt te nemen en geregeld voortgaat voor uw diner te zorgen - hoor ik Dr. Lewes zeggen. Hij is hatelijk, die man, met zijn eten - eten! En toch, het is niet anders. Leven: is het eigenlijk niet, maar: <hi rend="spat">zich voeden</hi> - en zich voeden, dat is: zich vergrooten, groeien, voortstreven, ontwikkelen. Ligt het niet reeds in de vraag: ‘Waarvan leeft de mensch?’ dat is: Waarmede voedt hij zich?</p>
<p>Die vraag doet mij een ander vertrouwd vriend raadplegen; ik neem von Schleiden ter hand, en hij, och hij heeft het ook al weder over het eten, en hij wijst aan, hoe in de verschillende luchtstreken de mensch zijn ‘dagelijksch brood’ onder allerlei vormen tot zich neemt, en dat hij er in slaagt het zichtbare huis van zijn geest even zoowel op te bouwen door vleesch als door visch, door traan als door rijst, door aardappels als door brood, omdat dier en plant, uit de vier elementen van koolstof, waterstof, zuurstof en stikstof zijn samengesteld, bestanddeelen, die ons organisme evenzeer eigen zijn en het te-kort er in aanvullen. Willen wij op aarde blijven leven, dan moeten wij ons in de rustelooze stofwisseling voegen en met de voortbrengselen der aarde in gemeenschap treden: ademen in de lucht die de aarde omgeeft, drinken van het water dat uit de aarde
<pb n="4"/>
opwelt, eten van het plantenkleed, waarmede zij getooid is; ja, zelfs van de dieren des velds, de vogelen des hemels, de visschen en het kruipend gedierte nemen, om ons leven aan den gang te houden, den vuurhaard te stoken.</p>
<p>Wij leven alzoo met en door de aarde. Maar zij, waarvan leeft zij dan, die oude moeder, die zoo rijk is en onuitputtelijk blijft in gaven? Leeft zij uit eigen kracht? Neen, o neen! Wijd uit de verte stroomt de levensvolheid haar tegen; zij drijft als een schip in een oceaan van cosmischen aether, die haar draagt en met zijn kracht doordringt en voedt; en daar ginds, millioenen mijlen ver, straalt een zon, die haar koestert en sterkt, waaruit ze haar voedsel inzuigt, als het kind gelaafd aan de borst zijner voedster. Het is alweder opnemen, eten om te leven. Maar die rustelooze beweging van voeden en gevoed worden, van geven en nemen, ontvangen en uitdeelen, in één woord, die werkzaamheid die de natuur op ieder gebied openbaart en haar als een levend organisme kenmerkt, die wisseling, die al het geschapene beweegt en verbindt, wordt door een onbewusten drang volgens onveranderlijke wetten volbracht. De mensch schijnt in zijn eerste wording aan denzelfden regel onderworpen te zijn. Onbewust komt hij ter wereld; maar nauwelijks is hij met die wereld onmiddellijk in wisselwerking getreden, of wij zien bij hem iets ontwaken, wat op aarde nergens wordt gevonden - wij zien het pasgeboren kind van het plantaardige leven overgaan tot het dierlijke, en van het dierlijke voortschrijden tot het <hi rend="spat">menschelijke</hi>. Uit zijn oog lacht ons het licht des geestes aan, uit zijn stem zal welhaast een kloeke
<pb n="5"/>
zelfbewustheid spreken, een ik, dat steeds duidelijker voelt en weet dat het bestaat en wil blijven bestaan. Laat eens zien! Dat ik, dat is iemand, dat is de geest, de kern, de werker. Hij is het, die zich al die stof heeft toegeëigend om zich een werktuig te vormen en een woning te bouwen, een kleed te weven geschikt voor zijn toestand, eerst eenvoudig als dat der laagste organismen, allengs rijker en meer samengesteld. Hoe heeft die onzichtbare werker dat bewerkstelligd? Deze levensvonk sluimerde maanden lang in den moederschoot. Sluimeren? Neen, hij werkte om tot vlam te worden, en als licht te stralen. Hoe is die ontwikkeling tot stand gekomen? - Mij dunkt, dit is ook al etende geschied, eerst als een onbewust aantrekken en zuigen, zooals de magneet werkt, die onder het werken al sterker wordt, en bij de drift om zich te verzadigen ontwaakte het gevoel, dat voert tot onderscheiding, en daarmede ontwaakte het kenvermogen.</p>
<p>Indedaad, Lewes heeft nog zoo verkeerd niet gedaan met een paar honderd bladzijden aan spijs en drank te wijden en zijn werk <hi rend="spat">Over het leven</hi> met den eetlust te openen. Althans hij heeft mij op de idee gebracht: dat leven, òns leven op aarde, eigenlijk is een aanhoudend voedingsproces, zich met dat voedsel opbouwen, van embryo tot zuigeling, van zuigeling tot den vollen wasdom des menschen.</p>
<p>Maar dit doen de dieren ook, met meer of minder bewustzijn, en van den dommelenden oester af tot den wakkeren konings-adelaar toe. Wat verheft mij dan boven mijn hond?</p>
<pb n="6"/>
<p>Die honger en die dorst, die het dier niet kent, die den mensch alleen naar het licht doet vragen, naar dat licht, dat de hoogste levensspijs des menschen is, naar dat brood des levens, dat den verborgen mensch des harten alleen verzadigen kan. Het is de geest in ons, die met Christus getuigt, dat de mensch bij brood alleen niet leeft. Ook die geest heeft geen leven in zich zelf, - dat heeft God alleen. Die geest heeft het aanzijn ontvangen, hij is geschapen om steeds rijker, sterker en schooner te worden. Hij heeft dus ook voedsel noodig, omdat hij schepsel is; maar zijn spijs groeit niet op de aarde; het stroomt hem toe van een andere zon, behoorend tot de onzienlijke wereld, die hem uit den hooge bestraalt tot opwekking en verhooging van alle krachten. Die gemeenschap van den geest des menschen met zijnen Schepper, dat is het voedsel van zijn innerlijk leven.</p>
<p>Dit inwendige leven te kweeken is het hoogste, reinste levensgenot. Het is echter ook een <hi rend="spat">werk</hi>; het stelt al onze edele krachten in beweging; het is een <hi rend="spat">kunst</hi>, als gij zoo wilt, en een kunst, die veel te weinig beoefend wordt. De menschen leggen er zich niet genoeg op toe om waarlijk te leeren leven; zij verwachten er niet veel van - en niet te min geldt het hun hoogste goed.</p>
<p>Zij utiliseeren liever hun aanzijn tot allerlei oogmerken buiten zich; zij gebruiken hun leven om zekere doeleinden te bereiken, ontwerpen te volvoeren met zooveel wilskracht, volharding en zelfopoffering, alsof dat pogen het leven van hun leven was. Maar als
<pb n="7"/>
zij hun werk volbracht, hun loopbaan voleind hebben, zullen zij moeten erkennen dat zij verzuimd hebben te leven. De tijdgenoot spreekt wellicht bij hun graf de lofspraak uit over een <hi rend="spat">welbesteed leven</hi>; het nageslacht roemt de vruchten van dit <hi rend="spat">werkdadig bestaan</hi>, en toch, dat schijnbaar zoo rijke bedrijvige leven heeft <hi rend="spat">het leven zelf</hi> er bij ingeboet! Zij hebben gereisd, zij hebben handel gedreven, gestudeerd, groote werken tot stand gebracht, maar geleefd hebben zij eigenlijk niet. Zij bleven vreemdelingen in hun binnenste, hoe wijd zij hunne ontdekkingen ook uitstrekten; de inwendige wereld is niet tot harmonie gekomen, de chaos is daar met duisternis bedekt gebleven. Het leven is dienstbaar gemaakt om geld op te stapelen, om macht en eer te verkrijgen onder de menschen, om heerschappij in het rond uit te oefenen, zonder zelf inwendig rijk of sterk te zijn geworden.</p>
<p>Men kan een gansche wereld winnen en er zichzelf bij verliezen; dat is het ware leven niet. Het ware leven kan niet van ons genomen worden. Al ontrooft men ons alles, en al sluit men ons tusschen vier naakte muren op, wij zouden er niet minder door worden of er iets bij verliezen; want onze schat ligt niet buiten ons, staat niet onder het bereik van vreemden. Ons hoogste goed is het licht, dat binnen in ons is, en dat licht is het ware leven. Als de geest tot zijn recht en in ons tot zijne opperheerschappij geraakt, dan komen wij tot volkomen harmonie met ons zelf, en wij voelen ons bestaan vol welbehagen. Wordt aan den geest echter zijn voedsel onthouden, dan dooft zijn glans,
<pb n="8"/>
het licht verkwijnt naarmate de olie begint de ontbreken, en hij zinkt terug in duisternis als een onttroonde koning in ballingschap. Ja, de geest kan als een cellululair gevangene in ons zuchten, terwijl de mindere vermogens elkander het oppergezag betwisten. Het is het <hi rend="spat">blinde</hi> woeden der regeeringloosheid. De sterkste overweldigt en tiranniseert den edelste. De willekeur zit aan het roer, en de hartstocht blaast in de zeilen om het scheepje steeds verder uit den koers te drijven. Zoo bereiken wij de haven niet; een onbevredigde begeerlijkheid zal ons rustelooos voortjagen en martelen. Onverzadigd zal het beste deel van ons wezen uit de diepte zuchten, nu eens vragende naar licht, dan naar vrede, dan naar rust. Dat is de dorst des geestes naar den levenden God: het is de honger des geestes naar gerechtigheid en waarheid. Zalig wie dien dorst en dien honger voelen boven alle andere behoeften heen - zij zullen verzadigd worden.</p></div>
<div type="section">
<head rend="h4">Aphorismen.</head>
<p>Het levensprobleem is tot nog toe onopgelost gebleven. Het kan niet gedemonstreerd worden, maar eischt een steeds dieper en ernstiger natuuronderzoek: eene studie der hoogere natuurkunde. Het leven is meer een worden, dan een zijn, en moet historisch worden opgevat.</p>
<p>&nbsp;</p>
<p><hi rend="sc">C. Pruys van der Hoeven</hi>.</p>
</div>
</div>
<div type="chapter">
<pb n="9"/>
<head rend="h3">Het doel des levens.</head>
<p>Zoolang wij nog jong en gelukkig zijn, rijst de vraag naar het doel van ons leven doorgaans slechts vluchtig bij ons op. Maar als de wederwaardigheden en verwikkelingen ons afgetobd en teleurstelling en verliezen ons neergebogen hebben, ja, dan begint men te overleggen, wat toch het doel van dit alles mag wezen.</p>
<p>Het doel van het menschenleven kan nergens anders in te zoeken zijn dan in den mensch zelf. Zoek het niet in de hoogte, niet in de diepte, niet in de verte; het is zeer nabij, het is in u. De mensch moet zichzelf worden, de mensch moet leeren mensch te zijn; mensch te zijn bij ieder lot, onder elke omstandigheid, in ieder tijdperk van zijn bestaan. Een ander doel kan hij niet hebben. En mij dunkt, dit is grootsch en verheven genoeg om er ons al het gewicht van te gevoelen.</p>
<p>Dit zal wellicht een vromen lezer niet godsdienstig genoeg klinken. Hij zal waarschijnlijk verwachten dat ik
<pb n="10"/>
gezegd zou hebben: het doel van dit leven is vorming voor de eeuwigheid. Maar er zijn twee redenen waarom ik dit niet gezegd heb: vooreerst, omdat ik dit aardsche leven aanmerk als een eerste periode van ons eeuwig leven, omdat de tijd voor mij een deel is van de eeuwigheid; - wij zijn met onze geboorte een oneindig bestaan ingetreden, waarvan wij hier op aarde een klein deel slijten; - en ten anderen heb ik mij van die spreekwijze hier niet willen bedienen omdat dit gezegde zoo schromelijk misbruikt en misverstaan wordt, en doorgaans toegepast met eene groote miskenning en berispelijke veronachtzaming van ons leven hier op aarde, terwijl het mijn innigste overtuiging is dat wij ons alleen door een juist gebruik en een gezonde opvatting van dit tijdelijke leven als van zelf voorbereiden voor een hoogeren vorm van bestaan, waar en hoedanig het God behagen zal ons dien aan te wijzen. Laat ons eerst trachten te zijn wat wij nu op dezen eersten trap van ons bestaan kunnen worden, en als wij er dat goed afbrengen, dan zijn wij daardoor uit den aard der zaak rijp geworden om in een hoogere klasse over te gaan.</p>
<p>Wanneer een kind ter school wordt gezonden, dan is het ongetwijfeld zijn bestemming om tot de hoogste klasse, tot het eind-examen te geraken. - Maar, wat is de weg? Zal de kleine scholier niet voet bij stuk moeten houden en eerst ter dege leeren wat op het onderste bankje te leeren is? Het zal hem geen kwaad doen, nu en dan eens te droomen van het volgende tijdperk: als hij groot, als hij meer vrij zal zijn. Ja, het uitzicht in de toekomst zal hem aanwakkeren, als hij wil vertragen. Maar wat
<pb n="11"/>
zou het geven, of hij al gedurig naar zwaarder boeken greep, of de lessen uit de hoogste klassen alleen wilde beluisteren? Hij zou nooit tot het eind-examen opklimmen; hij zou een klapper en warhoofd worden, een breekebeen blijven. Welnu, zoo gaat het juist met dengeen, dien men eerst wil bekwamen voor een godzalig sterf bed, vóór men hem tot een godzalig leven gevormd heeft.</p>
<p>Het is zeer merkwaardig, dat alle lessen van den Heiland lessen zijn voor <hi rend="spat">het leven</hi> en geen enkele voor het sterven. Een goed gebruik maken van het leven maakt dit leven indedaad tot een voorbereiding, omdat elke gegeven toestand, behoorlijk aangegrepen en doorgewerkt, natuurlijker wijze een anderen en wel een beteren voorbereiden moet.</p>
<p>Het doel des levens is de alzijdige ontplooiing en veredeling van ieder bijzonder deel der menschelijke werkzaamheid. Maar daartoe geraakt niemand door zich zelf alleen, of ook voor zich zelf alleen. Het menschelijk ideaal kan door geen van alle anderen afgezonderden mensch bereikt worden. De mensch moet den mensch tot mensch vormen. Wij zijn alles door anderen, en wij moeten het ook zijn voor anderen.</p>
<p>De menschelijke natuur openbaart de volheid van haar rijkdom, de onuitputtelijkheid harer nuances en verscheidenheid van gaven ook niet in een enkel individu, maar in de gezamenlijke menschheid; in de menschelijke maatschappij, door haar samenwerking tot één lichaam, één gezin verbonden, waarin elk mensch een plaats en een werk vindt naar zijn aanleg en aard. Wanneer men
<pb n="12"/>
den nederigen staat en het onbeduidende werk van sommige menschen nagaat, dan zou men willen vragen: Is het der moeite wel waard om daarvoor te leven? En toch vormt die luttele arbeid een schakel; in de lange keten vult hij een leemte aan. In een groot huis zijn allerlei vaten van noode, zegt Paulus, vaten tot een meer eervol en een minder aanzienlijk gebruik, maar het kleinste huisraad is ons even onmisbaar als het grootste meubel. Zoo vormen alle menschen te samen den idealen mensch, de menschheid in hare veelzijdigheid en oneindige verscheidenheid. Zoo kan elk lid der menschelijke maatschappij zich nuttig en onmisbaar maken, als hij de geringe taak hem opgelegd maar getrouw en met ijver volbrengt. Want die trouw en die ijver in het kleine, dat is de oefening die hem gewin brengt; zij is niet verloren voor zijne zedelijke vorming, en voor onze zedelijke vorming is het tamelijk onverschillig, welk vak wij op aarde beoefend hebben. Men kan op elken trap van den menschelijken ladder een goed mensch zijn, die in zijn kring zegen en licht verspreidt, of men schulprijder of scheikundige, boodschaplooper of rechtsgeleerde is.</p>
<p>Verreweg de meeste menschen zouden hun leven oneindig rijker kunnen ontplooien, als zij het niet zoo lijdelijk lieten voortstroomen: zij werpen de riemen in de boot en laten zich maar drijven waar de stroom hen voeren wil; zij spannen zich niet in om voort te spoeden; zij leven maar een half leven, een weinig meer dan een planten-leven. Men zou haast zeggen: zij laten zich leven. Zij vragen naar geen doel. Maar wie spaar-<pb n="13"/>zamelijk zaait, zal ook spaarzamelijk maaien. Daar is een oogst hier beneden en daar ginds.</p>
<p>Hier beneden werpt elk menschenleven al terstond zijn vrucht af, wrange, wormstekige, of geurige en weldadige. In den huiselijken kring en in de samenleving worden die vruchten verspreid, en die vrucht bevat zaden, die lang, lang en wijd nog voortzweven als ons stof reeds is verstrooid. Maar daar is ook een oogst dien wij medevoeren, zooals de gewijde Ziener het zeide van de dooden: ‘hunne werken volgen met hen’, hunne werken getuigen van hetgeen zij met hun leven gedaan hebben en wat er uit hen geworden is.</p>
<p>De mensch kiest zich met meer of minder bewustheid zelf zijn levensdoel naar zijn ideaal, en dat ideaal wordt de bewegende kracht zijns levens, want het is het beeld dat zijn geest zich schept als het begeerlijkste; hij acht dat het hoogste en het voornaamste; daarheen riclht hij zijn streven.</p>
<p>Ach, bij sommigen is dat droom beeld zoo zwak en zoo klein, zoo akelig nietig, zoo treurig beuzelachtig! Immers bij zoo velen is het hoogste levensideaal zich met fraaie kleederen op te pronken en daarheen te stappen als een uitstalling van manufacturen, een rijk beladen wandelende kapstok. Bij anderen is het meer zich zelf te laten bewonderen als een knap figuur en fraai gezicht. Elders is het: Beiersch bier en dure sigaren, fijne wijn en fraaie paarden, onedel zingenot, schoone gebouwen en rijk ameublement. En wat te zijn? - hoe te zijn? - Ledig van hoofd, arm van hart!</p>
<p>Zoo deze mislukte en verwoeste levens nog eenige
<pb n="14"/>
schatting aan de maatschappij brengen, dan is het geheel ondanks zich zelven en alleen door de zucht om veel te koopen en zich zelf te verheerlijken dat zij handel en industrie helpen verlevendigen. Maar dat geschiedt alleen door zelfzucht: hun loon hebben zij in zich zelf, niemand zal het hun dank weten.</p>
<p>Zalig die uit keus en met bewustheid aan het welzijn en den bloei der maatschappij medewerkt, al is het in nog zulk een klein verborgen kringetje. Wie dat doet met toewijding en zelfverloochening, zal het doel des levens niet missen.</p>
<p>En wanneer elk dit op zijn standpunt en naar den aard zijner gaven deed, zijn aanzijn met wijsheid wist te genieten en aan te wenden, hoe heerlijk zou de maatschappij zich ontwikkelen, reinigen en opwassen tot die ware broederschap, welke daar te stellen het einddoel des Christendoms zijn moet.</p>
<div type="section">
<head rend="h4">Aphorismen.</head>
<p>Te leven - hei leven te bezitten - het leven te beheerschen - zijn de drie graden, die het den mensch gegeven is te bereiken.</p>
<p>&nbsp;</p>
<p><hi rend="sc">Pr. v.d.H.</hi></p>
</div>
</div>
<div type="chapter">
<pb n="15"/>
<head rend="h3">Het kind.</head>
<p>Hebt ge ooit iets gezien dat bekoorlijker was dan een gezond welgemaakt kind?</p>
<p>Mijn oog heeft nooit iets ontdekt, dat mij zoo bevallig, zoo aantrekkelijk toescheen.</p>
<p>Ik bedoel een waar kind, zooals ze zelfs in onze overprikkelde maatschappij nog nu en dan op den leeftijd van twee tot vier jaar te zien zijn, echte cherubijntjes, met den hemel van onschuld en geluk in de lachende oogen; geen gekunstelde trekkasplantjes, geen redeneerzieke karikatuur-mannetjes en vrouwtjes, verwaand, eigenzinnig, akelig wijs. Ik mag ze liever ongedwongen, zelfs wel een beetje dom. Zulk een klein wezentje kan verrukkelijk schoon van vormen en lijnen en tinten zijn en eene uitnemende gratie in bewegingen en standen ten toon spreiden, als men hen ongemerkt bespiedt, zoo dat de kleine niet benauwd wordt door de beangstigende ontdekking dat alle oogen op hem gericht zijn om iedere beweging op te merken. Hij wordt dan links en capricieus, en
<pb n="16"/>
doet het meest onvoegzame om zich door de verlegenheid heen te slaan of zijne bewonderaars af te schrikken van hem langer lastig te vallen. Men kan niets verzinnen, dat meer geschikt is om een kind in een ongunstig licht te plaatsen, dan het in het openbaar ten toon te stellen om het te laten bewonderen. De kleine voelt instinctmatig het dwaze der positie, en wil zich eerst verbergen, of, heeft hij den moed om stand te houden, dan begrijpt hij dat hij ook een buitengewone voorstelling heeft te geven, en verliest daardoor al de charmes der onbewuste schoonheid, wier keuteekenen natuurlijkheid en eenvoud zijn. Hij wordt onnatuurlijk en gemaakt, en daar hij nog onmachtig is om door kunst <hi rend="spat">het schoone</hi> voort te brengen, produceert hij het <hi rend="spat">onbehaaglijke</hi>. Hij trekt scheeve gezichten tegen zijne dwaze bewonderaars, beantwoordt hunne hulde met schoppen of slagen, en eindigt gewoonlijk met een luid. geschreeuw en een of andere grofheid of kattekwaad. Had men het kind in zijn lustig spel gelaten en hem heimelijk gadegeslagen bij zijn bedrijf en genot, men zou hem gezien hebben in zijn volle kracht en eigenaardigheid, hoe heerlijk en vlug hij de schoone veerkrachtige leden rept, die nog niet zijn verstijfd of verminkt onder zwaren arbeid. - Zijn huid is nog niet ontluisterd door de invloeden van wind en weder, of gerimpeld door zorg en strijd; vermoeienis of smart hebben hare trekken nog niet op zijn bloeiend gelaat durven groeven. Met welk een stout gevoel van veiligheid en gerustheid heft hij het lokkig hoofdje op, en blikt hij om zich heen als een koning der aarde. De gansche wereld is zijn domein, en wat is alles schoon
<pb n="17"/>
in zijn oog! Wat is dat kleine leven rijk aan nieuwe ontdekkingen; ieder dag verovert het al spelend zijne kundigheden en breidt het den kring van zijne verrassende waarnemingen uit. Geen wantrouwen belemmert zijn stoutmoedige schreden, geen vrees of angst houdt den knaap terug om zijn kracht aan al wat hem nadert te beproeven en des noods zich in elk gevaar te storten. Onbekend met onze vooroordeelen en willekeurige of wettelijke instellingen, schrijdt hij lachend voort en speelt overal en met iedereen als met zijn makker.</p>
<p>Het kind weet niet dat de leeuw of de beer hem zou verscheuren. Hij zou zijn hand steken in het hol van een adder; hij kent noch het gevaar noch het lijden, noch dood, noch zonde, en hij ziet in armen en rijken slechts menschen. Maar het is of de ouderen van dagen het kind zijn paradijs misgunnen. Zij haasten zich althans er hem zoo spoedig mogelijk uit weg te halen en zijn eenvoudig gemoed met onzin en onwaarheid te overladen. Hebt gij nooit opgemerkt, hoe zonderling het lieve gelaat van een eenvoudig kind kan betrekken, als volwassenen, om eens recht aardig te zijn, hem allerlei ongerijmdheden wijs maken, of met hem praten alsof hij tien jaar ouder ware? Het kind weet niet hoe hij het heeft; zijn glimlach is gespannen, zijne houding is onnatuurlijk; ja soms heb ik een zweem van verachting, iets als een twijfelmoedig schouderophalen bij kinderen gezien, als oude lieden zich erg uitsloofden om hun wat op den mouw te spelden of hans-worst voor hen te spelen. Het kinderhart bevat een onuitputtelijke bron van rein levensgenot, dat door geen andere geneugten kan
<pb n="18"/>
vervangen of verhoogd worden, als men het kind maar kind laat zijn, en het niet in de rij der groote menschen zet om daar mee te praten en zich zelf en anderen te vervelen; want dan moeten er allerlei kunstmiddeltjes bedacht worden om de kleine stumpers op te vroolijken. Maar soms laat men hen van alles proeven, al is het nog zoo ongepast voor hun gestel en voor hun leeftijd.</p>
<p>Gelijk de lente de oude boomen ieder jaar met een geurig bouquet van bekoorlijke bloesems tooit, zoo brengt ieder jaar ook voor de menschheid een onwaardeerbaren schat van versche bloemen voort. Een schaar van liefelijke engelen verspreidt zich tusschen de jeugdige menschen als om er zachte aandoeningen en reine gevoelens te wekken. Zij brengen onschuld en lieftalligheid mee. Maar wat gaan zij vinden? - hoe worden zij ontvangen? - welke aandoeningen en gezindheden worden er in die jonge zielen gekweekt door die wereld, waarin zij haar onnoozele oogen opslaan, en die zij ondervragen met ieder blik? Waar ben ik, wat kan, wat moet ik? - vraagt het om zich heen tastende en rondkruipende kind, en is reeds lang klaar met zijn beknopt en onmisbaar wereldsysteem, eer de opvoeders het er over eens zijn, hoe zij het 't best met hem zullen aanleggen. Terwijl vader en moeder nog redetwisten over het opvoedingsplan, weet de kleine door zijne onfeilbare ervarings-methode al lang, dat hij de baas is en alleenheerscher, overal waar hij heen zal waggelen, of zich door allerlei vriendelijke handen zal laten heendragen. Machteloos en bewusteloos is dat kleine wezen in de armen der ouders gelegd. De Voorzienigheid heeft dien toestand van diepe
<pb n="19"/>
afhankelijkheid en hulpbehoevendheid gewild, anders had zij den groei des kinds wel bespoedigd, en bij een andere constitutie zou de mensch even goed als het paard in een paar jaren zijn wasdom hebben kunnen bereiken. Maar God spreekt door die hulpeloosheid tot het ouderhart, en ach! hoe weinigen verstaan die stem, die toch zoo duidelijk vraagt: ‘kan ik, onwetend wicht, mij zelf ten richtsnoer wezen? moet ik nu reeds de verantwoordelijkheid van mijn toestand dragen? moet ik nu reeds een keus, een eigen wil hebben? - ik, die niet weet wat mij dood of leven, kwaad of ongemak zal bereiden, moet ik aan mijn ouders de wet voorschrijven? - het reglement van mijn dag en nacht maken?’ - En ja, aan verreweg de meeste kleinen wordt die zware taak van hunne geboorte af aan opgedragen. Hoor maar hoe de zwakke moeder vleit, de dwaze vader spreekt: ‘Mag ik u nu uitkleeden? - Wil je nu naar bed gaan? - En wie zal het voorrecht mogen hebben u te helpen?’ - De kleine monarch beveelt <hi rend="i">du haut de sa grandeur</hi> over zijne knielende vasallen, en hij leert zich zelf te eeren boven allen, en zijne ouders aan te merken als een paar handlangers, die wel zeer vereerd mogen zijn als hij ze soms eens met een glimlach of een kusje zal gelieven te vereeren. Vóór men hem leert gehoorzamen, leert men hem dus bevelen, heer en meester zich achten over zich zelf en al het zijne. ‘Wil je dit hoedje niet ophebben? - Wil je dat brood niet eten?’ - Met al die onderdanige vragen is de wil tot een onbuigbare kracht gestijfd, en het ouderlijk gezag, dat de wijsheid en de zorg moest vertegenwoordigen, regelrecht in de prullemand geraakt,
<pb n="20"/>
met al het gebroken speelgoed van den kleinen tiran, die van een engel een daemon dreigt te worden, omdat de ouders niet als verantwoordelijke opvoeders handelden met vastheid en waardigheid, maar als de kruipende slaven voor den kleinen gebieder gebogen hebben, bevreesd voor zijn ongenoegen. Het kind heeft geen vertrouwen in ouders die zwak zijn; hij voelt het wel, dat zijn wil veel vaster is; hij heeft geen eerbied voor wie hij met zijn geschreeuw kan ringelen. En wat het ergste is: hij heeft ook geen ware liefde voor wie altijd de speelbal zijner luimen is geweest, al moge hij ook al, als hij wat ouder wordt, proefondervindelijk ontdekt hebben, dat gevlei hem meer baat dan geweld. Let op dien kiemen geveinsde; zijn flikflooierij is baatzucht, zijne liefkoozing is sluwe berekening. Hij verkoopt zijne liefdeblijken, hij drijft handel met zijne gehoorzaamheid, met zijn plicht, en bij al wat hij doet is zijn leus geworden: ‘<hi rend="spat">wat krijg ik daarvoor</hi>?’ Vanwaar dit onnatuurlijk verschijnsel? Het is het werk der opvoeding. Men heeft dagelijks gezegd: ‘Lach nu eens heel vriendelijk tegen je pa, dan krijg je wat! - geef dien mijnheer een handje, toe nu, och toe, doe het maar!’ En de kleine heeft het oog al op het trommeltje. - ‘Kom, wees nu eens aardig, dan krijg je een koekje!’... Hij ontdekt het al: in de wereld wordt niets voor niet gedaan. Helaas, waarom moet die fataliteit in de huiskamer, ja in de kinderkamer ook al ingevoerd worden? ‘Als je dat opeet, krijg je dit; als je zoet naar bed gaat, krijg je dat!’ - Alles gaat nu voortaan volgens vast tarief; ieder kusje een ulevel, ieder stap, dien het kind doet, een belooning; men kan de eenvoudigste
<pb n="21"/>
handeling niet meer uitlokken zonder een prikkel, en zoo iemand het waagt om ook een wil te toonen en den kleine te bevelen, dan raakt het kind in toorn als over een groot onrecht aan hem gepleegd, en hij verzet zich uit al zijn macht tegen wie het waagt zijn recht aldus te verkorten, en de verschrikte ouders staan daar beangst alsof ze vreezen, dat het kind hun, bij weigering van zijn eisch, de huur zal opzeggen en gaan verhuizen. Is dat niet het kinderhart met leugen voeden? Is dat niet de moeder van alle zonden, de zelfzucht, stelselmatig kweeken, alsof het de hoogste deugd, het kostbaarste talent der wereld was, waarvan alleen het geluk des menschen afhing? Wat moet het kind van zich zelf denken, als elk om zijne gunst vleit en hij niets behoeft te doen om iemands tevredenheid of goedkeuring te verwerven? Is het niet alle streven, alle inspanning, ieder edele en natuurlijke impulsie uitdooven? Wat moet hij van zijne machtelooze omgeving maken, als hij ontdekt dat niemand in staat is om zijn willekeur te weerstaan en hem te nopen te doen wat orde en wijsheid in zijn eigen belang voorschrijven? - Is het wonder, dat de kinderen de ouders brataliseeren, onda nkbaar bejegenen, geen eerbied hebben voor volwassen of oude lieden? Zij hebben immers niet geleerd iemand te ontzien, van eens anders goed- of afkeuring notitie te nemen. Elk moet het met hun gedrag voor lief nemen; zooals het hun goeddunkt, is alles goed gedaan; zij zijn de lastgevers en bevelhebbers in huis en op alle plaatsen, waar verwilderde benden de dwaasheid hunner ouders verkondigen en de bewijzen ronddragen,
<pb n="22"/>
dat er meer zorg aan hun opschik dan aan hun inwendigen mensch is besteed.</p>
<p>Bitter en bitter zijn de oudertranen, die aan de brandende oogen in slapelooze nachten heimelijk ontglippen; als de moeder weent omdat zij ontdekt, dat zij geen den minsten invloed op haar veertienjarige dochter meer heeft, of als de vader het besluit moet nemen zijn ongeschikten knaap, dien hij niet meer te regeeren weet, van zich te verwijderen. Maar dat meisje en die knaap waren reeds op hun vierde of vijfde jaar gevormd voor die onnatuurlijke zelfzucht, die hen tien jaar later zoo zonder eerbied en vertrouwen, zonder eergevoel of zelfbeheersching liet opgroeien. Op zes jaren droeg het onkruid nog een aardig bloesempje, de onbeschaamdheid was zoo naïef, het verzet zoo belachelijk brutaal - maar tien jaren later is de bloesem vervangen door een ruig en stekelig gewas, leelijk, heel leelijk en heel gevaarlijk.</p>
<p>Heilig moest steeds het onschuldige kinderlijke gemoed aan ouders en opvoeders zijn. Heilig de werkzaam heid van die jonge ziel, die aanhoudend bezig is zich een wereld van ideeën te verzamelen, die de grondbeginselen voor heel het leven zullen bevatten. Waar en valsch, recht en onrecht, mooi en leelijk, eer en schande, oorzaak en gevolg, vergelding en loon, ziedaar de hoeksteenen, die de geest verzamelt voor het gebouw van zijn zedelijk leven. O, bedrieg hem niet, vervalsch niet de maat en het gewicht! Wees eerlijk en oprecht met het kind; heb eerbied voor de reine onnoozelheid en de rustelooze weetgierigheid waarmede hij het leven ondervraagt. De <hi rend="spat">waarheid</hi> en de <hi rend="spat">reine eenvoud</hi> der na-<pb n="23"/>tuurlijke toestanden moeten de gidsen der opvoeding zijn. Indien men bij den omgang met het jonge kind maar niet tot allerlei onnatuurlijke, valsche dingen en onware verzinsels de toevlucht nam, dan kwam alles van zelf waar het wezen moest. Maar zoo men de opvoeding begint met de omkeering van de goddelijke ordonnantie: ‘gij, kinderen, zijt uwe ouders gehoorzaam, want dat is recht’: en men neemt tot stelregel: ‘gij, ouders, weest uwe kinderen onderdanig, want het is hun recht u te leiden’, - dan moet die methode vruchten dragen naar haar aard, dat is: hoogst noodlottige.</p>
<p>De vroege kindsheid is de zaaitijd bij uitnemendheid; de zuigeling zuigt niet enkel het voedsel voor zijn lichaam in, hij zuigt door alle zinnen aanhoudend voedsel voor zijn innerlijk leven, en hij is bezig zijn inwendige wereld op te bouwen, zoowel als zijn klein lichaam. Uit de indrukken, die hij ontvangt, die zich altijd onder dezelfde omstandigheden herhalen, stelt hij zich zijn eigen kleinen catechismus op en zijn eigen praktische moraal. Roept Paulus aan allen toe: ‘liegt niet tegen elkander!’ - boven alles moet dit woord gelden voor ouders tegenover de onschuldige leergierige ziel der jonge kinderen. En ge liegt, als ge door al uw daden tot uw kind zegt, dat gij zijn slaaf zijt, en hij uw meester is; - gij liegt, als gij hem leert dat hij deugdzaam moet zijn om loon, vriendelijk om vergelding, dat hij zijn plicht moet doen voor de menschen om geprezen te worden.</p>
<p>Kinderen leeren uit de ervaringen, uit de feiten. Al uwe vrome lessen en zedespreuken zinken weg in de diepe groeven, die uwe dwaze handelingen hebben gelegd in zijn hart.</p>
<pb n="24"/>
<p>Wat is er over tien of twaalf jaren van het bekoorlijk engelenbeeld geworden? - Waar is in de kleine rebellen die lieve vertrouwelijkheid, waar is dat eerbiedig opzien, dat bewonderend vereeren der ouders? Vertreden, vernietigd in de eigenbatige ziel, onder de onedele roerselen van een ongebreidelde begeerlijkheid!</p>
<p>Maar de ouders hebben tegenwoordig geen tijd om op de gezindheden der kinderen acht te slaan. Van les op les, van meester op meester gaat het voortaan hollend voort. Het kinderleven is zoo druk en geaffaireerd geworden, dat er in den vrijen tijd ook wel vermaak op vermaak mag volgen. En zoo groeien zij op, zoo goed en zoo kwaad als het uitvalt, tot den vollen bloei der krachtvolle jonkheid, - Zijn ze gerijpt voor het leven? hebben zij- vatbaarheid voor godsdienstige indrukken, voor levenswerkzaamheid ontvangen?</p>
<p>Och, ze zijn jong... en het leven is zulk een harde leerschool, vooral voor degenen, die het met een reeks van valsche indrukken en onware voorstellingen te gemoet gaan!</p>
<p>Dien strijd en die smart had een wijze opvoeding hun kunnen en moeten besparen, een opvoeding, die het kind in zijne kindsheid waarlijk een kind had laten zijn, en als kind had behandeld, en als kind had gevormd.</p>
<div type="section">
<head rend="h4">Aphorismen.</head>
<p>Gingen de ouders, vooral de teedere moeders, in de opvoeding van het geestelijke deel des kinds slechts half zoo voorzichtig en oplettend te werk als zij over het lichaam waken, hoe verbazend zou de opgroeiende mensch er bij winnen!</p>
<p>&nbsp;</p>
<p><hi rend="sc">Prange</hi>.</p>
</div>
</div>
<div type="chapter">
<pb n="25"/>
<head rend="h3">Jeugd.</head>
<p>De kindsheid is tegenwoordig korter dan voorheen, en de jeugd is eerder daar met al die eigenaardigheden, die voorheen een drie-, neen een zestal jaren later plachten aan te breken. Vroeg rijp, is de leus des tijds. Maar daarom niet vroeg wijs. Wel vroeg oud en vroeg afgemat en uitgeput van te leven. De menschelijke natuur is ontzettend veerkrachtig; zij bezit een groot accomodatievermogen. En toch, neen, zij laat zich nooit ongestraft geweld aandoen; zij laat zich hare eeuwige rechten niet ongewroken ontweldigen. De bloem en de vrucht, die gij eigenmachtig in een vervroegd tijdperk kweekt, heeft nooit dien fijnen geur en die volle kracht van andere, die in alles haar waren eisch en haar rechten tijd gehad hebben. Maar wij hebben goed praten; de mode werpt zich op als opperbeheerscheres van heel ons leven, en het gebruik wettigt iederen onnatuurlijken maatregel, al draagt die zijn vonnis met zich. Vroeg geëmancipeerd, dat is vroeg onder de volwassenen geteld, zijn de knaap en het meisje onzer dagen, terwijl beider zedelijke en lichamelijke krachten nog lang niet voor des levens
<pb n="26"/>
strijd gevormd zijn. Het karakter begint zich pas te ontplooien, het oordeel vangt aan zich te vormen, de indrukken zijn levendig, het gevoel is prikkelbaar, de hartstochten beginnen hunne onstuimige werking te openbaren - en de rede is nog niet sterk genoeg, het nadenken bereikt niet de diepte en den ernst, die vereischt worden om het geheele bestaan te regelen. De hedendaagsche jeugd heeft dus bij haar versnelde vaart slechts een dubbele kans om schipbreuk te lijden. Iedere aandoening neemt het geweld van een hartstocht aan; de jongeling stort van de eene opgewondenheid in de andere; het meisje zweeft van verrukking tot verrukking, van dweeperij tot dweeperij; alles wat zij ondernemen wordt een soort van drift; overdrijving en heftigheid stempelen al het drijven en jagen van het beweeglijke gemoed.</p>
<p>Gelukkig de jongelieden, die niet gewelddadig tot stilzitten veroordeeld worden, dat hen tot verdooving of tot huichelarij zou voeren. Het jeugdige <hi rend="spat">élan</hi>, het warme enthusiasme moet niet verstikt, maar het moet aangewend en gericht worden op de vereering van het ware en heilige, het schoone en verhevene, het reine en edele. Het steeds toenemend bewustzijn van kracht en kennis maakt den jongeling stout; hij gelooft dat zijn sterkte en wijsheid steeds stijgen en door niets te verminderen zullen zijn. Zoo stort hij zich in moeielijkheden en spot met alle gevaren, ja gelooft alles naar zijn wil te kunnen buigen. In die zucht naar onafhankelijkheid valt elke band hem zwaar; elke beperking is hem lastig en schijnt hem eene vernedering. Gelukkig wie, vóór dat die onstuimige storm opsteekt, geleerd heeft anderen te ontzien, wijzeren
<pb n="27"/>
en ouderen te eerbiedigen. Gelukkig, zoo gevoelens van dankbaarheid, welwillendheid en edelmoedigheid zijn hart vroeg gevormd hebben. Want wie het als kind niet geleerd heeft, leert het als jongeling doorgaans nog veel minder. Vrijheidszucht maakt den knaap vermetel en weerstrevig; de begeerte om zijne onaf hankelijkheid te bewijzen zet hem aan in overmoed baldadig te zijn. Hij is niet gelukkiger dan in het vrije veld en overal, waar hij ruimte heeft en gelegenheid zijne krachten te oefenen; hij wil het paard en de roeispaan, het geweer en den degen hanteeren, en het is vaak vergeefs die onbesuisde krachtsopwelling te beteugelen, welke jongelieden dwaasheden doet begaan, dwaasheden, die op later jaren onvergefelijk zouden zijn en bepaald krankzinnig schijnen. Knapen voelen een onweêrstaanbaren drang in zich om van hunne dapperheid en kracht blijk te geven, al is het maar op de domme manier van veel geraas maken, bellen aftrekken en paarden half dood rijden. Zij zouden de boomen ontwortelen en de deuren op hun nek nemen, alleen om hunne spieren eens te laten werken, zooals de jonge hond alles stuk bijt uit behoefte om zijn gebit te scherpen. De bevalligheid en lieftalligheid des kinds maken spoedig plaats voor de onbehaaglijke woeste krachtsuitingen der onstuimige jongelingschap, die stampend en galmend het leven tegenjoolt in de wilde vaag van ongebreidelde en overvloedige kracht. Zulke door de zon gebruinde jonge mannen zou men zich met een leeuwenhuid omhangen en met de knods van Hercules kunnen verbeelden om monsters te gaan uitroeien. Maar ach, deze jeugdige leeuwendooders vervallen zoo licht
<pb n="28"/>
aan het spinnewiel. Simson vindt op zijn pad eene Delila en Renaud zijn Armide. De machtigste van alle driften komt welhaast hen verteederen, zoo niet verlammen. En hoe zal hij daaraan weerstaan, als hij niet van zijn vroegste jeugd af heeft geleerd zich zelf te bedwingen en de stem van plicht en eer te gehoorzamen boven het geweld der hartstochten?</p>
<p>Gelukkig de jongeling, die zijne moeder heeft leeren vereeren, die in haar niet eene voor zijne zwakheden blinde, aan al zijne luimen toegevende en voor zijn ongenoegen bevreesde slavin heeft leeren zien; die zijn vader geacht en vertrouwd heeft, en voor wien de naam en de eer van zijn geslacht heilig zijn; die vreest ongeluk te brengen over den drempel, dien hij betreedt, en onheil te stichten waar hij het goede behoort te bevorderen! Hij alleen, die de stem des gewetens gehoor geeft boven het zoet gevlei der verleiding, zal zijn pad zuiver houden.</p>
<p>Nu blijkt het eerst, hoe noodig het is dat de verhouding van de jeugd en de ouders recht <hi rend="spat">waar</hi> en innig en degelijk zij; nu eerst zal de zoon en de dochter sterk zijn, als zij het oog vol liefde en dankbaarheid tot achtenswaardige, dierbare ouders kunnen opheffen, die zij niet bedroeven, niet krenken willen. Hoe liefelijk rusten zij dan in die kalme, bestendige ouderliefde, die altijd als een baken boven de onstuimige golven uitblinkt en een vriendelijk licht blijft bij het wisselend getij, wáár het fel bewogen scheepje ook dobbert. Wie beter dan zij zullen zijn raadsman zijn, als het hoofd vol plannen, vol ondernemingen en avonturen is, en het eene ontwerp het andere verdringt, totdat de
<pb n="29"/>
eerste jeugd voorbijgestormd is en de mensch door teleurstelling en worsteling begint te rijpen!</p>
<p>De jeugd brengt al de gebreken der eerste opvoeding aan het licht. Wat is er bij sommigen van dien vroegeren kleinen cheru bijn gemaakt? Waar is zijn onschuldige blik, zijn gezonde blos gebleven? Wat brengt hij nu mede in zijn hoofd? Wat draagt hij in het hart voor de wellicht zoo moeielijke en lange levensreis? Is hij gevormd om zich door vriendschap en liefde in een reine en edele levensbetrekking tot zijn medemenschen te stellen? Is hij toegerust met die werkkrachten, met die ontwikkeling en die zelf belieersching vooral, om als zelfstandig burger in de maatschappij met eere zijn plaats te bekleeden?</p>
<p>O, ik zie er met bleeke aangezichten en waterige oogen, wier ziel schijnt te wonen in hun geparfumeerde haarbossen, met angstvallige zorg gescheiden, om het weekelijke en verwijfde van hun nietig hoofd nog te meer te doen uitkomen. Moeten zij staatsburgers, hoofden van gezinnen en vaders worden, zij, die in het bier- en koffiehuis leven en wier glorie is op een fideelen voet te staan met de artisten uit de cafés chantants? O, als deze arme slachtoffers van ouderlijke zwakheid of dwaasheid, van eigen traagheid en laagheid, eens wisten wat zij verbeuzelen, wat die schoone rijke jeugd een heerlijke bloeitijd des levens zijn kon en zijn moest!</p>
<p>Wat in de kindsheid is gezaaid, wordt in de jeugd reeds geoogst; en wat de jeugd zal kweeken, bloeit in den middelbaren leeftijd en stroomt voort met vloek of zegen tot onze grijsheid.</p>
<p>Die veelvuldige mislukking der jongelingschap is een
<pb n="30"/>
ernstige prediking voor de opvoeders, die nog jonge kinderen hebben op te kweeken. Een kindsheid zonder tucht is een jeugd zonder zelfbeheersching, een los paard zonder breidel.</p>
<p>En hoe luttel schreden zijn er tusschen kind en jonkman, kind en jonkvrouw! De jonge dochter, die gisteren nog in de vrijplaats der kinderjaren veilig scheen, verandert ongemerkt. Wij letten er niet op, hoe de knop inwendig voller wordt en sterk, hoe hij rijpt, om eensklaps open te springen en schitterende bloemen te ontplooien, die wij onder het eenvoudig strak gespannen groen omhulseltje niet vermoed hadden. En daar staat zij nu vóór u; de metamorphose is volbracht, moeders glorie, vaders trots!</p>
<p>Ja, maar ze is toch nog een kind! pleit de moeder, als de vader met ernst haar soms ongemerkt bespiedt en verandering van vormen en lijnen een naderende rijpheid verraadt, die hem zegt: dat kind zal allengs mensch zijn, en ik heb er niet aan gedacht! Maar nu hij het eenmaal heeft gezien, nu merkt hij hoe snel de natuur haar werk voltooide; stem en houding, gebaar en oogopslag zijn veranderd; de bloeitijd is daar, en de lachende knop wendt het hoofdje meer en meer naar de volle zon des levens, die tot op den bodem van het jonge hart wil schijnen.</p>
<p>En toch, hoe vaak zou zulk een ontwikkelend meisje nog eens een nieuwen cursus van onderwijs en opvoeding noodig hebben te doorloopen, niet van de burgerschool, maar van de levensschool! Waarlijk, het tijdsgewricht is te gewichtig, om het alleen te verbeuzelen door met het frissche groene struikje te pronken, om het bloempje in
<pb n="31"/>
een prachtigen pot overal door alle weer en wind rond te dragen om het door iedereen te laten bewonderen!</p>
<p>Liefelijk en verheven kan en moet die eerste lachende bloeitijd zijn, als de bevalligheid ontluikt met de lieftalligheid, en het meisje zulk een sterke tegenstelling vormt met den hoekigen vierkanten knaap, die met zijn sterke leden en overvloedige kracht schier geen weg weet. Terwijl de jonge man lang kan tobben om uit zijn vlegelstaat tot een ‘wohlgebildeten’ man te worden, heeft eene natuurlijke bekoorlijkheid het vrouwelijk wezen omvangen, en als ze niet geheel in bandeloosheid en onwelvoegelijkheid is opgeschoten, zal een natuurlijk, liefelijk waas van aanminnigheid haar omgeven, al is ook geen buitengewone schoonheid haar deel. Toch is ook de sierlijke houding, de slanke leest, de bevallige lichte tred gedeeltelijk vrucht der opvoeding, en komt zelden zonder tucht en leiding terecht.</p>
<p>De jonge vrouw schikt zich zoo gaarne naar voorbeelden. De buigzaamheid der vrouwelijke natuur, het plastisch element, dat in haar jeugd zulk een machtige rol speelt, wordt gevaarlijk voor haar bij te veel omgang met ruwe knapen, door een opleiding van meesters alleen. Jonge meisjes gaan nooit dagelijks met mannen om, of zij nemen in stem en spreekwijze, in gebaar en beweging al te veel van hen over. Zij vereeren de kracht en bootsen die onweerstaanbaar na, maar zij doen het ten koste van de fijnste nuances van haar wezen. En wat mishaagt meer in de jonge dochter, dan die jongensachtige woestheid en wilde vaart en harde stem, zware stap en de vermetele blik vooral?</p>
<pb n="32"/>
<p>Hoe onbehaaglijk wordt het meisje door dat onbeschaamd alles durven, voor niets terugtreden en vooraandringen, dat de tijdgeest haar inblaast. Wat men in het kleine kind te lang geduld heeft en zoo aardig bij de hand vond, blijkt, helaas, eensklaps het vrouwelijk karakter ontsierd en haar liefelijk waas van bescheidenheid, die fijne geur der innerlijke zedigheid en kiesche ingetogenheid, weggevaagd te hebben.</p>
<p>Schoon zijn de zorgelooze vroolijkheid, de vertrouwelijke toewijding, de voortvarende ijver en frissche kloekheid, die ons de waardige vrouw reeds voorspellen in de zorgzame, lieftallige, bescheiden dochter, die de lust des vaders, of den degelijken man in den wakkeren, krachtvollen zoon, die de trots der moeder is. Maar wee het huis, waar de roekelooze woestaard de ouders met kommer bedreigt, waar deze op een steun hadden gehoopt! - wee het huis, waar de dwaze dochter de plaag der ouders is geworden, waar de jeugd niet tot een schoone bestemming voert, maar waar, bij beide geslachten, een menschenleven door lichtzinnigheid en beginselloosheid als een wrak op de wilde baren van den hartstocht voortgeslingerd wordt, en te gronde gaat.</p>
<p>Schoone, liefelijke jeugd! waarom wordt gij door zoo weinigen gewaardeerd vóór dat ge voorbij zijt gesneld, voorbijgesneld en niet genoten, niet begrepen!</p>
<p>Schoone, liefelijke jeugd! wie in den bloeitijd des levens zijn aanzijn recht gezond en krachtig en rein menschelijk genoten en met wijsheid bestuurd heeft, hij heef aardsche gelukzaligheid gesmaakt!</p>
</div>
<div type="chapter">
<pb n="33"/>
<head rend="h3">Rijpe leeftijd.</head>
<p>Wie kan in de lente in opgetogenheid voor een bloeienden boom staan, die al de pracht en rijkdom zijner bevallige bloesems ten toon spreidt, zonder de vraag uittespreken: Wat zal er van deze schitterende belofte komen? Is het de gewisse profetie van een rijken oogst? Helaas, wie kent de kracht van een enkelen nachtvorst niet, die als een adem des doods over de teedere bloesems henenvaart en ze ineengeschrompeld op het voetpad doet afvallen om vertreden te worden! Neen, 't rijpt niet alles wat daar bloeit. Geen oorlog, pest of cholera rooft in den lusthof der menschen zóóveel veelbelovende bloesems, werpt zóóveel pas gezette en halfwassen vruchten weg, als de jonkheid offert aan zonde en dwaasheid.</p>
<p>Zwakte en dood hebben voor 't jonge menschenleven hun rijkelijken oogst. Wat daar overblijft en aan de verwoestende invloeden weerstand biedt, dat zal vrucht geven. Vrucht? ja, maar welke! Is het niet beter jong en frisch te sterven, als een reine, liefelijke bloem afge-<pb n="34"/>sneden te worden, dan als een wormstekig ooft een gebrekkig en mislukt bestaan voort te sleepen? als een wrange appel af te vallen, en een mispunt in de maatschappij, een bezoeking en plaag in den familiekring te worden?</p>
<p>Rijpheid des levens is vrucht van een welbesteden bloeitijd. De volle kracht der jeugd geeft de neiging tot lichamelijken arbeid, die zoo heilzaam is voor den jongen mensch en hem voor zooveel afdwalingen bewaart. Het is verwonderlijk welke ontspanning en vermoeiing gezonde jongelieden doorstaan, en wat zij niet volbrengen kunnen. De latere leeftijd is meer geschikt voor den geestesarbeid. Maar in dat opzicht is de hedendaagsche opleiding en de eisch onzer volksbeschaving geheel averechts, vermits ze de jongelieden veel te veel aan stoffelijken arbeid onttrekt en te zeer met geestes-inspanning bezighoudt. Een lui, onpractisch, vadsig geslacht wast om ons op, dat met een vervelende redeneerwoede alles kritiseert en in oppervlakkige veelweterij weinig belooft tot stand te brengen.</p>
<p>Daar is niets walgelijker, dan jonge krachtvolle menschen hun kostbaren tijd in ledigheid te zien verbeuzelen en de eigenaardige vruchten versmaden die het leven hun schenkt. O hoe spoedig komt de tijd dat men niet meer zal zal zeggen: ‘Gij zijt te jong voor dit of dat!’ Pas op, nog eenige stappen, en gij zijt over die brug, en men begint u te verzekeren dat ge te oud zijt, veel te oud!</p>
<p>Bij menigeen is de jeugd lang, en blijven zorgelooze vreugd en lichtzinnigheid het bestaan beheerschen. Een
<pb n="35"/>
al te lang gerekte jeugd kan veroorzaakt worden door gebrek aan degelijkheid en ernst, en belooft niet veel goeds voor den zomer en het najaar. Te lang kan de jonge mensch in de verwaten aanmatiging en den naïven overmoed blijven staan, die over alles heen hakt met den ruwen bijl van het oppervlakkig oordeel en die over de duisterste vraagstukken en de zwaarste ondernemingen het volle licht meent te zien en de grootste bezwaren als nietigheden op zijde meent te kunnen zetten, omdat hij er het gewicht niet van doorgronden kan. Ik heb beminnelijke jonge menschen gekend, maar die er niet aan schenen te denken, dat zij reeds mondig waren verklaard, en dat er eens eene sociale en huiselijke verantwoordelijkheid op elk volwassen lid eener geordende maatschappij begint te rusten. 't Is of ze nooit recht volwassen worden, of ze niet uitgespeeld en niet uitgegroeid zijn, maar tot een eeuwige kindsheid of jeugdige onmondigheid zijn gestempeld.</p>
<p>Gewoonlijk zijn deze ongerijmde toestanden de gevolgen van een vertroetelde jonkheid, die te veel wils heeft gehad en geen inspanning of beperking kende. Het leven schijnt aan dezulken verspild te zijn. 't Zijn van die groote flauwe vruchten, zonder geur of smaak, die elk teleurstellen.</p>
<p>Alle fouten, die in de jeugd verschoonbaar zijn, worden noodlottig en verachtelijk, als zij in den rijpen leeftijd voortduren. De gebreken, die uit het opgewonden gestel voortvloeien en de jonge menschen licht doen opstuiven of voorbarig doen oordeelen en handelen, worden ten hoogste laakbaar en hatelijk op gevestigden
<pb n="36"/>
leeftijd. De jongeling, die zijne gemelijkheid niet heeft leeren temperen en zijn lippen bewaren, zal heel zijn leven door een dwaze driftkop blijven. De luidruchtige grappenmaker, die een gansch gezelschap met zijne snakerij vermaakt, loopt groot gevaar een vervelend opsnijder en lastig snorter genoemd te worden, als hij blijft voortgaan om overal als hansworst te willen figureeren. De lach en de kwinkslagen, die hem als jongmensch gevierd maakten, zullen als man menigeen van hem wegdrijven; men zal hem vervelend vinden in plaats van amusant.</p>
<p>Vrouw noch man mogen zich schamen een dagje ouder te zijn geworden. Wij worden niet jonger door ons te blijven aansluiten bij de jongelieden in hunne genoegens of te deelen in hunne wijze van denten, spreten en doen. De stroom keert tot zijne bronnen niet terug, - hij kabbelt voort en voort. Ook al maakt hij vele bochten die hem schijnen terug te brengen, hij nadert onherroepelijk de groote zee die op hem wacht.</p>
<p>Levensrijpheid, zie, dat is geestelijke volwassenheid, zedelijke mondigheid, die den burger siert en den mensch voltooit, maar ook tegenwoordige rechten en plichten schept. De luikende jeugd zij schoon en liefelijk - de volle mannenkracht, de voleindigde vrouwelijke bloei, de harmonische menschelijke ontwikkeling der rijpe jaren kan door het evenwicht der vermogens een heerlijk licht, een weldadigen gloed en zegenrijke kracht uitstralen, waar de hartstochtelijke, onstuimige jeugd geen denkbeeld van heeft. De kennis is tot wijsheid gerijpt, de wetenschap door ervaring bevestigd, de kunst door
<pb n="37"/>
oefening en verhelderd oordeel gevormd, de deugd door beproeving gelouterd, de moed en de volharding zijn door den strijd gestaald en door bedachtzaamheid geregeld. De werkkracht is in vollen gang; de verstrooiingen en verzoekingen der jonkheid zijn geweken; de ernst des levens waakt over onzen arbeid. De plicht oefent zijn tucht, de zelfbeheersching matigt het gevoel en de driften. De rustelooze jongeling is een bezadigd en gezeten huisvader, een deftig man van zaken en ambten geworden. Het onbestendige meisje is in de zorgzame, deugdelijke huisvrouw veranderd. Het is of dit tijdperk alles wil vervullen wat de beide vorigen beloofd hebben.</p>
<p>De mensch is recht bruikbaar en nuttig geworden, 't is of hij nu een halve eeuw zoo zal voortgaan. Maar neen, de volle bloei der gezondheid, de overvloedige kracht beginnen al te vaak ontijdig te verkwijnen; want ook dit tijdperk heeft zijne stormen en draaikolken. Hebben de jeugdige driften uitgewoed, is de nieuwheid van veel voorbijgegaan, andere tochten doortrillen de borst, andere goden beheerschen het leven. Zijn Amor en Bacchus, die met rozenhanden boeiden, bezworen, de Mammon is daar om met zilveren ketenen te kluisteren. De maatschappelijke eer, het aanzien, de burgerlijke onderscheiding, eereambten en hooge posten, geldgewin en voordeelige betrekkingen, finantieele plannen, industrieele ondernemingen, handelsspeculatiën, politieke intriges, krijgsondernemingen, ja, wat niet al!</p>
<p>De jonge mensch is loszinnig, maar ook vaak mededeelzamer en edelmoediger; hij moge roekeloos en verkwistend zijn, slordig en overdadig, hij kent doorgaans
<pb n="38"/>
de gierigheid en de hebzucht niet, en is afkeerig van den woeker en de vrekheid, het bedrog en de oneerlijke vervalsching. De mannelijke leeftijd wil het gemak en de weelde tot allen prijs; hij zoekt de glorie en het aanzien te vuriger, omdat hij voelt dat zijn tijd opschiet - en het arme menschenhart dreigt van de Scylla in de Chary.bdis te vervallen. De jaren verbeteren den mensch dan ook niet; zij brengen verandering, zij verwisselen de driften en nuanceeren de neigingen, maar zij verbeteren of louteren op zich zelf het gemoed geenszins.</p>
<p>De levensverhoudingen, de omstandigheden en de omgeving wijzigen zich, de mensch gaat van het eene zevental jaren tot het andere; maar hij is daarom niet edeler of beter, omdat hij de gevoelens der jeugd heeft overleefd en omdat hem de vermaken der jonkheid onbeduidend voorkomen. De man is meer berekend en beredeneerd, koelzinniger en voorzichtiger, maar daardoor vaak veel zelfzuchtiger in zijn bedachtzaamheid, veel onedelmoediger nog in zijn drijven. De strijd houdt niet op, de gevaren wijken niet. Van de eene verzoeking tot de andere, van de eene beproeving naar de andere - zoo wandelen wij naar het graf.</p>
<p>Het geheele menschenleven zal eerst dan het schoonste en volmaaktste zijn, als elk tijdperk in zijn eigendommelijke en zuivere type is opgevat en doorleefd, als het kind echt kinderlijk heeft geleefd, als de jeugd een ware bloeitijd is geweest, en de mannelijke leeftijd een gevestigd en voltooid menschenleven openbaart in zijne veelzijdige beteekenis. Dan krijgt elk tijdvak zijne eigen voorrechten, maar ook zijn eigen eischen, zijn
<pb n="39"/>
eigen geneugten, zijn eigen verplichtingen. Kome dan de grijsheid, zij zal een sierlijke kroon zijn, op den weg der gerechtigheid verworven.</p>
<p>Maar wee den man, die nog kind is gebleven omdat hij geen waar kinderleven uitgeleefd heeft; wee den grijsaard, die nog niet heeft afgedaan met de gebreken en dwaasheden der jeugd; - hij zal de kroon des levens niet beërven. Het kwaad volgt nog zijne oude dagen, en onbeweend waggelt hij naar het graf, een graf, dat niemand met eerbied of liefde naderen zal, het graf van een ouden zondaar zonder boete of berouw.</p>
<p>Hoe geheel anders is het einde en de nagedachtenis van man of vrouw, die de loopbaan met eere voleindigen mocht en een liefelijke herinnering, een weldadig en zegenrijk beeld voor den nakomeling achterlaat.</p>
<p>Wie gerijpt is onder lief en leed, bij de wisseling des lots en den strijd des dagelijkschen levens, welk een schat van levenswijsheid en ervaring heeft hij niet opgelegd! Hij heeft een oog gekregen dat gescherpt is in opmerken en waarnemen. Hoe menig levensloop heeft hij overzien, hoe menig groote gebeurtenis zien worden en afloopen! Hij kent zich zelf en zijn naaste. Hij weet de waarde en de beteekenis van de verschijnselen in het huiselijk leven en in de samenleving, en hij heeft geleerd den schijn van het wezen, den vorm van den inhoud te onderscheiden. Hij weet dat de menschen niet zoo goed en niet zoo slecht zijn als hij eerst wel dacht. Hij kent zijne natuurgenooten in hunne kracht en hunne zwakheid, in wijsheid en dwaasheid, en hij heeft geleerd op God-alleen te vertrouwen, maar alle
<pb n="40"/>
menschen lief te hebben en te dragen. Met hoeveel kalmte ziet hij op den twist en den strijd der partijen neêr, die ter linker- en ter rechterzijde dwalen, en met hoeveel onpartijdigheid erkent hij hetgeen er goeds en schoons is in de richtingen, die hij allen achter en beneden zich laat. Hij dringt zich niet op aan het geslacht dat aankomt, en poogt het ook niet tegen te houden in zijn vaart, maar hij laat recht wedervaren aan de eischen des jeugdigen levens, dat aan zijne zijde ontluikt in nieuwe vormen: want hij ook wacht zijne vernieuwing. Op aarde zal hij zich niet bespottelijk maken met de openbaring van al den gloed, die in zijn warm hart nog blijft gloeien; het is de kiem der overwinning tot eeuwige jeugd, niet hier beneden, maar daar ginds in onverderfelijkheid.</p>
</div>
<div type="chapter">
<pb n="41"/>
<head rend="h3">De oude vrouw.</head>
<p>Indien de lichamelijke schoonheid het hoogste goed der vrouw is, indien uitwendige bekoorlijkheid haar alleen belangwekkend maken kan en waarde geven, dan wee over haar, die snel veroudert door smart en strijd, door arbeid en zorg - wee de oude van dagen!</p>
<p>Hoe spoedig verwelkt de lachende frischheid der eerste jeugd! - Dan daalt de dag reeds over het hoofd der vrouw, en de schaduwen worden steeds grooter. Waar is de beleefde dienstvaardigheid voor de verouderde en verzwakte? Waar is nu het lustig onderhoud en het opgewekt gesnap, dat de jeugd zoo snel deed voorbijvliegen, op dezen langen donkeren najaarsavond? De wereldsche vrouw, die geen hooger leven in zich kweekt, draagt haar eigen rouw totdat zij in het graf zinkt; zij sterft tweemaal; zij wordt tweemaal ter aarde besteld; zij wandelt mee in haar eigen lijkstoet; zij zit voor op haar eigen begrafeniswagen. Eerst bestelt zij hare schoonheid ter aarde, en daarna het onaanzienlijk overschot
<pb n="42"/>
van een bestaan zonder waarde. De grijsheid is voor den man eene eer, voor de vrouw eene smaadheid; de ouderdom zet hem waardigheid bij en boezemt eerbied in; - voor <hi rend="spat">haar</hi> is het een schande oud te zijn geworden, een verschijnsel dat weerzin en verveling opwekt.</p>
<p>Immers het is een spreekwoord: zoo vervelend, zoo sukkelig, beuzelend, bemoeiziek, kleingeestig als een oude vrouw te zijn. Wat heeft zij ook overgehouden om haar hoofd inwendig te garneeren, haar hart te bevolken? De man is blijven leeren, hij las, hij sprak, hij hoorde, hij oefende zich zonder ophouden; - bij haar is alles op zekere hoogte stationair gebleven; erger nog, zij is achteruit gegaan, zij is een halve eeuw ten achter geraakt. De grijsheid des mans is gekroond met de kennis die de gezamenlijke menschheid heeft veroverd; en van den berg, dien hij beklom, overziet hij het afgelegde pad en neemt hij hoogte waar het heen wil. Maar de vrouw is al verder afgezakt in het moeras der verouderde vooroordeelen, en man en vrouw, die op twintig jaar tamelijk gelijk stonden, verschillen op zeventig jaren een gansche eeuw, want hij heeft vijftig jaren geleerd en zij vijftig jaren vergeten; zij leeft met de dooden, die haar zijn voorafgegaan en teert op hare jeugdige herin neringen; ja, het schijnt dat geen nieuwe denkbeelden meer in haar hoofd willen post vatten, waar de oude als verdroogd of versteend tot zekere onbeweeglijkheid zijn overgegaan. Zij is eenzaam geworden, sedert de kinderen groot zijn en gevestigd en verspreid; haar ledig huis is haar te stil; er klinkt geen vroolijk gelach en gesnap meer om haar heen.
<pb n="43"/>
Waarmede kan zij haar tijd doorbrengen, als zij de wereld der gedachten niet kent, als hare ziel niet is ontwaakt tot hoogere voorgevoelens? Hoe beklagenswaardig is die kille, gure levensavond, zelfs na een nuttig werkzaam leven. Geen wonder dat er veel knorrige, gemelijke, intrigeerende oude vrouwen worden gevonden, wier eenig vermaak het theater, het kaartspel, lekker eten en het babbelkransje is. Want de ziel blijft altijd afkeerig van het ledig, bij oud of jong; de ziel wil zich met iets bezig houden, het is een molen die altijd wat te malen moet hebben. Als het geene goede, schoone gedachten zijn die haar vervullen, dan moeten het lage en ondeugende denkbeelden en onedele aandoeningen wezen, maar verwerken wil de ziel altijd iets. Wat zij zeide toen zij jong en schoon was, het mocht nog zoo onbeduidend zijn, 't werd met belangstelling aangehoord; doch wie heeft nu geduld om naar het gebeuzel eener oude vrouw te luisteren. Zij is blij als zij eens een hoorder vast kan klampen, die schik in haar gesnap toont te hebben. Zij is veel meer verkindst dan de man, omdat ze al te vaak in kinder-verstandsontwikkeling is blijven steken. De kring schijnt ingekrompen, waarin zij hare gedachten beweegt, omdat de tijdgeest elk veld der gedachten aanmerkelijk verbreed heeft zonder dat zij het gewaar geworden is.</p>
<p>Hoe geheel anders is daar tegenover de heldere levensavond van de vrouw, wier steeds toenemend inwendig leven het verwelken van het vleesch, het afbreken van het aardsche huis trotseert, en bij wie het eeuwige leven reeds blinkt op de bouwvallen van dit sterfelijk bestaan.</p>
<pb n="44"/>
<p>Jonge meisjes! denkt aan de dagen die komen zullen, wanneer de blos van uwe wangen zal zijn gevaagd en uw vergrijsd hoofd naar het graf begint te neigen. Legt een schat op van onvergankelijke goederen, die u te stade komen als al uwe uiterlijke voordeelen u één voor één ontvallen zullen en al wat u nu aantrekkelijkheid geeft verloren zal zijn gegaan.</p>
<p>Hoe belangwekkend voor oud en jong is de oude vrouw, wier opgescherpt verstand met nuttige kundigheden versierd, door tallooze ervaring verrijkt, een vriendelijke leidsvrouw, een wijze raadgeefster is geworden voor geheel hare omgeving. Wij hebben er gekend, eerwaardige tachtigjarigen, die de vraagbaak waren van kinderen en kindskinderen, de troostende vriendin van alle bekenden, wier verlicht oordeel uitspraak deed over de meest verschillende familiezaken, en wier verhelderde blik ver in de toekomst reikte. Zij bleef hoeden, koesteren, verplegen, beschermen; zij was de zichtbare voorzienigheid in haren kring, en al hare woorden waren gekenmerkt door rijpe levenswijsheid en rijke menschenkennis. Voor haar was de grijsheid een sierlijke kroon op den weg der gerechtigheid geworden.</p>
</div>
<div type="chapter">
<pb n="45"/>
<head rend="h3">Traagheid.</head>
<p>Luiheid is een zoo verfoeilijke ondeugd, een van de zeven hoofdzonden immers, dat ik dien naam niet eens boven deze bladzijde durfde zetten. Want er ligt iets zoo onedels en verachtelijks in het woord luiaard, dat het bepaald bij de leelijke namen past van woekeraar, dief, lasteraar enz.</p>
<p>De luiaard, een van de onbehaaglijksten onder de dieren, drukt met zijn onoverwinnelijke loomheid aanschouwlijk al het ergerlijke en vervelende van dezen karaktertrek uit, die wellicht ook de moeielijkst te overwinnen hartstocht is, zoo die toestand een hartstocht kan heeten. En toch schijnt er in die doffe rust voor vadsige naturen zekere bekoring te schuilen, die haar te machtig is.</p>
<p>Alles om ons heen is in beweging; werkzaamheid is het kenmerk van al wat leeft. Ja, zelfs de levenlooze dingen rusten niet: de lucht die gij inademt, het water dat de aarde omgolft, het gras dat voor uwe voeten opwast, de bladerkroon die boven uw hoofd ruischt. In de hoogte en in de diepte is werkzaamheid, roert en
<pb n="46"/>
rept zich ieder stofje. In het hart der aarde arbeidt de vulkaan, ver buiten onzen dampkring wentelen zich de hemelbollen. De geur der bloemen, die op het avondkoeltje uw venster binnendringt, getuigt u van den arbeid der zaadjes die plant werden, van de planten die blad en stengels en bloemknop maakten, van den bloemknop die zich ontplooide in het morgenlicht en die vóór de nacht komt nog zijne geur verspreidt.</p>
<p>En de mensch zou traag zijn te midden van zooveel rusteloosheid; hij zou in ledigheid nederzitten, omringd van het altijd wentelend raderwerk der natuur?</p>
<p>De luiaard daalt af uit den rang van mensch tot de <hi rend="i">dingen</hi>. Geen ding komt in beweging zonder een van buiten werkende kracht, maar geen lichaam komt ook van zelf weer in rust, tenzij de kracht, die het in beweging bracht, te niet worde gedaan of belemmerd.</p>
<p>De mensch heeft zijne beweegkracht in zich zelf; zijn geest, zijn wil ontboeit de kracht, die de traagheid van het stoffelijk deel overwint, waardoor het in beweging komt en werkt. Al werkende wordt hij sterker, oefening geeft kracht, elk ongebruikt vermogen neemt af en verdwijnt ten laatste bijna geheel.</p>
<p>Rust roest. Maar inspanning voert hooger op, ontwikkelt ons, maakt ons rijker, grooter, vrijer. Met de aankweeking van elk talent ontginnen wij een onvruchtbare plek van ons bestaan en breiden wij ons domein uit; wij zijn machtiger met iederen tak van kennis, wij zien verder, stijgen hooger.</p>
<p>En ondanks al deze zuivere winst, die ieder met volhardend doorgevoerde inspanning aan elk mensch
<pb n="47"/>
belooft, is het getal der werkelooze menschen, der trage sukkelaars verbazend groot. Luiheid is een veel te algemeene ondeugd onder lieden van allerlei stand en rang. Bij dengene die vermogen bezit is dit niet zoozeer in het oog vallend; veel meer onder de klasse van lieden die tot levensspreuk heeft: wie niet werkt, die zal niet eten. Maar hoe algemeen is de traagheid bij onze werklieden, bij de dienstbaren en bij zoo velen die met handenarbeid binnen een bepaalden tijd een opgegeven taak volbrengen moeten! Met welke kennelijke lusteloosheid en onverschilligheid bewegen zij niet vaak de leden, en met hoeveel karigheid passen zij hunne inspanning af om u zooveel mogelijk met half werk af te schepen. Toch kan het niet verborgen blijven, terwijl de straf onmiddellijk en in den vorm van gebrek aan het noodigste op hen neerkomt, waar zij met weerzin en tusschenpoozen werken, of liever treuzelen. Maar bij degenen die minder werktuigelijke bezigheden uitoefenen is dit niet zoo spoedig merkbaar, en toch houd ik het er voor, dat de grootste luiaards onder de rijke lieden en in beschaafde kringen schuilen, omdat daar de stoffelijke prikkel, de nood ontbreekt, en de hoogere roerselen vaak blijven sluimeren. Ook is hier de straf niet terstond merkbaar; zij worden niet dadelijk geblameerd omdat ze den tijd in ledigheid verslijten; zij achten dit hun recht, ja zelfs hun eer.</p>
<p>Geld winnen, groot en rijk worden jaagt de meeste werkers aan den arbeid en houdt ze lang gaande. Maar er is een hoogere opvatting van werken, die naar zedelijke krachten en edeler belangen streeft, die men bij
<pb n="48"/>
die edelen aantreft, die schoone en nuttige instellingen tot heil des naasten met onverdroten moeite en de grootste inspanning, vaak tegen den stroom der vooroordeelen in, verwezenlijken.</p>
<p>Zulke werkers zijn er trouwens dan ook niet zoo heel veel op aarde, arbeiders, die werken omdat werken hun lust en liefde is: energieke naturen, die bij elke onderneming de motors of hefboom en zijn, die als de locomotief bij den trein door inwendige stoomkracht al de wagens voortsleepen, - van die trekpaarden, die altijd het zwaarste werk moeten doen en voor alle ondernemingen aangespannen worden.</p>
<p>Daar zijn menschen, die van niets zoo afkeerig zijn als van inspanning en vermoeienis. Hun eerste vraag is altijd of iets moeielijk is; gemakkelijk is bij hen aanbeveling. Bij de groote verscheidenheid van gaven, die de Voorzienigheid overal geopenbaard heeft, is ook de energie niet overal gelijk en de kracht zeer verschillend. Maar ieder mensch kan werken, kan iets doen, iets tot stand brengen, al heeft de een vijf, de ander drie, en velen slechts één talent ontvangen om er winst mee te doen.</p>
<p>Zwakke en flauwe naturen schijnen opwekking noodig te hebben, die ze op gang brengt en gedurig aanwakkert, zullen zij wat uitvoeren; zij moeten door een of anderen prikkel aangevuurd worden om de loomheid des vleesches te overwinnen en zich in beweging te zetten. Loopt dan de machine eenmaal, en is de fijne olie der ambitie door de stroeve raderen gevloeid, heeft plichtbesef hem wakker geschud, dan ziet men soms een ver-<pb n="49"/>bazende kracht ontplooien, waar men die het minst had gewacht.</p>
<p>Wie bang is zich te vermoeien, zal het nooit ver in de wereld brengen; ja, wat erger is, hij zal tot weinig deugen. Want luiheid is erger dan de winterslaap van beren en marmotten: het is de zedelijke doodslaap van den mensch, die hem belet zijn vollen groei en bloei te bereiken, te worden wat hij worden moet. Heel de schepping streeft, arbeidt, worstelt om van den eenen toestand tot den anderen voort te schrijden - en de mensch zou zijne zaligheid zoeken in niets te doen? Het goddelijke in den mensch is juist zijn werkdrift, zijn scheppingsdrang, zijn behoefte om wat daar in hem opwaakt ook buiten zich te verwezenlijken.</p>
<p>A lle beroemde personen waren vlijtig, en menig staaltje van rustelooze werkzaamheid is van de edelsten van ons geslacht opgeteekend. Zij die voelen en weten dat zij niet zich zelf, maar dat ze Gode leven, wenschen niets vurigers dan Gods medearbeiders te mogen zijn. Christus leert ons dat de Vader altoos werkt, en welk eene ontzettende werkzaamheid zien wij den Zoon in zijn driejarig optreden niet ontwikkelen! Hij gunt zich nauwelijks de nachtrust; menig nachtelijk uur heeft Hij noodig om zich in het gebed te sterken en voor te bereiden tot den strijd, dien Hij tegemoet zal gaan.</p>
<p>Niemand heeft recht om zijne gaven te begraven. Geen uitvlucht baat om den tragen dienstknecht te verontschuldigen.</p>
<p>En wat is de straf, die onmiddellijk op de zonde van traagheid volgt? Verdooving van inwendigen levensgloed,
<pb n="50"/>
verlamming en versterving. Want het ongebruikte talent, dat geen winst afwerpt, vermindert en wordt weggenomen. Te laat wil de trage hand het opdelven, het is verloren gegaan, het is weggenomen; en verveling zal als een knagende worm het ledig gemoed, het ledige hoofd verteren.</p>
<p>Vlijt verhoogt de vaardigheid, sterkt de vermogens, scherpt ze op en verrijkt den mensch aanhoudend. Het onbeduidendste werk, met trouw en zorg gedreven, verhoogt ons bestaan en bereidt het voor op belangrijker taak. Want het is minder de vraag <hi rend="spat">wat</hi> wij werken, dan wel <hi rend="spat">hoe</hi> wij werken. Zeg dus niet: dit onbeduidend huiswerk is mij te gering, of: voor dit nederig vak ben ik te goed; de <hi rend="spat">oefening</hi> van uwe vermogens, dàt is het loon uwer inspanning, de strekking van uwe volharding, dàt is de ware zegen van den arbeid, dien gij in het zweet uws aanschijns drijft. Een waarlijk edel mensch kan niet door een nederig of weinig geacht beroep verlaagd worden; hij die eenig werk, wat het ook zij, <hi rend="spat">goed</hi> doet, is van een hooger orde dan de aanzienlijkste lediglooper.</p>
<p>Het is het goddelijke in den mensch dat zich verzet tegen de werkeloosheid. Hij verzet zich tegen het doel zijns Scheppers, wie weigert aan zijn bestemming voor een bedrijvig <hi rend="spat">leven</hi> te beantwoorden.</p>
</div>
<div type="chapter">
<pb n="51"/>
<head rend="h3">IJver.</head>
<p>IJver is kostelijk. Maar er moet iets bijkomen. Wat bij het voedsel het zout is, dat is voor den ijver het verstand. Voedsel zonder zout is immers ongenietbaar; het maakt krank.</p>
<p>IJver zonder verstand is al even erg als, ja nog erger te duchten dan de traagheid. IJver, zonder dat die met bedachtzaamheid gepaard gaat, maakt soms het kwaad nog erger. Een vlammend hout, een gloeiend ijzer kan maar zoo niet beetgepakt en overal neer geworpen worden, of het sticht brand. Verwarde strengen kunnen niet met drift gewonden, moeielijke knoopen niet met geweld en haast losgemaakt worden; verstandige kalmte alleen ontdekt en vat het rechte einde.</p>
<p>IJveraars zonder verstand slaan meest de handen maar aan het werk, of ze raak of mis grijpen. Er moet toch iets gedaan worden; er moet beweging, er moet voortgang zijn, hoe dan ook. Maar tien verstandige lieden kunnen vaak niet weer goedmaken wat één dwaze ijveraar in overijling bedorven heeft.</p>
<pb n="52"/>
<p>Het is zoo, niet altijd laat de drang der omstandigheden ons tijd van lang en breed beraad of grondig onderzoek. Als er iemand uit het water gehaald moet worden, is het oogenblik niet daar om over de reddingstoestellen te philosopheeren; de drenkeling moet gered worden, dat is duidelijk. Intusschen is hij er niet mede gebaat dat twee ijveraars, die volstrekt niet kunnen zwemmen, zich onbedacht naast hem in de gracht storten. Het is voor den drenkeling evenmin wenschelijk dat men hem een dreg toewerpt, alsof men een visch aan den haak slaat. De redding is wel de hoofdzaak, maar de wijze waarop die bewerkstelligd wordt is niet onverschillig.</p>
<p>Onverstandige ijvergeest, vooral in zaken van godsdienst, valt meest in vurige gemoederen. Zij willen zoo gaarne het goede bevorderen, de waarheid verbreiden, het onrecht keeren, de dwaling en de leugen bestrijden. Maar doorgaans halen zij de slachtoffers, die zij voor drenkeling aanzien, niet op den wal, maar maken de verwarring hoe langer hoe grooter.</p>
<p>Zulke ijveraars hebben doorgaans een zwak van voorthelpen, opdringen. Maar opdringen overtuigt niet; beschuldigen, verwijten nog minder. Het hardnekkig vervolgen en najagen over heg en struik van hetgeen wij dwaling of verkeerdheid achten, wekt meest verbittering en verwijdering, en verbetert of verheldert zelden. Het verstand laat zich niet bij verrassing nemen; het oordeel moge voor een oogenblik als overrompeld worden, als het tot rust en klaarheid komt, overziet het de positie en slaat den vijand met dubbele hardnekkigheid af.</p>
<pb n="53"/>
<p>IJver is schoon, ijver is goed, maar het mag nooit een <hi rend="spat">dolle ijver</hi> worden.</p>
<p>IJver zonder liefde was de grondslag der inquisitie.</p>
<p>IJveraar! Is het de liefde van Christus, of wel de eigenliefde, die u dringt? Is het u te doen om iemand iets goeds mede te deelen, van een gevaar te redden, van een dwaling te verlossen, of alleen om <hi rend="spat">gelijk te hebben</hi>?</p>
<p>IJveraar! ijver om de beste gave, en door en met het beste wapen: de liefde!</p>
</div>
<div type="chapter">
<pb n="54"/>
<head rend="h3">Onbescheidenheid.</head>
<p>Niemand treedt met gunstiger aanbeveling onze huiselijke en maatschappelijke kringen binnen, dan die het getuigenis met zich voert van een bescheiden mensch te zijn.</p>
<p>Bescheidenheid is de kroon der beschaving; waar wij haar aantreffen, daar woont meer goeds en schoons, daar worden ons vele edele gezindheden gewaarborgd.</p>
<p>Om haar recht te waardeeren moet men den ongevormden mensch gadeslaan, die onverholen zijne zelfzucht bot viert.</p>
<p>De wilde kent geene bescheidenheid. Hij vraagt in zijne wildernis niet naar perk of paal. Hij beschouwt de geheele wereld als zijn natuurlijk eigendom, waarmede hij naar willekeur kan handelen. Het komt niet in hem op, dat hij hier of daar niet zou mogen gaan, dat hij dit of dat niet zou mogen nemen of doen, dat hij niet op deze of die wijze zou mogen spreken. Als het redelooze dier laat hij zich door zijne begeerte alleen leiden, en gaat op zijn doel af zonder iets of iemand te ontzien. Zijn lust acht hij zijn recht.</p>
<p>Dezen toestand vinden wij terug bij elk jong kind,
<pb n="55"/>
of liet in een hut of in een paleis wordt geboren. Het is de opvoeding, die het uit dezen lagen staat moet opheffen; want blijft het kind als een jonge wilde voortleven, dan zal het een droevige figuur in onze beschaafde wereld maken, er geheel in misplaatst zijn en terug zinken tot de gelijkheid met onze allerlaagste volksklassen, waar de bescheidenheid niet dan bij uitzondering wordt aangetroffen.</p>
<p>Toch zijn er arme en eenvoudige lieden, die hoogst bescheiden zijn, hoewel zij weinig van de verfijning der beschaving of de voorrechten eener zorgvuldige opvoeding hebben genoten. Dit verschijnsel brengt ons tot het onderzoek naar den wortel der zaak, en wij vragen: waarin heeft bescheidenheid haar grond?</p>
<p>Bescheidenheid is de liefelijke vrucht van een <hi rend="spat">nederig hart</hi> en een <hi rend="spat">opgeklaard verstand</hi>. Bescheidenheid is de kunst van wel te leven. Göthe heeft eenmaal in een booze luim uitgeroepen: ‘alleen de domkoppen zijn bescheiden’; maar hij moet wel zeer door miskenning geërgerd of door overmoed geprikkeld geweest zijn, om deze woorden te spreken. Neen, domooren zijn altijd onbescheiden. De wijssten van ons geslacht zijn altijd bescheiden geweest. Een helder hoofd onderscheidt terstond het gepaste of ongepaste, en kiest voor alles de rechte plaats en tijd; het oordeelt met juistheid over de eigenaardige gesteldheid van de personen, waarmede men in aanraking komt, en weet altijd en voor alles de geschikte gelegenheid te vinden.</p>
<p>Men kan lang met iemand omgaan zonder te ontdekdekken of hij bijv. mild of gierig, dienstvaardig of on-<pb n="56"/>gedienstig, grootmoedig of wraakzuchtig is; maar bescheidenheid is als het opperkleed dat niet verborgen kan blijven, onbescheidenheid is als een walgelijke reuk, die zich zelfs op een afstand verspreidt, als een wanklank, dien men reeds uit de verte verneemt.</p>
<p>Gij hebt den onbescheiden mensch niet te zoeken. Zijn luide stem klinkt u reeds van verre onbehaaglijk tegen; op de straat, in den tuin, door het huis verneemt gij zijn wilden galm, die u onaangenaam aandoet. Hij stoort het belangrijkste gesprek en maakt er zich meester van, zoodat niemand meer aan het woord kan komen, zoolang zijn snaplust duurt. Hij klapt rusteloos door en ziet er niet naar of wijzere lieden niet iets beters te zeggen zonden hebben; tegenover jongen of ouden, bij gezonden en zieken slaat hij maar door; hij maakt geen verschil. Hij wil zich laten hooren, zoo hard en zooveel als hem lust, en over hetgeen hem het meest belang inboezemt. Overvalt hem soms de lust om te zingen of te fluiten, waarom zal hij het niet doen? Hij is niet gewoon te vragen: zal het ook iemand hinderen? - is het hier de plaats, is het nu de tijd om zoo luidruchtig te zijn? Hij geeft zich de moeite niet zijn tred te verzachten of eenige beweging te matigen. Hij stampt als hij loopt, maakt altijd geraas en gestommel, doet alles hard en ruw, omdat hij niets ontziet en naar niemand vraagt. Hij dringt iedereen voorbij of ter zijde, om vooraan te komen en de eerste plaats in te nemen, en die zoo breed mogelijk te beslaan. Een andermaal laat hij allen op zich wachten, omdat hij nog lust kreeg dit of dat te doen of te gaan zien. Van spijs en
<pb n="57"/>
drank neemt hij het eerste en het meeste en het beste; of er genoeg voor anderen overblijft, daaraan denkt hij niet. Hij verbeeldt zich dat hij altijd welkom moet zijn, en hij komt dus dikwijls op zeer ongelegen oogenblikken, want hij kan nooit zijn tijd of beurt afwachten. Ook kan hij maar niet begrijpen, waarom hij niet alles mag weten, alles mag zien en hooren, want de plaag der onbescheidenen is hunne nimmer rustende nieuwsgierigheid.</p>
<p>Komt de onbescheidene in uwe kamer, zijne oogen vliegen rond om alles zoo gauw mogelijk af te kijken; maar dat is hem niet genoeg: zijne handen zijn evenzeer gereed alles aan te vatten. Evenals de boerinnen op de markt schijnen zulke lieden nog beter met de handen dan met de oogen te kunnen zien; overal zitten ze aan; alles moeten zij openmaken en betasten. Gij kunt zoo gauw geen waarschuwing uitspreken dat gij eenig voorwerp niet wilt bevingerd of verplaatst hebben, of zij hebben het al aangegrepen, soms gebroken of beschadigd. Gij hebt een pak ontvangen, zij moeten volstrekt weten van waar het komt; zij blijven staan om te kijken wat er uit zal komen en turen u op de handen om te zien waar gij het laten zult, en loeren in 't voorbijgaan nog in uw kast, alsof hun geluk er van afhing. Zij vervolgen u met lastige vragen, zonder er zich in het minst om te bekreunen of zij u aangenaam zijn of pijnlijk aandoen: zij willen het maar weten, verder bekommeren zij zich niet. Hunne leus is: ‘als ik het maar weet; als ik het maar heb; als ik mijn eigen zin en lust maar kan botvieren.’ Aan dezulken zien
<pb n="58"/>
wij duidelijk, dat onbescheidenheid niets anders is dan de onverholen uiting van de grove zelfzucht in al de onbehaaglijke, ja afstootende vormen van het onbeschaafde leven van natuur menschen. Van natuur kent de mensch zoomin de bescheidenheid als het dier. Wij beginnen allen niet de instinctmatige zelfzucht, die wij met al het geschapene gemeen hebben. De zuigeling vraagt er niet naar of hij zijne moeder benadeelt, die hem voedt met haar eigen levenssappen. Het kleine kind vraagt niet of zijne ouders rijk genoeg zijn om hem alles te verschaffen wat hij verlangt. - Hoe zal dat zelfzuchtige wezentje de bescheidenheid ooit leeren?</p>
<p>Wat zal zijn lot zijn, als hij het eens niet leerde? Zal de wereld het met hem voor lief nemen? Zal de maatschappij, die aan elk mensch rechten verzekert, maar ook plichten oplegt, hem voor een bruikbaar lid erkennen? Zal men hem in het gezellig verkeer welkom heeten en zoeken? Zal hij in den huiselijken kring geluk om zich heen verspreiden? Het is er wel zeer verre af!</p>
<p>De onbescheidene zal overal het hoofd stooten; elk zal hem op de vingers tikken, iedereen zijne ruwheid ontwijken. Hij zal zich overal gehaat en veracht maken. Elk zal staaltjes van zijne grofheid onthouden en verbreiden. Als men hem hoort naderen, ergert men zich over zijn zwaren gang; als hij binnen komt, wordt men ontstemd door zijne plompe manieren; als men zijn geschreeuw en geweld verneemt, zegt men verstoord: ‘hoor, daar is hij weer aan den gang’; ziet men hem in de verte, men slaat een anderen weg in, om-<pb n="59"/>dat men zeker weet dat hij u aanklampt, wie u ook vergezelt, al schikt het u nog zoo slecht hem te woord te staan. Als gij zijn bezoek niet kunt ontgaan, dan begint ge dadelijk op te pakken, alsof ge huiszoeking hadt te vreezen, want ge weet zeker dat hij onverhoeds zal binnendringen, zijn oog niet zonder te lezen op uwe brieven zal vestigen, dat hij al uwe papieren zal omkeeren als gij maar omkijkt, dat hij zich ongevraagd met al uwe zaken zal bemoeien, en dat ge onderhanden zult worden genomen, alsof ge zijn vragenboek waart.</p>
<p>Zulke onbeschaamde lieden winnen de harten niet, ja zij verliezen zelfs die, welke door de banden der natuur aan hun bestaan gehecht waren. Het is onmogelijk de zelfzucht te beminnen.</p>
<p>Hoe noodzakelijk is het dus voor ons geluk, dat wij ons reeds in onze vroege jeugd gewennen om op anderen acht te geven, te bedenken wat des anderen is.</p>
<p>Wij leeren het eerst de bescheidenheid te beoefenen door eerbied en ontzag voor onze ouders en allen die over ons gesteld zijn. Hoe meer eerbied en ontzag een kind voor zijne ouders en andere volwassenen wordt ingeboezemd, zooveel te gemakkelijker zal hij tot die zelfbeheersching komen, die de grond is van alle ware bescheidenheid.</p>
<p>Eerst moeten wij de bescheidenheid leeren beoefenen ten opzichte van onze meerderen, onze ouders en opvoeders, aan wie wij zooveel verschuldigd zijn, en die wijzer en sterker zijn dan wij, ons in alles beschermden, stierden en steunden. Daarna moeten wij de be-<pb n="60"/>scheidenheid leeren beoefenen jegens onzen naaste, die in kracht en staat met ons gelijk is. Maar ook jegens onze minderen behooren wij haar in acht te nemen. Ja zelfs tegenover degenen die wij beweldadigen. Al treedt men een armelijke woning binnen met het voornemen om er wel te doen, dat geeft geen recht om een soort van huiszoeking in te stellen, het beddegoed te betasten, de kasten en laden te openen, en rekenschap van alle inkomsten en uitgaven te vragen. De armen, die nog niet geheel bedorven zijn, hebben óók hun eergevoel, en het is vooral dat gevoel, dat gespaard en gekweekt moet worden.</p>
<p>Het is niet onbescheiden zijn eigen meening vast te houden en die te verdedigen, maar het is onbescheiden een ander zijne meening op te dringen. En dit is vooral een van de vaste gewoonten van een eigenzinnig mensch. Zelfs op het ruime veld der gedachten wil hij alleen meester zijn, alsof het zijn privatief jachtveld ware.</p>
</div>
<div type="chapter">
<pb n="61"/>
<head rend="h3">Onpartijdigheid.</head>
<p>Onpartijdig zijn, vooral in het godsdienstige, jegens andersdenkenden, neen, ik geloof er niet aan, zóó ver brengen wij het hier beneden niet; wij zijn er te klein voor, wij staan er te laag voor; wij loopen in ons drijven en woelen te veel in de stofwolken die wij zelf opjagen. In den strijd vooral voor onze leerstellige opvattingen worstelen wij tegen den kruitdamp, die ons met onze geestverwanten omgeeft, en zien niet ver genoeg voor ons uit in de vrije lucht, en wij worden te kortzichtiger naarmate dat gevecht heeter is. Wij kiezen altijd partij, en de anderen daar ginds zijn immers onze tegenpartij? Zouden zij gelijk kunnen hebben, zij, die vlak tegenover ons staan? Zij, die <hi rend="i">ja</hi> zeggen op ons <hi rend="i">neen; neen</hi> op ons <hi rend="i">ja?</hi> Zouden zij ook de wijsheid als hun hoogste goed begeeren? Zouden ook zij dorsten naar licht, naar waarheid en gerechtigheid als wij? Maar waarom zoeken zij die dan op geheel andere paden?...</p>
<p>'t Schijnt schrikkelijk zwaar te zijn, andersdenkenden recht te laten wedervaren in zaken die ons na aan het hart liggen. De besten en wijssten van ons geslacht
<pb n="62"/>
hebben er schipbreuk op geleden, en wij, zouden wij zooveel beter zijn?</p>
<p>Onpartijdigheid, dat is een hoog, hoog standpunt, zoo hoog wel als het haantje van den toren; en wie zit daar? 't Is een staat van geestelijke wijsheid en zedelijke reinheid, ver boven alle kleinzielige voor- en tegeningenomenheid en lage inblazingen van eigenliefde en eigenwaan verheven; een toestand, waarin men gansch uit zich zelf en uit zijn systeem is uitgetreden, waarbij eigen denkvorm en zienswijze vergeten worden, en wij hoog, hemelhoog boven alle partijen heen zweven in den luchtbal der neutraliteit, om de legerkampen daar beneden te overzien. - Maar waar blijven dan onze sympathieën en antipathieën? Die kunnen wij maar niet zoo als zakken zand leeg schudden bij het stijgen; die gaan uit van den bodem van ons wezen.</p>
<p>Ik heb als kind eens een afgescheiden oefenaar hooren preeken over een draak met drie hoofden, die hij noemde <hi rend="spat">Ikheid, Mijnheid</hi> en <hi rend="spat">Zelfheid</hi>. Dat zijn drie leelijke harde koppen, en ik geloof dat die draak er nog drie leelijke lange staarten bij heeft, die zich overal om heen slingeren en door heen woelen. Het zou mij niet verwonderen dat het deze draak is, die ons zoo onbillijk maakt in ons beoordeelen van het werken en leven van onzen naaste. Het goede te erkennen in iemand, die ons op één punt, dat wij vasthouden, tegenspreekt, dat valt menigeen bitter zwaar. Talenten te prijzen bij iemand, die andere gevoelens is toegedaan dan wij, 't is zoo moeielijk! Immers dagelijks ervaren wij 't bij onzen buurman en... bij ons zelven!</p>
<pb n="63"/>
<p>Groot is hij, die zijn tegenstander weet te waardeeren, verheven is hij, die recht kan laten wedervaren aan zijn wederpartij; hij is een echt edelman. Waar de drie drakenkoppen achter den stoel grijnzen, daar noemt men een andersdenkende <hi rend="spat">onkundig, stompzinnig</hi>, ja <hi rend="spat">krankzinnig</hi>; daar erkent men geen deugd of waardigheid, geen verdienste; daar spaart men de heiligste gevoelens des harten niet. En waar de drie staarten kronkelen, daar is men, bij verschil van inzicht, <hi rend="spat">kleingeestig, enghartig, moedwillig-verblind</hi>.</p>
<p>En komen er nu nog persoonlijke grieven bij; heeft iemand ons ooit, al was het zonder eenig opzet, op de teenen getrapt, heeft men ooit onze inbeelding of ij delheid gekrenkt of haar teleurgesteld, of ons tegengestaan in onze wenschen en plannen, dan roert de draak met te meer woede de staarten, en onze beleediger is voor altijd een domkop, zoo al geen deugniet. Raak hem, prik hem, krab hem, bijt hem; alle vuisten op zijn hoofd, hij is immers van de overzij, onze natuurlijke vijand?</p>
<p>Waar is de lucht zoo zuiver, dat wij onbevangen op eens anders doen en laten nederzien? Het is altoos òf met te groote gestrengheid en veel te hooge eischen, òf met weekhartige toegeeflijkheid, dat wij onzen naaste beoordeelen al naardat hij onze vriend of vijand, onze geestverwant of tegenvoeter is.</p>
<p>Onpartijdig zijn, dat is zonder voorliefde en zonder tegenzin te zijn in het beoordeelen; zonder vooraf vastgestelde opinie; zonder beheerscht te worden door eigene gevoelens of overtuiging en omstandigheden; te
<pb n="64"/>
zien met eens andersmans oogen, te hooren met eens andersmans ooren; welwillend te gaan staan waar een ander staat, zonder wantrouwen te gaan zitten waar uw overbuur zit. Neen, dat is te veel voor een menschenkind! De koppen van den draak, die in ons is, gluren met hun vurige oogen venijnig door alles heen.</p>
<p>En toch moeten wij er toe zien te geraken, om altijd zaken van personen, de producten van den maker af te scheiden, en elkander in liefde te dragen.</p>
<p>Laat ons trachten het zoo ver te brengen, dat wij met winst voor ons zelven rechtvaardig ziju jegens iedereen en elkander niet zoo jammerlijk miskennen, omdat het God behaagde geen twee menschen volmaakt aan elkander gelijk te doen ziju. - Zij, die nu vlak tegen elkander over staan, zullen zich ten laatste toch wellicht in een en hetzelfde middelpunt ontmoeten en vereenigen.</p>
</div>
<div type="chapter">
<pb n="65"/>
<head rend="h3">Aan zee.</head>
<p>Daar ligt ze vóór ons de machtige en schoone, de trotsche, de rijke, de wonderbare zee; omzoomd door een halfcirkel van gloeiende avondwolken, die zij tot zich trok om er de gouden zon mee te oversluieren op het oogenblik dat zij voor ons oog ter ruste gaat. Ontzaggelijke zee! ontzaggelijk in hare onoverzienbare uitgestrektheid, ontzaggelijk door haar grondelooze diepte, ontzaggelijk door haar ontembare kracht, ontzaggelijk door haar majestueuze en geheimzinnige schoonheid, ontzaggelijk door hare onnaspeurlijke wonderen en raadselen en den onuitputtelijken rijkdom van vormen en de volheid van leven die zij voortbrengt!</p>
<p>Een eenige indruk van hoogen ernst, ja van ontzetting maakt zich telkens op nieuw van mij meester, als ik de zee aanschouw, vooral van een eenzaam strand. Toch is het een ontzetting die mij niet afstoot, maar aantrekt, mij geheel bevangt en boeit, zoodat ik naar niets kan zien dan naar die opkrullende golven die mij
<pb n="66"/>
schijnen te wenken, niets kan hooren dan dat koor van welluidende stemmen die tot mij spreken in onnavolgbare taal, verwonderlijke getuigenis gevende van het oneindige en het verhevene - psalmen zonder woorden, eene openbaring van onuitsprekelijke heerlijke dingen, die ik nooit moede word aan te hooren.</p>
<p>Men verhaalt dat Livingstone een wakker Afrikaan, die hem op zijn eerste reizen vergezeld had, met zich wilde doen inschepen. Deze zwarte reisgenoot, die voor geen leeuw vervaard was, werd door den eersten aanblik der zee zoo machtig aangegrepen, dat een onbegrensde verbijstering hem beving: hij duizelde, strekte de armen uit, vloog eerst op de golven toe, deinsde angstig terug en begon toen te ijlen. Vergeefs bewaakte men hem; hij wist te ontsnappen en stortte zich in die ontzaggelijke zee, die met hare geheimzinnige grootheid en verschrikking hem betooverd had en onweerstaanbaar tot zich trok. - Ik kan mij dat in dit ongevormde natuurkind eenigermate begrijpen. Wij, kinderen van het strand, hebben van onze vroegste jeugd af van die groote zee gehoord; wij hebben er velerlei voorstellingen van gezien op platen en schildergen, en toen wij haar voor het eerst, mogelijk in volkomen rust, met eigen oogen zagen, is zij ons, bij de herinnering aan zoo menig reisverhaal, aan hemelhooge golven, aan schipbreuk en stormen, wellicht bijster tegengevallen. Maar deze landbewoner, dit kind der bosschen, geheel onvoorbereid, moest wel als overstelpt worden door de majesteit van die onmetelijke watervlakte, die zich eensklaps voor zijn ontstelde blikken ontrolde.</p>
<pb n="67"/>
<p>Het is ook of de dieren zich niet op hun gemak voelen tegenover dit geweldige element. De hond, die voor 't eerst aan zee komt, blaft tegen de golven als tegen iets vijandigs en volgt zijn meester schoorvoetend, ja verschuilt zich soms grommend achter zijne beenen; als de vloed opkomt, zal hij zich doorgaans gauw uit de voeten zien te maken. Zelfs het moedige paard voelt de macht van dat grootsche verschijnsel en geeft blijken van niet volgzaam, niet gerust te zijn, als hij voor 't eerst door 't zwakste golfje moet gaan; 't is of hij het vermijdt, te trappen op de zoomen van het golvend kleed van dien grooten onbekende.</p>
<p>Ook voor den mensch ligt het indrukwekkende niet zoozeer in hetgeen hij van de zee ziet, als wel in dat wat hij er bij gevoelt. Het is niet de zinnelijke waarneming alleen die ons treft, het is een geheimzinnige aandoening, een vermoeden, een voorgevoel van het onmetelijke, van het oneindige. Want wij overzien evenmin de mateloosheid van den waterspiegel als de peillooze diepte van den bodem.</p>
<p>Zoo vaak ik mijn oog over die prachtige wondervolle waterwereld laat dwalen, overvalt mij een gevoel dat ik alleen kan vergelijken bij den indruk, dien de sterrenhemel op ons maakt. Wij worden zoo verbazend klein, zoo nietig en machteloos; en eerst als die indruk langzaam is voorbij gegaan, kunnen wij ons verkwikken en sterken in den verheffenden aanblik van het verhevene en ernstige, waaraan ik mij nooit verzadigen kan, waarbij ik altijd wil toeven. Hoe wonderbaar moet de zee hare zonen niet boeien, die hun leven lang met al haar
<pb n="68"/>
lieflijkheid en met al hare verschrikkingen vertrouwd zijn geweest; zij kunnen niet meer scheiden; zij kwijnen weg als zij haar verlaten moeten.</p>
<p>Voor mij, die maar nu en dan van hare schoonheid genieten kan, is de zee een ernstige vriendin, die een onbeschrijfelijke kalmte, maar toch ook eene zachte zwaarmoedigheid kweekt.</p>
<p>Met welk een onweerstaanbaren weemoed zien wij de zon haar toorts in den schoot der wateren uitdooven. Onwillekeurig huiveren wij bij dat wegsterven van het daglicht over ons halfrond. Is het niet of de zee de dagvorstin onttroond en de heerschappij overweldigd heeft? en of zij na haar zegepraal hare stem zegevierend verheft, om den nacht te begroeten met versterkten golfslag en levendiger bruisen? Zoo opgewekt of vroolijk kunt gij niet zijn, of gij voelt iets van de melancholie, waarmede het wegstervend avondrood aan zee den toeschouwer overstelpt.</p>
<p>Nooit schijnt de ondergaande zon treffender de vergankelijkheid van allen aardschen glans en glorie af te spiegelen, dan als wij haar zien wegzinken aan den horizon van die onmetelijke vlakte, om zoo plotseling haar praalgewaad te verwisselen met een loodkleurig rouwkleed. 't Is of die breede plas de zon van den hemel trekt, en of deze, beschaamd over hare machteloosheid om die aantrekking te weerstaan, onder de golven wegduikt in de donkere diepte.</p>
<p>Ja, donker is het in de grondelooze diepte der wateren, die het grootste deel der aarde aan den invloed van het licht onttrekken. De stoutmoedige duiker, die
<pb n="69"/>
onverschrokken afdaalt in dit onmetelijke graf, verliest al ras het licht uit het oog, dat straks door een somber gloeiend donkerrood wordt vervangen en eerst hem omgeeft als een vuurstroom, om daarna al donkerder en donkerder te worden, totdat de watermassa geen licht van boven meer doorlaat en ieder tint zich in stikdonkeren nacht verliest. Dan is hij in de wereld der duisternis neergezonken, in dat peillooze graf der zwarte wateren, dat zooveel menschenlevens heeft verzwolgen, waar duizenden van schepen, met zooveel schats beladen, in verslonden zijn. - En de zee woelt met hare wilde golven gramstorig over al die wrakken heen, als de wantrouwige vrek, die met dreigende hand een ieder afweert van de schatten, die hij zoo diep begraaft om ze alléén te bezitten.</p>
<p>Ja, de golven zijn trouweloos. Zij lokken ons aan door haar spelende kabbeling, zoo onschuldig voor onze voeten bruisend en een coquet spel met ons drijvend van komen en gaan: spelend wenken en onstuimig afweren, verrassend naderen en spottend vluchten. Maar waag u in het water, en ge voelt terstond dat ge uw meester hebt gevonden. Wees op uwe hoede. Het spel wordt ernst. Eerst streelt en vleit het u met zacht schommelende golfjes, dan worden de slagen onverhoeds sterk en krachtig als die van een ijzeren vuist; de golven grijpen u aan, lichten u op, sleepen u voort, en laten u dobberen als een kurk, om straks u neer te smakken als een steen.</p>
<p>De stoute zwemmer, bewust van zijn vermogen en bekwaamheid om de golven te doorklieven, waagt hier toch den ongelijken strijd. Maar ach, de tergende vijand
<pb n="70"/>
put zijne krachten zoo spoedig uit, hij overmeestert hem weldra en onder zacht gewiegel voert hij hem met onweerstaanbaar geweld al verder van het strand naar zijn diepe kolken, waaruit geen terugkeer mogelijk is.</p>
<p>De groote waterwoestenij mag evenzeer een land der verschrikking heeten, zooals men de zandwoestijn noemt. Hadden de golven hare verschrikking niet van oudsher op den mensch geworpen, veel eerder zou de gemeenschap tusschen de oude en nieuwe wereld geopend zijn geworden. Zeeën te doorkruisen, die, als de Middellandsche, met land zijn omzoomd, was heel iets anders dan rechtuit op dien dreigenden horizon, die sombere, donkere wolkengevaarten aan de Westerkim af te stevenen, die al het licht der zon verslonden en waaruit ieder avond de nacht oprees. Het scheen heiligschennis, deze door de natuur gestelde perken te willen overschrijden, te willen doordringen tot dat mysterieus gewest, waaruit de starren opdoken. Met vromen eerbied deinsde men voor zulk een hachelijk waagstuk terug. Wie durfde de hand uitstrekken naar dien geheimzinnigen sluier, die des stervelings uitzicht begrensde? Daar stond voor den vreesachtige ieder avond op de purperen wolken van het Westen, met gloeiend schrift: ‘Tot hiertoe en niet verder.’</p>
<p>En toch zou de mensch ook dien sluier verscheuren, dien boei verbreken. Als de ure was gekomen, sprak de engel in het visioen tot den kranken Columbus aan de rivier Belem: ‘ik heb u uitgezonden om de boeien van den oceaan los te maken!’ en hij, eenvoudig natuurkind als hij was, hij was dat hemelsch gezicht niet ongehoorzaam, maar volbracht zijn last in het geloof.
<pb n="71"/>
Hij ontboeide de zee, en met de zee het verkeer der volkeren. Zijn loon is wel niet bij de menschen geweest; de wereld, die hij ontdekte, draagt eens anders naam. Maar wat zijn namen, als wij staren op de zee? Vlokjes schuim, waar de golven mee spelen; blinkende zeevlammen, die door andere overstraald worden, een verschietende ster, wier plaats niet is aan te wijzen, een zon, die, hoe schitterend ook, bestemd is aan den avond onder te gaan in de golven des tijds.</p>
<p>Hoor den psalm, die de diepte opzendt naar de hoogte, en die de hoogte weerkaatst naar de vier winden des hemels. Is het niet een lied der vergankelijkheid, het lied van de ij delheid aller dingen?</p>
<p>Hoor het eentoonig maatgezang der baren, dat over zoo weinige noten loopt en niettemin in zoovele schalen gezet is. Luister: is het niet als een reusachtig orgel met tallooze registers? Ieder verheffen van den wind, iedere verandering in den golfslag zal een andere reeks van tońen te voorschijn roepen, al naardat de geheimzinnige sphynx, die in de diepte woont, gestemd zal zijn. Hoe sterker zij ontroerd en hoe dieper zij ontrust is, des te rijker en te trotscher zijn de forsche geluiden van het groote krijgslied van den eeuwigen strijd, dat de zee alle eeuwen door de menschheid voorzingt, en waarin alle geluiden, die op aarde gehoord worden, zijn saamgevat. Wie kan luisteren naar de geduchte stem dezer vele wateren, zonder er de intonatie in te voelen trillen van het machtige leven, waarvan dit schijnbare graf de vruchtbare moeder is, een leven, dat nu eens regelmatig kalm en vroolijk schijnt te ademen, en dan onstuimig
<pb n="72"/>
hijgt en zucht, alsof het de klachten in zich droeg van al die millioenen levende wezens, die elkander in haar schoot verscheuren.</p>
<p>Soms, als de zee lang bewogen is geweest, en, als afgetobt van 't rumoer, zich nederlegt en hare golven in lange banen met loomheid over het zand doet rollen, spreekt zij met een weeklagende stem, alsof zij van den nood der schipbreukelingen verhaalde, alsof zij ons den laatsten groet der schepelingen, het vaarwel der stervenden poogt over te brengen, die nu rusten in haar schoot, en het is alsof zij met den huilenden storm een grafhymne zong over de prachtige schepen, die zij tot splinter geslagen en wier schatten zij geroofd heeft.</p>
<p>Maar geweldiger zwelt haar stem, als zij den storm en de donderslagen beantwoordt, of als zij in haar toom tegen de rotskusten beukt met woedende slagen, of als zij gierend en stommelend de stuivende duinwanden wegslaat en met wilde sprongen en overweldigende vloeden op het vaste land instormt.</p>
<p>De oceaan, die er thans zoo bevallig en liefelijk, zoo onschuldig uitziet, dat het kleinste kind hem met steentjes en schelpjes durft werpen, in antwoord voor de vlokken van schuim, waarmede hij het stuivend bespat, die oceaan is nogtans een onverwinbare vijand, die aanhoudend onze kusten bestookt en belegert en zijne golven als vermetele strijders in dichte drommen tegen ons uitzendt; een titan, die zijn moedwillig spel drijft met onze zwaarste steenklompen, balken en paalwerken, en die in één nacht het werk van maanden wegslaat met donderend geweld.</p>
<pb n="73"/>
<p>En op dat mateloos, dat peilloos, dat onteugelbaar element, waagt de mensch zich met het maaksel zijner handen en spreekt tot den geweldige: ‘Ik ben toch uw meester!’ Maar zijne zeekasteelen mogen den golvenden spiegel trotsch en vermetel doorklieven, de sphynx laat zijn raadsel niet los, de reus vertelt niet, waar zijn vermogen begint of eindigt; zijn geheim blijft ondoorgrondelijk. Hij spot niet de aanmatiging en de nieuwsgierigheid van den mensch, dien hij niet noodig heeft, en dien hij zich nog lang niet verwaardigt de deelgenoot zijner schatten, de getuige van zijne wonderwerken te doen worden, sinds eeuwen en eeuwen opgehoopt in zijne ongenaakbare arsenalen. Wat toch zien wij van zijne heerlijkheid? Wat kennen wij van dat onmetelijk gebied?</p>
<p>Daar ligt ze vóór onzen beperkten blik die zee, schijnbaar in een halven cirkel van donkere wolken. De avondzon verguldt haar schitterende oppervlakte als het glinsterend koepeldak van een kristallen tooverpaleis, dat zijn wondervolle hallen in ontoegankelijke diepte verbergt, gelijk het aloude Labyrinth, dat zijne zalen en galerijen onder de aarde uitstrekte. Wij toeven vragend op den drempel van een harer geheimzinnige voorportalen, terwijl zij achteloos de zilveren franje van haar veelkleurig kleed voor onze voeten laat spelen, om ons niet te doen vermoeden dat wij op den rand van den afgrond staan. Wie haar slechts kent van het strand, die heeft de machtigste vorstin der aarde slechts incognito gezien.</p>
<p>De rosse gloed der schuimende wateren, het geheimzinnige vuur, dat vaak speelt over de lichtende baren,
<pb n="74"/>
getuigt van de levensvolheid, die de zee tot de vruchtbare moeder van millioenen levensvormen maakt, van het microscopisch diertje af tot de reusachtigste zeemonsters. Maar de bewoners der zee zijn den mensch niet genegen, en zoeken geene gemeenzaamheid. Schuw ontvlieden zij hem, en waar zij met hem in aanraking komen, bewijzen zij hem hunne vijandschap.</p>
<p>Zwijgend woelt en worstelt het leven in de stille diepte. De golven alleen zijn de tongen der zee. Zij spreken voor de legioenen sprakelooze wezens, die in de ongepeilde afgronden wonen en rusteloos voortwerken om gebergten op den bodem des oceaans te grondvesten, die eenmaal klippen en eilanden zullen worden; zij spreken voor die onbekende, vergeten nijvere werklieden, die licht noch lucht behoeven en wier geslachten afsterven zoodra zij boven den waterspiegel klimmen, en die slechts arbeiden onder het tyrannengeweld der golven, maar verflauwen en indommelen waar de zee kalm wordt. 't Is of de zee dat sluimerleven hooger bezielt door de krachtige wrijving des waters, evenals het staal door den slag de vonken slaat uit den steen. In de wilde branding toch groeit de polyp het snelst aan. De stortvloed sla gansche takken van den geheimzinnigen tronk, 't is geen verlies. Uit ieder gebroken takje breekt nieuw leven en ontwikkeling los, en een schijnbaar verbrokkelen bespoedigt den groei van het koraalgewas, dat de bodem wordt van een nieuw eiland, waarop eenmaal de groene kruinen van het palmbosch ruischen zullen. - Zoo draagt de oceaan zijn wederpartij in zijn boezem, en zijne eigene producten beperken zijn onbepaalde vrijheid. -
<pb n="75"/>
Zijn eigen kinderen groeien hem oyer het hoofd. Deze majestueuse en machtige ligt ook aan banden en is ook zelf een dienaar die een groote taak te volbrengen heeft. De beweeglijke watermassa bewerkt onweerstaan baar de vaste deelen der aarde. Dag en nacht, eeuw in eeuw uit hebben de wateren de aarde getransformeerd - afbrekend, opbouwend, aanbrengend, wegvoerend, openbaar en heimelijk, onmerkbaar en geweldadig, in stille diepte en in wilde branding tegen de granietrotsen en het mulle zand.</p>
<p>Maar daarenboven voelen de wateren nog een wet in zich heerschen, die hen drijft en trekt en beweegt en waaraan zij geen weerstand kunnen bieden. Wat is dat voor een macht, die sterker is dan deze geweldige? Het is de verwantschap aan het algemeene leven en streven des heelals. Het zijn niet enkel de teedere bloemen, die zich naar de zon voelen aangetrokken, niet alleen de planten, die zich ten hemel opheffen - de gansche machtige zee voelt een trek naar boven. De aarde is een wereldburgeres, die in betrekking staat met de groote bevolking, die daar langs den melkweg voorttrekt; zij kan deze maagschap niet verloochenen; - een betrekking, die het levendigste spreekt in de beweeglijke en gevoelige watermassa, die door eene onweerstaanbare attractie wordt beheerscht, welke van de hemellichamen uitgaat.</p>
<p>De wateren van den oceaan voelen de macht uit den hooge en heffen zich op tot heuvelen, die wij golven en vloed noemen, levende heuvelen, rusteloos voortrollende, den loop der maan achterna. Tweemaal daags zwelt de boezem der zee als onder een zwaren zucht
<pb n="76"/>
en heft zich op zoo hoog zij vermag. - Maar al zinkt ze altijd weer onmachtig neer door eigen zwaarte en andere machten die haar binden, in iedere verheffing heeft zij zich gesterkt en haar levenskracht verfrischt. Rolt elke golf weer voort, achter haar rijst een andere op, en nog een, en zoo eindeloos voort - één golvenrij blijft altijd omhoog en zij zinken niet neer dan om weer op te rijzen.</p>
<p>&nbsp;</p>
<p>Zoo spreekt de aarde, door de stemmen harer vele wateren, met haar hemelsche zusteren. Zij heft dag en nacht de handen op, om haar, die schitterende verwanten daar boven, mede kinderen van den aanbiddelijkeu Schepper des heelals, als vol heimwee te groeten uit de verte.</p>
</div>
<div type="chapter">
<pb n="77"/>
<head rend="h3">Oude en nieuwe vrienden.</head>
<p>De meeste dingen worden met de jaren niet beter. Voor slechts weinigen is het bijvoegsel oud een verhooging van waarde. Als wij het echter bij het woordje <hi rend="spat">vriend</hi> mogen voegen, wordt het met een innig welbehagen, met een zekeren trots uitgesproken. Er ligt dan een soort van eer, van zegepraal in tegenover het lot en al de wisselvalligheden, die ons omgeven. Een oud vriend te bezitten, 't pleit voor de waarde van zijn en van ons karakter. Het is een lofspraak op de menschelijke natuur. Die vriendschap houdt keur; ze is beproefd en gelouterd, zij heeft den wisselloop des tijds gebraveerd zonder te verflauwen, ze hield stand in de stormen der beproeving en dreef niet af met de invloeden van kwaadsprekenheid en booze inblazing; ze woog op tegen alle nieuwe relatiën; ze is jaar op jaar geijkt en echt bevonden.</p>
<p>Wel mogen wij ze in eere houden die trouwe harten,
<pb n="78"/>
die zoo eenvoudig en eerlijk, standvastig en zuiver bleken te zijn.</p>
<p>Maar de weg van het leven voert ons van oord tot oord, en op ieder pleisterplaats treffen wij <hi rend="spat">nieuwe</hi> reizigers aan. Zullen wij deze links laten liggen, onverschillig voorbijgaan? Zij stappen wellicht met ons in denzelfden wagen, deelen met ons dezelfde gevaren en genoegens, bewijzen ons op het onverwachtst de uitnemendste diensten, verplichten ons op de verrassendste wijze en sluiten zich sympathetisch aan ons aan. Zulke nieuwe vrienden hebben eigenaardige aantrekkelijkheden; 't is alles versch en vreemd en belangwekkend. Wij voelen dat zij ons bestaan verrijken, onzen geest verfrisschen, onze levensopgewektheid prikkelen en verhoogen. Waarom zouden wij ons niet bij hen aansluiten? Zeker, wie geen kluizenaarsleven wil leiden, wie een gezellig mensch is en prijs stelt op de wrijving, die een beschaafde omgang aan onze gedachten en ons gemoedsleven kan schenken, hij kent al de bekoring van een nieuwe, aangename kennismaking.</p>
<p>Wanneer de jeugd het hart nog warm doet kloppen en zij die wij ontmoeten begiftigd zijn met uiterlijke voorrechten en talenten, dan kan de <hi rend="spat">nieuwe</hi> vriendschap ons meêsleepen, zich van ons gemoed meester maken en een zoo aantrekkelijk karakter aannemen, dat de oude minder schitterende vrienden groot gevaar loopen van op den achtergrond gedrongen te worden en allengs in het vergeetboek te raken. Jongelieden zijn doorgaans overdreven in hunne ingenomenheid met nieuwe vrienden, wier zwakke zijde zij nog niet kennen en wier goede kwaliteiten zij veel te hoog opvijzelen.</p>
<pb n="79"/>
<p>Maar ook op onze verdere levensbaan is wisselvalligheid in vriendschap een zeer alledaagsch verschijnsel. Daar zijn menschen, wier leven een <hi rend="spat">chaine-anglaise</hi> schijnt; zij zijn steeds geneigd de hand aan elken nieuwen vriend toe te reiken en die van den oude los te laten.</p>
<p>Zelden behouden wij de vrienden onzer eerste jeugd heel ous leven door. De dood dunt reeds spoedig hun vroolijke schaar; het huwelijk, het beroep, de lotswisseling en de ebbe en vloed van voor- en tegenspoed verstrooit ze wijd en zijd.</p>
<p>Gelukkig wie een trouwe hand mag blijven drukken in lengte van dagen.</p>
<p>Ware vriendschap is van verre en van nabij even getrouw; ware vriendschap verkoelt of sterft niet door afstand of scheiding, en bij elk wederzien is het alsof er geen mijlen en geen jaren tusschen het laatste samenzijn gelegen waren.</p>
<p>De verhouding tegenover <hi rend="spat">nieuwe</hi> vrienden, die wij midden op den levensweg tegenkomen, als wij reeds vele innige en beproefde betrekkingen aangeknoopt hebben, is altijd hoogst kiesch en soms uiterst moeielijk ten overstaan van de oude. Maar niet alle nieuwe kennissen nemen het daar even nauw mede.</p>
<p>Menschen van een heerschzuchtig karakter oefenen soms in korten tijd een verwonderlijke heerschappij over hun nieuwe vrienden uit; zij eigenen zich hun persoon geheel en al toe; zij willen die uitsluitend voor zich alleen houden, en zonderen die geheel af van al zijn vroegere betrekkingen, zonder te vragen hoe deze er onder lijden, en of zij er hun veroverden buit wel zoo geluk-<pb n="80"/>kig door maken als hun eigenliefde het hun voorspiegelt. Is hun begunstigde van een zwak karakter, of waant hij zjch, overstelpt van beleefdheden en omringd van voorkomendheden, verplicht en gedwongen om de nieuwe vrienden in alles te laten beschikken over zijn tijd en persoon, dan bedroeft en krenkt hij menig trouw hart en miskent menig edel gemoed, dat niet in staat was om in uiterlijke vriendschapsblijken met de meer gefortuneerden of door maatschappelijken rang begunstigden den wedstrijd te ondernemen, maar vaak tienmaal meer ware liefde hem toedraagt. En o hoe spoedig benauwt het hem die zoo ingepakt wordt toch, zoo opgesloten en afgesneden te zijn van wat hem dierbaar was!</p>
<p>Menschen die talenten bezitten en een lief uiterlijk en aangenamen omgang hebben of iets aantrekkelijks in hun wijze van doen, loopen veel gevaar gedurig door lastige vereerders ingesloten en door nieuwe aanbidders weggeschaakt te worden, zoo, dat niemand meer iets aan hen heeft, behalve de laatste groep die zich van hen meester maakte.</p>
<p>Indien zulke overheerschende vrienden zich nu maar eens wilden afvragen, hoe het hun zelven smaken zou, als eensklaps hun troetelkind hun ontfutseld en voor hen ontoegankelijk gemaakt werd, zooals zij het verwijderd hebben van anderen, zij zouden terstond gevoelen hoe groot het onrecht is dat zij plegen.</p>
<p>Gun nooit aan de nieuwe vrienden zóóveel macht over u, om de ouden geheel te overschaduwen, veelmin op zij te schuiven. Daar komt een tijd, dat de hooge ingenomen-<pb n="81"/>heid verkoelt en voor eene kalme, gezonde waardeering plaats maakt, en dan ziet men vaak te laat dat men een trouw en edel hart heeft bedroefd voor een wellicht meer schitterende verschijning, maar niet voor dieper liefde, reiner trouw, onbaatzuchtiger bedoeling.</p>
<p>Oude vrienden moeten van hunne zijde ook geen ketenen om onzen hals slaan en ons beletten nieuwe banden aan te knoopen en vriendschap te sluiten met wie ons nuttig en aangenaam zijn kunnen of noodig in onze gewijzigde omstandigheden.</p>
<p>De wet der keurverwantschap, die in de physische wereld heerscht, treedt al te vaak ook in de zedelijke wereld te voorschijn. Maar de wet, die in de stoffelijke wereld heerscht, mag niet in het gemoedsleven des menschen het hoogste woord hebben. In de zedelijke wereld komen nieuwe factoren mede in rekening: de dankbaarheid voor vroeger genoten liefde, de vrees van edele harten te bedroeven, de zorg om zelfs den schijn van onedele drijfveeren op zich te laden, en de trouw die de kroon der vriendschap is. Ziedaar wat ons noopt om de oude vriendschap te handhaven naast de nieuwe, de oude beproefde, die altijd eigenaardige waardij en een eenig karakter, een onschatbaar gehalte blijft bewaren, wat er ook schoons en liefelijks op onzen weg voorkortte en ons boeie. De oude vriendschap behoude de eereplaats in huis en hart. En als de nieuwe maar wijs en edel is, zal zij dit verschijnsel eerbiedigen en waardeeren. Want immers, als wij zelf waarnemen dat onze nieuwe kennis ons voortrekt ver boven oude vrienden, zou dan de vraag niet rijzen: Zal ik ook niet weldra op
<pb n="82"/>
zij geschoven worden door een later aangekomene, en zal de laatste niet steeds de beste en meestgevierde zijn?</p>
<p>Oude vrienden, wie droomt er niet vaak van in eenzame uren, en ziet ze in het vriendelijke schemerlicht van het verleden weer oprijzen en tot ons komen met den ouden tevreden oogwenk! Wie herdenkt ze niet met stillen weemoed, die metgezellen onzer jeugd, die deelgenooten onzer belangrijkste levenstoestanden. O, laat ze heilig blijven de liefelijke herinneringen aan de oude banden, al vielen ons ook gedurig nieuwe en schoone betrekkingen toe. De nieuwe vriend hebbe eerbied voor den ouden en verdringe hem niet; want waar ge wilt verdringen, daar zult ge verdrongen worden.</p>
</div>
<div type="chapter">
<pb n="83"/>
<head rend="h3">Eeuwig leven.</head>
<p>‘Er is slechts éen ding dat het leven bederft’, - hoorde ik eens een jong mensch uitroepen, die mild bedeeld was met al de voorrechten, die een bloeiende en krachtvolle jeugd kunnen sieren. ‘Er is maar éen ding dat het leven bederft - de dood. Sedert ik hem op mijn weg ontmoet heb, ben ik niet gerust meer, hij treft zoo plotseling wat ons het dierbaarst is, dat ik niet zeker ben of hij ook mij van daag of morgen zal aangrijpen.’</p>
<p>De jongeling had volkomen gelijk; het is indedaad eene imposante verschijning, vooral als wij voor het eerst op het onverwachtst dat plechtig heilig moment aanschouwen in den kring van die ons 't liefst zijn, dat oogenblik van heengaan, waar wij niet kunnen volgen, dat sterven. Er is iets zoo ontzettends, maar ook zoo iets ongerijmds in, dat, als wij het niet dag aan dag zagen gebeuren dat onze gelederen gedund en dat de onzen weggenomen worden, wij het zonden ontkennen, dat
<pb n="84"/>
die bedrijvige rustelooze menschen straks zullen sterven. Onze natuur is zoo vreemd aan het denkbeeld dat wij van hier moeten, dat, al zien wij de dood aan onze zijde alles wegmaaien, het ons nog ongelooflijk blijft dat welhaast de beurt aan ons zal komen. Alles wat in ons is roept: neen, ik kan, ik wil niet sterven, ik moet blijven bestaan, ik heb nog zoo oneindig veel te leeren, te behartigen, er is nog zooveel in mij, om mij te doen, voort moet ik, eeuwig verder. En toch, hij of zij, die met ons zoo dacht en sprak, ligt daar voor ons, sprakeloos, verstijfd, ijskoud en roerloos als een steen, ontzield. Waar zijn nu al die gaven en krachten, wat is er nu van dat edele gemoed, van dat heerlijke verstand?</p>
<p>Zoo vraagt de kortzichtige, de blinde mensch, starende op de verbrijzelde schelp, waaruit de parel is weggenomen, zoo turen wij op de verdroogde huid van de rups, omdat wij geen oogen hebben om den prachtigen vlinder te zien, die al wat bruikbaar was voor zijn nieuw leven heeft medegenomen uit de verlaten woning.</p>
<p>Laten wij ons te zamen nederzetten aan de voeten van Hem, die beter wist wat het leven eigenlijk is dan wij. Hooren wij Jezus over het leven en het sterven spreken en trachten wij ons zijne levensbeschouwing eigen te maken. Het is Hem blijkbaar te doen de vreeze des doods op te heffen - den dood zijn verschrikking te ontnemen. Van Lazarus zegt Hij: onze vriend slaapt, maar ik ga heen om hem wakker te maken; ook bij den jongeling te Nain en het dochtertje van Jaïrus be-<pb n="85"/>handelt Hij de groote daad met dezelfde eenvoudigheid van het opwekken uit den slaap. Ook van degeen, die niet op aarde wederkeeren en voor ons oog onzichtbaar bleven, spreekt Hij als van ontwaakten en levenden: God is niet een God der dooden, maar der levenden, voor God is niemand dood, de ontslapenen zijn slechts van woning en toestand verwisseld, <hi rend="spat">zij leven allen Gode</hi>. Zijn eigen sterven noemt Hij ook steeds een heengaan, dat voor langer of korter tijd een scheiden tusschen hem en zijne leerlingen zou daarstellen, die Hem nu nog niet volgen konden. Het is treffend, hoe dit aardsche leven en het gindsche bestaan na den dood voor Jezus één zijn en hoe Hij altijd spreekt van het <hi rend="spat">eeuwige leven</hi>, niet als eerst beginnende na den dood, maar reeds aangevangen hier beneden.</p>
<p>De tegenstelling <hi rend="spat">leven en dood</hi> beteekent in Jezus' beschouwingswijze iets geheel anders dan in ons gewoon spraakgebruik. Voor Hem leeft de aan het zinnelijke geboeide mensch slechts een schijnbaar, een dier- of plantenleven. Hij heeft het ware leven niet, zoolang de goddelijke vonk in het binnenste, <hi rend="spat">de geest</hi>, nog niet tot zijn recht, de opperheerschappij, is gekomen, en de laagste vermogens der aan het stof gekluisterde menschenziel alleen werkzaam zijn. ‘Laat <hi rend="spat">de dooden</hi> hunne dooden begraven,’ zegt Jezus tot den nog dralenden jonger, die aanvankelijk is opgewekt om zijn discipel te worden - ‘maar gij, volg gij mij’, aanvaard het ware leven, waarin uw geest zal heerschen over het vleesch, die geest, die den dood niet zien zal, al zinkt het lichaam in de groeve der verderfenis.</p>
<pb n="86"/>
<p>Het eeuwig leven was de hoofdzaak van al de gesprekken en leeringen van Jezus. Eeuwig leven ruischt door al de bladen des Evangelies, eeuwig leven klinkt over de graven, eeuwig leven preekt iedere Zondagmorgen, want Hij leeft en wij zullen met Hem leven.</p>
<p>Nogtans is er een deel aan ons dat sterven moet, omdat het het koningrijk Gods niet kan beërven. Het tijdelijke werktuig, de aarden vaas, waarin de kostelijke schat besloten is, de pot waar de plant in gegroeid is, wordt verbroken als de psyche ontsnapt. Maar het is niet enkel onze uiterlijke vorm, ons stofkleed dat versleten van ons afvallen moet, onze ziel heeft ook bestanddeelen aan zich getrokken, die zij moet loslaten en die het allereerst sterven moeten; onze zonden moeten ons voorgaan in den dood, want het zijn de begeerlijkheden, de zelfzuchtige neigingen, dat wij met de dierwereld gemeen hebben en die al te vaak heerschappij gevoerd hebben over onze leden, die onttrekkende aan de macht des geestes; en het is deze reiniging der ziel, die hier op aarde plaats grijpen kan en moet, zal ons leven reeds hier een eeuwig leven worden.</p>
<p>Om daartoe te geraken, moeten wij den Zoon, den van God gegeven Christus, gehoorzaam zijn. Wie Hem ongehoorzaam is, kan <hi rend="spat">dat leven niet zien</hi>. Wij moeten ons dus met Hem in een innige betrekking stellen, ons aan Hem overgeven, zijn leven in ons opnemen, zooals wij spijs en drank in ons opnemen om het tot ons eigen vleesch en bloed te verwerken en tot kracht te maken. Jezus bezigt dan ook de gelijkenis van levend water, levensbrood; alles is er op gericht om ons dui-<pb n="87"/>delijk aan te toonen dat wij uit een toestand van dood en verderf hebben op te staan tot een nieuw leven, een leven dat niet van ons kan genomen worden, ver boven het bereik van den dood.</p>
<p>Eeuwig leven! Welk een hartverheffende gedachte; geen dood meer, die ons met zijn afgrijzen bedreigt en als een koning der verschrikking daar onverbiddelijk aan het eind van onzen weg op ons staat te wachten en langs dien weg gedurig neervelt wat ons het dierbaarst was. - Eeuwig leven! Kunnen wij dat hier reeds beërven? - Ja. Jezus staat daar en spreekt: ‘Voorwaar, voorwaar, zeg ik u, die mijn woord hoort en gelooft in Hem die mij gezonden heeft, die heeft het eeuwige leven, die is uit den dood overgegaan in het leven.’</p>
<p>Sterven is dan gewin, een heengaan tot het huis des Vaders, een naderkomen tot Jezus om zijne heerlijkheid te aanschouwen en te deelen.</p>
</div>
<div type="chapter">
<pb n="88"/>
<head rend="h3">Genoegen.</head>
<p>Wat is het toch eigenlijk, dat zekere aantrekkelijke iets, dat wij <hi rend="spat">genoegen</hi> noemen? Het is moeielijk te omschrijven, omdat de opvatting van genoegen zoo verbazend uiteenloopend is. Wat voor den een genoegen is, is voor den ander soms een kwelling. 't Genoegen wordt dus bepaald door den bijzonderen smaak van hem of haar, die het geniet. Maar het moet toch ook wel in het algemeen menschelijke gevoel van welbehagen zijn grond en eenheid vinden. Genoegen schijnt mij de huiselijke naam, het dagelijksche kleed van <hi rend="spat">geluk</hi>.</p>
<p>Genoegen smaken, dat is immers nog meer dan tevreden zijn? ‘Tevreden zijn’ is als het negatieve stillezijn; ‘genoegen hebben’ het meer positieve van ons gevoel van welbehagen. Wij kunnen zeer tevreden zijn in ieder lot, zelfs bij ontbering, maar dat is nog geen genoegen smaken.</p>
<p>Het <hi rend="spat">genoegen</hi>, dat is het geurig gebak of het lachend ooft boven het dagelijksch brood; het is een aandoening
<pb n="89"/>
die ons verblijdt en opwekt, ons streelt en goed doet, ons zekere bevrediging schenkt te midden van ons onrustig jagen, ons eenige voldoening geeft bij de onvoldaanheid van ons pogen, een oogenblik van verlustiging en verademing.</p>
<p>Wij allen meenen recht op eenig genoegen te hebben; elk zoekt er zijn deel van te If rijgen. Maar de meeste menschen zijn zich niet klaar bewust wat het beste en duurzaamste genoegen wezen mag, iets dat voor elk toegankelijk eń tegen alle wisselvalligheid bestand is.</p>
<p>En geen wonder. Van onze vroegste jeugd af heeft men ons met genoegens omringd, ja overladen; in verschillende mate en onder allerlei vorm heeft men ze ons aangebracht, zonder dat wij eriets voor behoefden te doen. En al die geneugten zijn voorbijgegaan, om nooit terug te keeren. Neen, nooit zooals wij ze eenmaal smaakten. Want al keerde hetzelfde genoegen onder denzelfden vorm later terug, wij zelve waren intusschen veranderd en er was altijd in de omstandigheden iets verkeerds, dat den indruk geheel wijzigde, dien het genoegen op ons maakte.</p>
<p>Gelukkig beseffen wij dat niet, wanneer wij als kinderen ons hart ophalen aan eenig genot. Wij zien niet vooruit en niet achterwaarts. Het heden is het onze, en wij kennen het wantrouwen niet, dat de teleurgestelde hoop ons op later leeftijd in het hart stort. Zorgeloos geven wij ons aan het blij vooruitzicht over van het naderende genoegen; wij genieten ook dien voorsmaak reeds met volle teugen als een geur, die ons reeds uit de verte van het gindsche bloembed tegenwaait, en
<pb n="90"/>
de bloemen, die wij nog niet in werkelijkheid zien, kleurt onze gretige verbeelding met zoo glanzende verven, dat de werkelijkheid doorgaans minder blijkt te zijn dan de voorspiegeling geweest is. Maar toch heeft alles wat wij in de jeugd voor het eerst genieten het onvergelijkelijk bekoorlijke waas der nieuwheid, de frischheid van het eerst ontdekken. Neen, zoo keeren de genoegens nooit weder! - Laat de jeugd dan vrij van goederharte genieten.</p>
<p>Doch wees voorzichtig; wees niet te kwistig met de genoegens, pleeg er geen overdaad mede, en loop vooral den leeftijd niet vooruit. Want daar is niets dat het verdere leven met zijne toenemende moeite en strijd armer en doodscher zal maken, dan het overmatig genot in de kindsheid. Daar is niets troosteloozer dan eene oververzadigde jeugd, die niets nieuws meer ontdekt, die alles reeds heeft beproefd en gezien en gesmaakt.</p>
<p>Daar is een soort van natuurlijke en eenvoudige genoegens, die geschikt zijn om ons heel het leven door te vergezellen; maar de zoo opzettelijk toebereide genoegens daarentegen, die ons buitenshuis en van anderen moeten worden aangebracht, en die wij <hi rend="spat">vermaak</hi> noemen, zijn van veel lager gehalte en hebben een groote schaduwzijde.</p>
<p>Immers daar zijn er, die op veel smart en op veel berouw uitloopen, b.v. al de genoegens, die onze gezondheid bedreigen of die onze beurs uitputten en ten laatste zorg en kommer baren.</p>
<p>Genoegens mogen nooit ons dagwerk worden. Zij moeten toespijs, versnapering blijven. 't Pikante van de tegenstelling met het alledaagsche moet ze iets bekoor-<pb n="91"/>lijks blijven geven, want genoegens zijn als de gekruide lekkernijen: te veel er van op eens maakt ongezond en neemt den eetlust weg voor het beste voedsel. Genoegen moet <hi rend="spat">genieten</hi> blijven en nimmer een <hi rend="spat">genoeg hebben</hi>, een <hi rend="spat">voldaan zijn</hi> worden. Daar bestaat geen genot, dat niet bij te snelle of veelvuldige herhaling den prikkel en den glans der aantrekkelijkheid verliest, en waarvoor de vatbaarheid in ons niet eindelijk verdooft.</p>
<p>Daarom moet de matigheid onze genoegens temperen en beperken, opdat zij niet te ras door den sleurgang der gewoonte alle bekoring mochten verliezen en ons verveling brengen voor opwekking, walging voor wezenlijke ontspanning en lieflijke verpoozing.</p>
<p>Slaan wij het oog op de zaken die voor velen het genoegen uitmaken, dan ontwaren wij daarin niet alleen groote verscheidenheid, maar zelfs eene verwonderlijke tegenstrijdigheid. De een stelt zijn genoegen in te schitteren door opschik, de ander door schoonheid, de derde door talent of kennis. Een vierde daarentegen vindt het in zich schuil te houden, zich te verbergen, zich te onttrekken aan alle openbaarheid, om niet gestoord te worden in zijn eigenaardigheden en liefhebberijen. Hoe velen zien wij er niet, die alles overhebben voor de glorie van hun huis, aan wie geen offer te zwaar valt om hunne kennissen schitterend te onthalen, en op alle plaatsen van vermaak gezien te worden. Zij moeten niets overslaan; zij jagen naar het vermaak als naar een schat; zij achten het een verlies, als hun een feest, een bal, een optocht ontsnapt. Anderen stellen niets boven de tafelweelde, uitgezochte spij-<pb n="92"/>zen, fijne dranken; de lekkere bete zou hen nog als Ezau hun edelste voorrecht doen verkoopen.</p>
<p>Maar slaat ze op de plaatsen der openbare vermakelijkheden, bij concert of opera, in feestzaal of voorstellingen gade - treffend is het dan op te merken, hoe weinigen er zich wezenlijk vermaken; hoe de verveling, eene onbestemde verstrooiing, een onverschillige afwachting of gemelijke onrust op de meeste gezichten te lezen staat. Verreweg de meesten drijven lijdelijk in den stroom mede; zij <hi rend="spat">laten</hi> zich vermaken, zij ondergaan het, alles wat de tijd meebrengt. Maar zij zien bijna niet eens naar wat er te zien gegeven wordt, luisteren niet naar wat er gehoord moet worden, proeven niet wat er te smaken valt. En toch trekken die scharen der genotzoekenden ons voorbij of ze werkelijk genoegen gingen smaken, al brengen zij, als zij wederkeeren, niet dan vermoeienis mede. Maar ze zijn toch uit geweest, en zij zullen morgen weer uitgaan, want t'huis vinden zij het nog onbehaaglijker; - en onvoldaan gaan zij overmorgen en altoos weer heen om het genoegen na te jagen, dat hen hoe langer zoo meer blijkt te ontvlieden.</p>
<p>Ook zijn er lieden, wier hoogste genoegen het is hun gemak te houden; voor wie de ledigheid, het <hi rend="spat">niets doen</hi>, de uitnemendste van alle genietingen is. Van tijd tot tijd waken dezen soms eens op uit hun doffe lusteloosheid; zij zetten zich in beweging, zij gaan reizen, dat wil zeggen, zij laten zich rond voeren in gemakkelijke rijtuigen. Nu en dan bekruipt hen ook nog wel lust om door te jagen of te visschen het leven tusschen affaire, societeit en bierhuis af te wisselen!...</p>
<pb n="93"/>
<p>Waarlijk, wij moeten oprechter met onszelven omgaan en het maar rondweg bekennen, hoe zelden wij ons vermaken, hoe weinig waar genoegen er gesmaakt wordt dáár, waar alles er op ingericht is om ons zoogenaamd ‘te amuseeren.’</p>
<p>Genoeglijk is men zeldzaam op publieke plaatsen, genoeglijk is het bijna nooit op de kostbare gastmalen, waar men zich niet vertrouwelijk kan onderhouden, genoeglijk zelden in de schitterende feestzaal, waar men alleen verschijnt om gezien te worden. O, de menschen konden zooveel hooger genot met minder onkosten smaken, als zij het anders aanleggen wilden!</p>
<p>Neen, het genoegen dat ons hart verblijdt, ons de ware, zuivere vergenoegdheid, het stil harmonisch welbehagen aanbrengt, het edele menschelijk genot, treft men niet aan onder den vorm, dien wij vermaak noemen. Het vermaak vermaakt niet eindeloos, niet duurzaam, en eischt daarom aanhoudende afwisseling en versterking van prikkel. Onze genotzucht is een dorst, die toeneemt naarmate wij uit den beker der vreugde drinken.</p>
<p>Daar zijn andere genoegens in het leven, die een duurzaam genot opleveren, als wij er namelijk de vatbaarheid niet voor verloren hebben door overmaat van het schijngenot. Wij kunnen de genoegens in tweeërlei richting vinden, langs geestelijken en langs zedelijken weg; genoegens van het verstand en van het hart. Deze zijn verheven boven alle wisselvalligheid van ons lot en boven die teleurstellende beletselen, die den genotzuchtige te vaak zijn voldoening komen betwisten.</p>
<p>Stellen wij ons genoegen in het verrijken van onzen geest, in het uitbreiden van den kring onzer kundighe-<pb n="94"/>den en in het verhelderen onzer denkbeelden, dan ligt een grenzenloos verschiet vóór ons, en op die onafzienbare baan is oververzadiging of verveling ondenkbaar. Daar blijft het genot altijd versch. Ieder nieuwe gedachte brengt een eigenaardige bekoorlijkheid met zich, ieder zich verhelderend en voltooiend denkbeeld levert ons een heerlijke voldoening.</p>
<p>Tot de schoonste genoegens behooren ook die, welke wij smaken door de overwinning van hinderpalen, die, de inspanning van al onze vermogens eischende, tevens de krachten van onzen geest oefenen. Een stoffelijke verovering kan den overwinnaar geen grooter voldoening schenken, dan de stille volharding, het vlijtig geduld ons aanbrengt, als wij ons eenig gebied van den geest, een veld van het denken ontsloten hebben.</p>
<p>Wij allen zijn bedeeld met eenige krachten. Ook de eenvoudigste mensch is de drager van kostbare vermogens, als hij maar de moeite neemt ze te leeren kennen en te ontwikkelen.</p>
<p>De hoogste zaligheid wordt ons geschetst als een gevoel van overwinning.</p>
<p>In het verheven visioen van den heiligen ziener op Patmos klinkt ook voor ons nog telkenmale: <hi rend="spat">die overwint</hi>, ik zal hem geven de kroon des levens!</p>
<p>In elke overwinning ligt een heerlijk genot. Zelfs is de inspanning, de worsteling, een genot voor allen, die hun bestaan wenschen te verhoogen door ontwikkeling en uitbreiding van alle krachten. Wij kunnen iedere zwakheid, iedere machteloosheid, elk beletsel, iedere hinderpaal in zekeren zin te boven komen, en het ge-<pb n="95"/>voel van toenemende kracht is een van de heerlijkste voldoeningen, die het menschenleven bieden kan.</p>
<p>Vooruitkomen met hetgeen gij drijft, dat is <hi rend="spat">rijker</hi> worden. Gij spant u in om eenig instrument vaardiger te bespelen, om fraaier te teekenen, om langer te wandelen, om beter houding, vaster gang of vaster hand te krijgen, een zuiverder stem of fijner uitspraak te erlangen, om eenig naaldwerk netter en vlugger te leeren doen of eenig huiswerk handiger en doelmatiger te verrichten - en gij slaagt bij dagelijksche inspanning en volharding. En dat slagen, zelfs in het schijnbaar nietige, is het edelste, schoonste, reinste menschelijke levensgenot, dat de aarde te bieden heeft. Het is voor oud en jong, voor rijk en arm, voor den vergetene en eenzame zoowel als voor den aanzienlijke en hooggeplaatste te verwerven.</p>
<p>Deze genoegens kosten geen geld: zij kosten alleen onze volharding, inspanning, wilskracht, en zij brengen elk mensch in iederen stand zijn bestemming nader.</p>
<p>En de tweede soort der genoegens, die ik als onvergankelijk durf aanprijzen, zijn nog gemakkelijker te bereiken. Zij zijn nog van algemeener toepassing en onder alle omstandigheden toegankelijk. Het zijn de genoegens, die wij putten uit de bron der toewijding aan anderen. Voor niemand is ooit de gelegenheid afgesneden om in zijn huis of in zijn kring een ander eenig genoegen te bereiden, hem iets aan te doen, waardoor hij verrast of verblijd wordt. Nu eens zal het zijn een brief te schrijven, de behulpzame hand te bieden, een woord van troost of bemoediging en opwekking of goedkeuring uit
<pb n="96"/>
te spreken. O, wie daarin zijn genoegen begint te zoeken, om al zijne huisgenooten niet alleen geen ongenoegen aan te doen, maar rechtstreeks genoegen te verschaffen, die heeft een rijke bron van genot ontdekt, een waar diamantveld betreden, waarop hij wel eens in het zweet zijns aanschijns zal moeten werken, maar waar hij stellig schatten vinden en uitdeelen zal. Het is vrij wat gemakkelijker iemand naar een concert of comedie mede te nemen, dan zich zelf eenig bedwang op te leggen, of door zwijgen of spreken zich zelf te verloochenen voor vrienden of betrekkingen. Het is lichter iets moois voor iemand te koopen, dan door toegevendheid en inschikkelijkheid onaangenaamheden te vermijden en scherpe woorden terug te houden, die eens anders stemming bederven of zijn gevoel krenken.</p>
<p>Genoegen geven, dat is, harmonie onderhouden en aankweeken of herstellen in elken kring; - aangename gezindheden, liefelijke aandoeningen, zachte en weldadige indrukken wekken, dat is <hi rend="spat">waar</hi> genoegen verschaffen aan ons zelven en aan anderen.</p>
<p>De goddelijke Voorzienigheid heeft het menschelijk leven zóó geregeld, dat ook de armsten hun deel aan de levensvreugd kunnen hebben. Als wij maar beseffen, hoe de boom der ware genoegens in ons eigen hart en in onzen huiselijken kring gekweekt moet worden, dan zal hij ook aan niemand hier op aarde zijn vriendelijke bloesems, zijn zoetste vruchten onthouden.</p>
</div>
<div type="chapter">
<pb n="97"/>
<head rend="h3">Waterbellen.</head>
<p>Het heugt mij nog als de dag van gisteren - en toch is het zoovele jaren geleden - waar en wanneer ik voor het eerst <hi rend="spat">het leven</hi> zag afgeschetst onder het beeld van een <hi rend="spat">bellenblazer</hi>.</p>
<p>Er woedde reeds een felle winterkoû tegen Sint Nicolaas, die nog bleef toenemen met Kersmis. Dit zou de beide grootste kinderfeesten nog niet zoozeer verduisterd hebben, maar bovendien spookten de mazelen, het roodvonk en de kinkhoest als booze kwelgeesten door het land en martelden de kinderwereld met hunne plagen. Ik was ook onder de kleine slachtoffers en zat al hoestende weken lang gevangen in een hooge sombere binnenkamer, die maar een enkel raam had, dat uitzag op een plat, dat van alle zijden lag ingesloten tusschen de hooge muren van belendende huizen. De sneeuw zonk er dik en donzig op neêr, en de torenhooge, gansch doorgerookte schoorsteen, die mijn horizon begrensde, kwam schril en akelig afsteken tegen
<pb n="98"/>
het blanke sneeuwbed. Nu eens scheen hij mij een reus in een ruige berenhuid, dan weêr een gevlekte giraffe, die zijn hals rekte om boven de huizen uit te kijken, want het gevaarte was zoo hoog, dat het van alle kanten door sterke dwarshouten gestut werd, die thans versierd waren door lange ijspegels, welke er als een ongelijke franje afhingen, en wier veranderingen ik zeer oplettend volgde. Want ik moest altijd en altijd naaiden schoorsteen kijken - of hij hard rookte, of er ook plankjes zouden afwaaien, of er ook vogels op zaten, en vooral - of er ook een zonneschijntje op kwam, en tot het hoeveelste plankje van zijn verlengde pijp het zou loopen. - De doodsche eentonigheid van dit uitzicht werd alleen afgebroken door enkele avontuurlijke musschen, die alles braveerden om de kruimeltjes uit de vensterbank te komen weghalen; maar zelfs de buurkatten, die het plat bijzonder aantrekkelijk vonden, waagden het thans niet, op dat verraderlijk donzen tapijt te stappen, waarin ze geheel wegzonken.</p>
<p>Al mijn speeltuigen, alle prentenboeken hadden reeds voor de vijftigste maal misschien dienst gedaan; ze werden alle dagen geregeld uitgepakt, uitgestald en weêr netjes ingepakt als een soort dagwerk; ik hield er mij werktuiglijk meê bezig - stil en gelaten, maar altijd dof en onverschillig, want ik bleef zwak en kwijnend. - Vergeefs had zich mijne goede moeder uitgesloofd om de fraaiste dingen voor mijne poppen te vervaardigen; zij waren in allerlei costumes gedost; de meisjes waren in jongens-, de jongens in meisjeskleêren gestoken; er waren dienstmeisjes en boerinnen, matrozen en soldaten te zien geweest; ik meen zelfs
<pb n="99"/>
dat er bij waren met moustaches. Ik glimlachte er eventjes bij en leî de poppen weêr moedeloos neêr. Wat kon ik er meê doen? - Dat eindeloos uit- en aankleeden, ik was het moê, en ik gaf het weldra geheel op.</p>
<p>Paleizen werden er voor mij gebouwd van kaarten, geheele dorpen en steden aangelegd; er was voor mij geknipt, geplakt, gekleurd, geknutseld in het oneindige; ik was er dankbaar voor en stil vergenoegd, maar ik nam geen deel aan de bedrijvigheid, die mij moest amuseeren en die mij zelfs vermoeide aan te zien.</p>
<p>O Fröbel! Was uw weldaad mij toen geworden, hoeveel kwelling zou aan mijn kwijnende en door ziekte vaak geteisterde kindsheid zijn gespaard! Men werkte rusteloos voor mij, maar lokte mij niet uit tot zelfwerkzaamheid; men was bang dat ik mij te veel agiteerde; en ondernam ik iets, dan deed ik het gejaagd, wild en onhandig, door den angst dat men mij mijn werkje weêr uit de hand zou nemen, omdat ik het toch maar bedierf, en omdat het veel mooier zou worden als ik mij liet helpen; het bleek immers dat ik dit of dat toch niet doen kon, en ik moest alweêr toekijken. En och, dan interesseerde het werk mij niet, het ergerde mij, dat andere handen zoo knap en vlug waren en de mijne zoo dom. Mijn droomende blik richtte zich onwillekeurig naar den schoorsteen en volgde de rookwolkjes, die door eigen kracht opstegen - naar de blinkende ijspegels, en de kuiltjes die zij in de sneeuw gedrupt hadden. Ik herinner mij nog menige zenuwachtige uitbarsting van onstuimig ongeduld, waarin ik smeekte: ‘laat me toch zelf doen, laat me toch alleen begaan!’</p>
<pb n="100"/>
<p>Als de ouders eens nadenken wilden, wat zij door dat altijd overnemen van het kinderlijk bedrijf hun kind benadeelen in zijn stemming, in zijn streven! Geduld, volharding, overleg, handigheid en ijver, alles stremmen zij. Zij zouden de kleinen meer alleen laten tobben en knoeien en ploeteren, indien ze maar begrepen hoe die veel meer leeren van hetgeen zij zelf gebrekkig doen en verbroddelen, dan van de keurige knutselwerkjes van papa en mama, oom en tante.</p>
<p>Ik was zat van alles te bekijken, zat van te zien doen, te zien maken. Met onwil en walg wendde ik mijn vermoeide oogen vaak af van de liefderijkste bedrijvigheid, die voor mij werd verspild, en ik wrong mijn bevende vingertjes ongeduldig samen, die verlof hadden om overal af te blijven tot het werkje klaar was. Maar ach, ik kon er dan niets meê doen dan het aankijken, inpakken en uitpakken, gelijk de rest; en dan nog was ik met al dat moois <hi rend="spat">alleen</hi>. Er was geen kameraadje om het aan te laten zien, om er met mij over te keuvelen. Geen vroolijk kindergezichtje kwam lachend door de deur kijken. Waar waren de huppelende makkertjes thans? De strenge quarantaine hield mij van alle gebuurtjes en schoolvriendinnetjes gescheiden, al stond er geen afschrikkend plakkaat op de deur met het dreigende woord <hi rend="spat">Besmettelijke ziekte</hi>.</p>
<p>Het zoo dikwerf ten onrechte als bevoorrecht benijde <hi rend="spat">eenige kindje</hi> snakte naar <hi rend="spat">speelgenooten</hi>. Vader en moeder maken zich vergeefs tot kinderen en sloven zich uit in duizend kunstmiddelen - 't baat allemaal niets - <hi rend="spat">'t kind zoekt het kind</hi>. 't Wil leven met zijns gelijke. Ik althans kon er niet buiten. Ik leed aan
<pb n="101"/>
een heimwee, dat mij mijne afzondering tot een marteling begon te maken.</p>
<p>Maar wie waagde zijn kleine in de atmospheer van het door hevigen hoest gemartelde kind?</p>
<p>‘Och, als de jonge jufvrouw het met mijn Jantje en Mietje voor lief zou willen nemen,’ zei op zekeren morgen onze werkster, die van mijn verdriet hoorde gewagen. ‘Ziet u, de mijnen zijn door alles en alles heengeworsteld; ze hebben gepokt en gemazeld en den kinkhoest zwaar genoeg gehad, maar 't is nu een heele gerustheid voor me, ze komen nu overal. Wij arme lieden zien daar ook zoo nauw niet op als de groote lui. Wij kunnen ons niet in acht nemen tegen besmetting. Wij loopen bij elkander in en uit en helpen elk op zijn beurt, waar de nood aan den man komt, zooals het goede geburen past; en verder moet het maar gaan zooals onze lieve Heer het schikt. Jantje en Mietje verlangen ook erg om de jonge jufvrouw eens te zien...’</p>
<p>Dat was een tijding! Nog dien eigen namiddag kwam de visite en verscheen Jantje in zijn zondagspak, een mager, grijsbleek zevenjarig jongske, met een oudachtig slim gezichtje. Hij leidde beschermend zijn vijfjarig zusje aan de hand, dat achter hem wegschool bij het binnenkomen. Jantje had den naam van een buitengewoon vlugge jongen te zijn, maar van Mietje kon men alleen aanmerken dat ze buitengewoon dik was. Zij geleek een soort van blokje of baaltje, dat ieder oogenblik dreigde open te barsten. Ik zag haar opgezwollen paarsche wangen, de dikke paarsche lippen en de knoestige handjes met een angstig gevoel aan; ik verbeeldde mij
<pb n="102"/>
dat zij het benauwd moest hebben en dat zij het eensklaps niet langer zou kunnen uithouden onder den dikken gebreiden omknoopdoek; ik wou dien losmaken, maar neen, dat mocht niet! Ik wilde haar een handje geven, dat ging ook niet; zij had zulke dikke winterhandjes, dat haar stijve vingertjes veel naar sausijsjes geleken; zij kroop telkens achter Jan, die het woord moest voeren, zoodra hij woorden vinden kon. Want de gasten waren zoo verbijsterd, toen zij al de heerlijkheid van het uitgestalde speelgoed aanschouwden, alsof ze op een wereldtentoonstelling waren aangeland! Eerst toen er wat te eten en te drinken viel, kwamen zij recht tot zich zelven.</p>
<p>Jan won met ieder oogenblik in vrijmoedigheid, en daarmede in eetlust en welsprekendheid, en toen de visite in korten tijd <hi rend="i">table rase</hi> gemaakt had en alles uit de trommeltjes en van de bordjes verdwenen was, schoot Mietje plotseling op de grootste pop toe, die ze nauwelijks met hare korte dikke armpjes omvatten kon, koos zich een leuningstoeltje, en daar zat zij nu in volle zaligheid met haar kostbaren last aan het hart gedrukt te hijgen en te blazen van inspanning, de tong ter zijde uit het mondje, met groote oogen schuw in het rond ziende of ook iemand haar dien buit zou komen betwisten. Jan daarentegen voelde zich gedrongen van zijne zijde ook een kleine bijdrage tot het feest te leveren, en heel pedant opstaande, om met meer effect op zijn broekzak te kloppen, riep hij:</p>
<p>‘Hier zit wat! Hier heb ik wat moois, hoor! En dat heb ik nu voor u meêgebracht - 't is om te houden! en gij moogt er mee doen, wat ge wilt.’ Met deze woor-<pb n="103"/>den haalde hij een verfrommelde prent uit zijn zak en spreidde die zorgvuldig op ons tafeltje uit.</p>
<p>De prent was grof en leelijk, maar ik vond haar toch hoogst belangwekkend; vooreerst omdat er zooveel op stond, en dan omdat Jan haar <hi rend="spat">expres voor mij</hi> had meêgebracht, en eindelijk omdat wij er meê doen konden <hi rend="spat">wat wij wilden</hi>; ik behoefde ze niet <hi rend="spat">te ontzien</hi> of te <hi rend="spat">verantwoorden</hi>, en ik bedankte Jan hartelijk.</p>
<p>‘Ja, mooi is ze,’ riep Jan verrukt over zijn succes; ‘daar staat alles en alles op, zeggen “<hi rend="spat">de jongens</hi>”, de heele wereld is er op te zien. Daar heb je den boer en den soldaat, den schipper en den koopman, den koning en de koningin, den prins en den keizer, de non en den paus, het leven en den dood, en dan is het gedaan.’</p>
<p>‘Den dood heb ik wel meer gezien,’ antwoordde ik, ‘dat is een akelig geraamte; maar het <hi rend="spat">leven</hi>, dat heb ik nog nooit gezien, hoe ziet er dat uit?’</p>
<p>‘Wel, hier heb je hem dan, dien kleinen jongen met zijn bolle wangen, die daar bellen zit te blazen.’</p>
<p>‘Is dat het leven, bellen blazen?’ zei ik verwonderd, ‘dat is raar, ziet het leven er zoo uit?’ Maar waarom die lustige bellenblazer <hi rend="spat">het leven</hi> genaamd werd, of wat ons leven met de waterbel gemeen had, daar verdiepten wij ons niet in. Wij raakten echter in een levendige discussie over het ding, waarop die kleine bellenblazer was gezeten. Was het een ton, een boomstam, een steen? Eensklaps riep Jan: ‘Wacht, ik weet het al! Het zal een vat met zeep beduiden,’ welke toelichting ik een zeer bevredigende opheldering omtrent dit duister punt achtte; ‘want,’ voegde hij er bij, ‘als hij zijn heele leven door moet blijven bellen blazen, zal hij veel zeep noodig hebben.’</p>
<pb n="104"/>
<p>Ik zag met verbazing tot de mannelijke wijsheid van Jantje op; maar nu op vrouwelijke manier plotseling van de wijsgeerige tot de meer praktische zijde der zaak overspringende, stelde ik voor om terstond eens de proef van het bellen blazen te gaan nemen. Dit voorstel werd door de vrienden met acclamatie aangenomen, maar werd helaas bij de hoogere machten wel niet geheel afgestemd, maar toch verdaagd, en wel - tot het voorjaar.</p>
<p>‘Bellen blaast men niet binnenskamers,’ hoorde ik zeggen. Ja, wat wisten wij van die conventioneele inzettingen? Het voorjaar... och lieve tijd! Wij zaten in het hartje van den winter...</p>
<p>Die vlieger ging niet op.</p>
<p>Wij vergenoegden ons dus met plannen maken over de aanstaande blaaspartij in het voorjaar, en Jan begon nu geweldig op te snijden van al de miraculeuse bellen die hij al met ‘<hi rend="spat">de jongens</hi>’ geblazen had, en ook voor mij zou blazen.</p>
<p>Middelerwijl hielden wij ons bezig met de prent, daar de heele wereld opstond, te verdeelen, om er elk eenige stukken van te kleuren, uit te knippen en op te plakken, eene bedrijvigheid die mij geheel en al met nieuw leven scheen te bezielen. Ik kon luider spreken, beter zien, beter loopen, ik voelde mij niet ziek meer - ik was bezig met een makker, ik was voldaan.</p>
<p>Onder dit alles bleef het dikke Mietje tot mijn ergernis steeds roerloos in het stoeltje vastgeklonken. In sprakeloos genot verloren, liet zij altijd het tipje van de tong op zij uit den mond hangen; maar toch stralend van geluk, deed ze zich te goed als een spinnend katje op een warme stoof. Nadat Jan zijn aandeel van
<pb n="105"/>
de prentjes allerafschuwelijkst toegetakeld had met de ongerijmdste kleuren, spreidde hij ze op meesterachtige wijze voor mij uit, om mij, vóór hij heen ging, nog schrikkelijk in het nauw te brengen met de ernstige vraag:</p>
<p>‘Welke vindt ge nu <hi rend="spat">de mooiste van allen</hi>?’ Want Jan was zoo geducht met zijn prent ingenomen, dat hij zich overtuigd hield al mijne schatten met zijn geschenk overschaduwd te hebben.</p>
<p>Ik zat er erg meê in, want Jan bracht voorloopig als zijn gevoelen uit, dat er maar was te kiezen tusschen den prins met die lange pluim op het hoofd, of den keizer met zijn kroon.</p>
<p>‘Neen,’ zei ik, ‘die staan daar ook maar stokstijf als al de anderen, net of ze dood zijn. Ik houd het meest van dien kleinen bellenblazer, die het zoo druk heeft.’</p>
<p>‘Nu ja,’ zei Jan gemelijk, ‘maar die heeft niet eens kleêren aan; hij is net zoo arm als de dood.’</p>
<p>‘De dood!’ riep Mietje, alsof ze eensklaps wakker werd, en dit was het eerste woord dat zij sprak, ‘de dood is de leelijkste van allemaal, die heeft vader meêgenomen! die moet kapot gemaakt!’ En zoo gezegd zoo gedaan: zij legde de pop neêr, pikte het gehate prentje in eens uit de overigen, en scheurde het met hare knoezelige vingertjes heel nijdig midden door.</p>
<p>Maar Jan hield voet bij stuk en vroeg met manhafte stijfzinnigheid:</p>
<p>‘Wat is nu de allermooiste, de prins of de keizer?’</p>
<p>Ik was tegen de argumenten van Jan wel niet opgewassen, maar ik had toch mijn opinie. Het prentje met den bellenblazer was en bleef in mijn oog het mooiste. Het sprak tot mij, en zoo klein en leelijk als het was,
<pb n="106"/>
het wekte mij op en opende mij een uitzicht op een geheel nieuwe bezigheid,'t gaf mij een idee; 't beloofde een bedrijf waarbij ik zelf zou handelen. Ofschoon ik van dat alles onbewust was, op dien teederen leeftijd voelde ik toch den drang des levens reeds machtig in mij zoeken en vragen naar arbeid en inspanning, en met geestdrift riep ik uit: ‘Wij zullen ook net doen als <hi rend="spat">het leven</hi> en honderden bellen om ons rond laten dansen en hoog in de lucht vliegen!’</p>
<p>Maar Jantje en Mietje werden op dat oogenblik geheel en al afgeleid van het visioen der toekomst, door een schoteltje dampende poffertjes vlak vóór hen, en dit bracht hen in zoo vrijgevige stemming, dat zelfs Mietje onbewimpeld verklaarde heel dikwijls bij mij te willen komen spelen.</p>
<p>Deze arme kinderen brachten mij inderdaad een rijk geschenk: de lang gewenschte <hi rend="spat">opwekking</hi>, die geen medicijn.mij had kunnen schenken. Wij werden meer gemeenzaam en maakten het ons zeer druk; wij kladden en morsten dat het een aard had, met verf, met gomwater en stijfsel, met melk en met suiker; maar wij leefden een echt <hi rend="spat">kinderleven</hi>, en met dit wederkeeren tot het natuurlijke keerden ook de onderdrukte levenslust en levenskracht terug.</p>
<p>Zoodra ik echter weêr alleen was, dreef één wensch boven: het verlangen naar dat onbekende spel, naar dat onbereikbaar genot: het <hi rend="spat">bellen blazen</hi>, en dat uitzicht troostte mij over eenzaamheid en opsluiting, over hoest en medicijnen; het was mijn droom en hartstocht. Ja, 't scheen of er voortaan voor mij niets anders te doen zou zijn.</p>
<p>De hardnekkige winter begon eindelijk te wijken,
<pb n="107"/>
evenals mijn hardnekkige hoest. Het voorjaar zond zachte koeltjes uit en lief koosde de teedere bloesems op het veld en streelde de bleeke wangen van zwakke kinderen in de stad. Versche levensstroomen bracht de zon elken morgen voor bosch en akker, en in de nauwe straten tusschen de hooge wanden, ook voor mij. Ja, ik stond daar weêr frisch en vroolijk met mijn schuimend zeepsop en juichte bij de schitterende waterbellen, die van het plat opstegen en hoog over de daken wegvlogen. Zij dreven heinde en ver, maar zij bereikten Jantje of Mietje niet meer - zij zweefden over hun grafje! De adem des doods had over de magere kaken van het oudachtige slimme ventje en over de paarsche koontjes van het ronde Mietje geblazen... Ach, die arme weduwe verheugde zich ook met een duchtige waterbel, toen zij meende dat hare kinderen, nu alle gevaar te boven, schotvrij waren voor den dood! Al hadden de stakkers gemazeld en gepokt, de kroep hadden zij nog niet gehad, en die kindermoordster nam ze weg...</p>
<p>En mij blies de lentelucht bij ieder ademtocht nieuw leven in, om nog tallooze bellen te blazen! - En ik heb er het mijne aan gedaan - dat moet ik bekennen...</p>
<p>En nu ik, na zoovele jaren, weêr in den wintertijd weken lang in mijn kamer gevangen zit, rijst onder de herinneringen van het verleden ook dat oude prentje van den bellen blazer weêr voor mijn geest, al heb ik later veel schooner en zeer beroemde voorstellingen van hetzelfde tafereel gezien.</p>
<p>Of die beeldtenis waarheid bevat? - Voorzeker! meer dan de afteekening van den dood als een akelig geraamte. Wilt ge den rijken en veelzijdigen zin van dat
<pb n="108"/>
beeld geheel verstaan, laat uwe kinderen bellenblazen, sla ze gade in hun wijze van doen, en hebt ge geen jong volkje in huis - gij hebt het altijd in de buurt. Noodig een tiental kleine bellenblazers in uw tuin, of verzamel een groep op de speelplaats van een bewaarschool, en dan zult ge het met eigen oogen zien, welk een diepe waarheid er schuilt in dit onbeduidend kinderspel, dat ons 't vluchtig leven, ons ijdel jagen en rusteloos streven zoo treffend afmaalt. Zie hem daar eens, dien wakkeren krullebol; hij is met zijn kroesje op een bank geklommen, opdat niemand hem zal belemmeren en zijn werk van allen gezien kan worden. Zijn lachende mond blaast lustig toe, en hij werpt zorgeloos de blinkende bellen om zich heen, toegejuicht door zijne bewonderaars, die hij om strijd laat grijpen en loopen. 't Kost hem geen moeite, o neen; hij spant zich ook in 't minst niet in om ze fraai of groot te krijgen, 't gaat als van zelf, 't gaat altijd goed; hij doet het, dat is genoeg. - Ziet ge den man van de wereld niet reeds in die stralende zegepralende blikken? Zoo zal hij eens uit zijne hoogte schitterende bellen van fraaie woorden, vriendelijke beloften, beleefde toezeggingen, genadige gunsten in het rond strooien, en niemand is er ooit bij gebaat geweest - nooit heeft hij een hand gevuld, veelmin een hart! Maar altoos gaat hij door met zijn prachtige bellen te blazen en wijd en zijd te laten rond zweven. Hij is een wonder in veler oogen, alles gelukt hem; nooit is zijn pijpje ledig; altijd weêr nieuwe en glansrijke bellen, die zijn hoofd omgeven als een fonkelende starrenkroon - totdat ook zijn leven als een zeepbel van de pijp des tijds zal worden geschud...</p>
<pb n="109"/>
<p>Maar zie daar ginds dien kleinen tobber eens sukkelen! - Ligt het aan de pijp? - Ligt het aan den pot? - Ligt het aan het sop? - Hij blaast uit al zijn macht, maar hoe hij tobt, bellen komen er maar niet voor den dag. Soms valt er wel iets uit zijn pijpje, maar 't is een druppel, die aan een traan doet denken. Geen enkele schitterende bel, zooals zijn buurman daar aan zijn pijp laat groeien en zwellen, met taai geduld en groote voorzichtigheid, altijd nog grooter, nog fraaier en trillende in de heerlijkste kleurenpracht bij het volle zonnelicht!... Pas op! - pas op! - die is àl te groot... verg niet te veel van het geluk!... De verrukte eigenaar van dit wonder schept even adem en ziet op van zijn zaligen schat - waar is de heerlijkheid gebleven? Och, de dood blaast altijd mede, en de tijd niet het minst. - Ginds staat weêr een ander, in verrukking over de wonderbare spiegelbeelden, die hij ontdekt in zijn bel; hij ziet zich zelf, hij ziet zijne makkers, herkent het huis en de geheele omgeving; welk een wonderwereld in die bel! Daar komt een moedwillige hand en schept hem spottend de bel van zijn pijp, om er zelf al heel weinig genot van te hebben. Maar hij heeft hem toch beroofd, en roemt nog op zijne behendigheid. De beroofde sluipt weg, om in een stil hoekje zijn droefheid te verbergen. Blaas nieuwe bellen, mijn kind, en ween er niet over! Er is nog meer zeepsop in de wereld. Och neen, zoo fraai zal hij er nooit meer een blazen, zóó schoon als die ééne! - zóó heerlijk heeft hij er nooit een gezien, en die ééne werd hem geroofd...</p>
<p>Neen, 't is niet alles vreugd op de speelplaats des levens. Onder de groote en kleine bellenblazers is het alles eener-<pb n="110"/>lei. De een blaast zijn bellen stilletjes in een windvrij hoekje, om er zich geheel alleen in te verkneukelen - een tweede loopt steeds de bellen na, die anderen voor hem blazen. Hij ijlt ze na door heg en struik, en als hij ze grijpt... dan zijn ze gebroken... Daar ginds is een bellenblazer veroordeeld om altijd bellen met een geweldig aanhangsel voort te brengen; zij hebben een nasleep van kleine belletjes, alsof ze voor komeet wilden verschijnen. Ze zijn als de vliegers, waarvan de staart te zwaar is, ze stijgen niet hoog; hij kan ze de lucht maar niet inkrijgen met zooveel familie, terwijl ze zijn makkers daarentegen steeds ontsnappen en al boven de takken der boomen wegzweven vóór hij den tijd heeft gehad ze genoeg te bewonderen. Daar vliegen zij van hem voort, daar stijgen ze omhoog, hij strekt vergeefs de handen uit - ze keeren niet weêr - en toch gaat hij altijd maar voort om nieuwe te maken...</p>
<p>Is dat niet des werelds beeld? Zijn het niet onze wenschen, onze plannen, onze ondernemingen, die daar heen vliegen? Hebben onze idealen, onze illusiën ons niet eenmaal als tooverspiegels in zonneglans tegengestraald, waarin wij een verheerlijkte wereld, een gouden toekomst aanschouwden? Snellen de jaren en dagen daar niet over ons voorbij als de weggevlogen waterbellen, die wij over ons hoofd hebben geworpen? Waar zijn ze, de dagen van jeugd en kracht, de dagen van genot en vreugde? Maar ook de nachten van pijn en hartzeer, van kommer en nood? Verdwenen als de waterbellen onzer kindsheid, met ons gelach en ons gejuich, onze tranen en ons wee! Verdwenen als de schaduw van een droom... En toch zijn er sommige zeep-<pb n="111"/>bellen geweest, die wij nooit vergeten zullen, wier glansrijke beelden nog levendig voor onzen geest staan, al gedenken wij ze met een weemoedigen glimlach.</p>
<p>Wat zullen wij op den oudejaarsavond doen, als de groote waterbel van het jaar, die we zoo snel hebben zien zwellen en groeien, met den laatsten klokslag van ons pijpje vliegt? - Wij dompelen het terstond weêr in het borrelende schuim en begroeten elkan der met versche waterbellen - zoo schitterend als ooit... Wij kunnen het bellenblazen immers niet laten?</p>
<p>Blaast dapper voort, gij jonge van jaren - blaast lustig door, gij oude van dagen! Werp uw pijpje niet wrevel en moedeloos weg, omdat uw bellen altijd weêr breken of verre van u heen vluchten. Blaast altijd voort - gij zult het schoone eindelijk zien, en het zal u verblijden - al zijn uwe bellen duizendmaal gebroken - het schoone is eeuwig!</p>
<p>Maar is al ons werken en streven dan zoo nietig als dit vluchtig kinderspel? Blijft er dan niet meer van al ons zwoegen en sloven over, dan dat vochtige kringetje, dat ons aanwijst dat hier en daar een zeepbel is gebarsten?</p>
<p>Hoe pijnlijk de bekentenis ook valt, de waarheid zegt: verootmoedig u, trotsche mensch! Gij doet waarlijk niet meer op aarde dan waterbellen blazen, en van al uw arbeid en al uw heerlijkheid blijft ten slotte niet meer over dan van deze. En wat blijft er van u zelf? De bel springt, de ademtocht is ontsnapt, die de schoone vorm tot een schitterenden spiegel maakte, waarin hemel en aarde zich een oogwenk hebben weerkaatst...</p>
<p>Wat zijn wij anders dan nietige waterbellen! De een
<pb n="112"/>
zweeft maar wat hooger, de ander drijft wat verder, de een barst tegen een bloeienden tak, de ander tegen een vermolmde goot. De een stijgt statig naar de wolken, de ander valt haastig in het slijk - springen doen ze allen, na wat langer of wat korter gespiegeld en geschitterd te hebben, gezien of ongezien, bewonderd of onopgemerkt. Enkelen worden groot, zeer groot; zij baden zich verwonderlijk lang in zonnegloed en regenboogskleuren; zij wiegen zich weelderig en welbehaaglijk, als schoone bloemen aan den stengel; het schijnen vruchten uit een etherische wereld... Wacht eens! Ja wel; 't is ook slechts schuim, volmaakt als al de anderen; de lucht trilt - weg is hij gevaagd als de kleinste en de geringste!</p>
<p>Zoo is de grootheid van menschen en menschenwerken onder de zon. Wie is uw bouwmeester geweest, wonderwerken van kunst in de wildernissen verscholen en in vergetelheid bedolven? Waar is de heerlijkheid van Memphis, van Athene, van Rome, van Jeruzalem?</p>
<p>Waterbellen, die nog een kring hebben nagelaten, waaruit een stem tot ons zucht van ijdelheid der ijdelheden! Ook al stellen wij onze werken op de rotsen of in de rotsen, een adem der verderfenis waait over de aarde en blaast er in, opdat geen vleesch roeme in het stof.</p>
<p>De wereld gaat voorbij als een waterbel. Maar wat nood! Weten wij niet dat de tegenwoordige huishouding der aarde zich opbouwt van het puin van eene vroegere huishouding, en dat al onze heerlijkheid bestemd is om op hare beurt als af braak gesloopt tot den aanbouw van een volgende periode te dienen, die ongetwijfeld volmaakter zal zijn dan deze?</p>
<pb n="113"/>
<p>Wat is deze planeet anders dan ééne van de myriaden waterbellen, die de Almacht als levende zaden in de ruimte heeft gestrooid? Op Haar wenk ontkiemen en ontvonken zij, op Haar wenk wordt hun licht donkerheid en zij verdorren als het welkende loover.</p>
<p>Bedroef er u dus niet over, dat de mensch van eene vrouw geboren kort van dagen en zat van onrust is, dat hij ontluikt als een bloem en verdwijnt als een schaduw, en dat de vergankelijkheid heerscht over alle zienlijke dingen. Laat de wereld voorbijgaan met al hare begeerlijkheid. Drijf zorgeloos voort, gij broze zeepbel van dit aardsche leven, tot gij na langer of korter dobbering uitéén spat in de golven van den tijd. Geen atoom gaat verloren, hoeveel minder een geest bestemd voor eeuwigheden, bestemd om getuige te zijn van de eindelooze volmaking der schepping, de ontwikkeling van het plan en het rijk van God.</p>
<p>Daar is Een in hoogheid gezeten, die alleen onverderfelijkheid bezit, en gij zijt Zijn kind. Wees gerust: Zijner is de kracht en de macht en de heerlijkheid, in eeuwigheid.</p>
</div>
<div type="chapter">
<pb n="114"/>
<head rend="h3">Uit den mond der jonge kinderen.</head>
<p>De zondagsklokken galmen melodisch in de frissche morgenlucht over de stad, en de kerkgangers maken hun berekening om op het juiste tijdstip gereed te kunnen zijn, terwijl andere lieden dat geluid nauwelijks opmerken of het zich in het minst niet schijnen aan te trekken.</p>
<p>Zoo gaat het den jongen dokter G., die in zijn luchtig huisjasje aan zijn schrijftafel zich geinstalleerd heeft, om boek te houden en te lezen en verder te laten luiden wat luiden wil. Voor hem klinkt die metalen roepstem niet. Moet hij niet de gansche week door vroegtijdig het huis verlaten en voor iedereen gereed staan, die hem over allerlei reëele en ingebeelde kwalen wenscht te raadplegen? Dit is nu eens zijn tijd, de klokken mogen luiden zoo hard zij willen.</p>
<p>Toch is hij niet zoo geheel in zijn werk verdiept; hij neemt het voor 't minst nog zoo ernstig niet op, of de ‘springende gedichtjes’, die in het nevenvertrek gekleed worden, huppelen bij wijlen eens even naar hem toe of kijken lachend door een reetje van de deur
<pb n="115"/>
om een kushand op te vangen. De jeugdige Mama heeft handen vol werk gehad met het kindermeisje, om de kleine jolige groep in de zondagskleêren te helpen, en nu maakt zij zich gereed om ter kerk te gaan; want voor <hi rend="spat">haar</hi> hadden de zondagsklokken een welluidende stem, die haar opwekte en opriep om op te zien naarden hooge en te midden van de nietigheden van dit vluchtige leven aan een hooger bestemming te denken met een heerlijk en verheffend voorgevoel.</p>
<p>Het was haar eene stille smart, dat haar echtvriend, dien zij overal zoo gaarne aan hare zijde zag, alleen in het huis des gebeds haar nooit verzelde; maar zij bleef bij hare vaste gewoonte volharden om regelmatig ter kerke te gaan, zonder hem daarom ooit om zijn te huis blijven lastig te vallen.</p>
<p>Terwijl zij nog even de laatste hand aan haar toilet legt, dribbelt haar oudste meisje om haar heen en zegt eensklaps, haar smeekend met beide armpjes omvattend:</p>
<p>‘Mamaatje lief, wanneer mag ik dan toch eens met u meê naar de kerk?’</p>
<p>‘O, nog lang niet!’ roept een bijdehandte dreumes, die een jaar jonger is, ‘dan moet je nog wel vier maal jarig worden; is het niet, mama?’</p>
<p>‘Neen,’ herneemt de andere, ‘dat geloof ik niet, want ik kan heel lang stil zitten. Ik heb verleden week nog het orgel hooren spelen; toen zat ik ook heel stil naar de engeltjes te kijken, die rondom het orgel staan, met opgeheven vleugeltjes; ik vond het er wat mooi en pleizierig.’</p>
<p>‘Ja, maar dat is heel iets anders als des Zondags,’
<pb n="116"/>
antwoordde de moeder, ‘als er gebeden en gelezen en gezongen wordt, en als er van den goeden God en van den hemel wordt gesproken; gij zoudt u vervelen.’</p>
<p>‘O neen, mama, ik verveel mij nooit als u ons daarvan vertelt; en zitten wij dan niet stil als muisjes?’</p>
<p>‘Ja, dat doet ge, maar gij zoudt toch niet begrijpen wat daar in de kerk gesproken wordt; en daarom moet ge wachten tot gij grooter en vooral verstandiger zijt geworden. Ik verlang ook zelf hartelijk mijne meisjes aan mijne zijde te hebben; dat zal veel aangenamer voor mij zijn dan altoos alleen te gaan.’</p>
<p>Onwillekeurig ontsnapte haar een zucht en vlogen hare blikken naar den dokter, dien zij door de half open staande deur, in zijn armstoel geleund, dood op zijn gemak zag zitten rooken met een tijdschrift in de hand.</p>
<p>Of de kleine Anna moeders oogen volgde, of het kinderhart sympathetisch het leed van de moeder voelde, maar plotseling vliegt het kind weêr de moeder in de armen. Men kan het haar duidelijk aanzien dat haar daar iets vreemds in de gedachte kwam, want met een hoogen blos vroeg zij, ter sluiks naar den dokter kijkende:</p>
<p>‘Maar papa dan? waarom gaat hij niet met u mede?’</p>
<p>‘Wel neen,’ zei de tweede snapster, ‘mannen gaan immers nooit naar de kerk; die mogen ook niet.’</p>
<p>‘Is dat waar, mama? Waarom mogen de mannen niet naar de kerk? Wil onze lieve Heer dat niet hebben? Houdt onze lieve Heer niet van de papa's, mama?’</p>
<p>Met al deze vragen dreven de kleine kleuters mama niet weinig in de engte, en zij antwoordde bedremmeld:</p>
<p>‘O ja wel, lieve kinderen, ja wel; maar de papa's...
<pb n="117"/>
ziet ge... de papa's... hebben het soms erg druk... en dan...’</p>
<p>‘Hm! Hm!’ klonk het nu uit de studeerkamer - ‘hm! beste vrouw, ik zou heden wel met u mede kunnen gaan, mits gij twee minuten op mij wilt wachten,’ riep de dokter, opspringende en zijn schrijftafel sluitend.</p>
<p>‘Wel vijf en tien minuten,’ antwoordde de jonge vrouw, zonderling verrast, ‘en zoolang tot gij geread zijt.’</p>
<p>In een oogwenk was de dokter gekleed, omarmde zijne kleine lievelingen en bood zijn vrouw den arm, om haar voor de eerste maal na hun trouwdag naar de kerk te vergezellen.</p>
<p>Zij was onthutst en durfde over dit verschijnsel niets vragen. De dokter scheen ook liever niets te zeggen over zijn snel besluit. Zij spraken over het mooie weder en de zoele lucht, tot zij in de kerk door de plaatsbewaarster gescheiden werden.</p>
<p>Mevrouw G. betrapte zich onder de preek gedurig op eenige afdwaling van gedachten, en zij zag telkens die onschuldige engelenkopjes van hare kleintjes voor zich, die met de onnoozelheid van hare rozenlipjes zulk een groote overwinning behaald hadden.</p>
<p>Bij de deur der kerk zag zij den dokter staan; zij bespiedde de uitdrukking van zijn welbekende trekken al uit de verte. ‘'t Schijnt hem nog al goed bevallen,’ dacht ze met hoop; ‘hij ziet er zoo tevreden uit.’ En toen zij weêr aan zijn arm huiswaarts keerde, kon zij het toch niet laten eens te vorschen, of hij eenige voldoening van zijn kerkgang had.</p>
<pb n="118"/>
<p>‘Ik moet bekennen,’ antwoordde hij glimlachend, ‘dat ik zeer slecht geluisterd heb naar de preek, want ik had heel wat tot mij zelf te preeken over den tekst, dien mijn kleine kinderen mij te verwerken medegegeven hebben. Ik voelde dat er op die onschuldige lipjes een hooge waarheid, een scherpe bestraffing zweefde, en ik ging om hunnentwil mede; ik geloof dat ik het aan hen verplicht ben. Gij kent mij genoeg om te weten dat ik niet ongodsdienstig ben; maar ik ben het kerkgaan ontwend. Als student schaft men dat af, uit bluf, om bewijs van zijn verheven standpunt te geven, en later heeft men gewoonten aangenomen, die men liever niet opoffert, en men wil niet voor een kwezel aangeschreven staan. Maar nu ik daar in die bank ter zijde van u stond, keek ik langs mijn hoed heen, naar u. Ik zag u het hoofdje zoo ootmoedig en eerbiedig buigen, ik las op uw vroom gelaat wat er in uw ziel omging, ik voelde dat gij voor mij en voor onze kinderen uwe vurigste wenschen tot God opzondt, en ik had wel aan uwe zijde willen knielen, als ik zoo had kunnen bidden als gij.’</p>
<p>Sedert zag men dokter G. tot in zijn hoogen ouderdom, hoe druk zijn praktijk ook zijn mocht, zoo geregeld mogelijk met zijn gezin ter kerk gaan, en zoo vaak hij het voorval vertelde dat hem van zijn onverschillig aanwendsel terugbracht, betuigde hij tevens hoe gelukkig hij zich gevoelde tot de eerbiedwaardige gewoonten zijner ouders te zijn wedergekeerd, waarin hun zegen nog scheen te rusten op heel zijn huis.</p>
</div>
<div type="chapter">
<pb n="119"/>
<head rend="h3">Gebreken.</head>
<p>Wie heeft er niet mede te tobben? - Onze eigen gebreken, och, wat hebben zij al bittere druppels in onzen zoetsten beker gemengd! Wij hebben er onder geleden, veel geleden - maar hebben wij ook gestreden, volhardend gestreden?</p>
<p>Maar wij hadden immers al onze strijdkracht noodig tegen de gebreken van anderen? Waren wij daar niet mede geplaagd geweest, ja, dan zouden wij tijd en gelegenheid, kalmte en helderheid bezeten hebben om ons zelf den splinter uit de vingers te plukken, misschien ook den balk uit het oog te werken...</p>
<p>Dwaling, zelfmisleiding. De gebreken van andere menschen hadden de wetsteen onzer deugden kunnen worden, als wij ons standpunt zuiver hadden weten te bewaren van elke opwelling onzer eigenliefde en ijdelheid.</p>
<p>In eene wereld van volmaakte wezens zouden wij op den lagen trap, waarop wij, kinderen des stofs, nog staan, niet gevormd en ontwikkeld kunnen worden.</p>
<p>IJzer scherpt men met ijzer; alzoo is het aangezicht des menschen tegen zijn naasten - zegt de wijze koning.</p>
<pb n="120"/>
<p>De gebreken onzer broederen zijn de thermometers, waarop wij kunnen waarnemen hoe het met de temperatuur van ons eigen gemoed gesteld is.</p>
<p>Zij zijn de spiegels der waarheid en der rechtvaardigheid, indien het ons om zelfkennis te doen is.</p>
<p>Niemand kan zich zelf leeren kennen in de kluis der woestijn, of zal op een eenzaam eiland in den oceaan te weten komen hoe het met zijn inwendige krachten staat. Alle raderen zijn vastgezet, de machine is in rust. Maar laat de volle stoomkracht des levens los, neem weg de belemmeringen, die den stilstand geboden, en gij ontdekt het aanstonds of hier wat hapert, of daar wat is versleten of iets ontbreekt.</p>
<p>Vruchteloos vleien wij ons met de gedachte, dat wij veel beter zouden zijn, als wij maar door betere menschen omringd waren. En ja, het is onbetwistbaar dat de zonden elkander ook scherpen en aanvuren, evenals de deugden; maar toch ook dit is een blinddoek, dien wij onszelven voorbinden. De pook doet de vonken uiteenspatten, de blaasbalg jaagt de asch hoog op, maar als er asch noch vuur aanwezig was, bleef er niets op te jagen.</p>
<p>Diepe blikken zouden wij dagelijks in ons binnenste kunnen slaan, indien wij strikte contrôle hielden op de oordeelvellingen, die wij over de fouten onzer naasten uitspreken, en vooral op de gemoedsgesteldheid waarin wij dat doen. Zijn wij bedroefd, of verheugen wij ons, omdat onze naaste verkeerd is? Voelen wij medelijden of toorn wanneer hij dwaalt? Achten wij onszelf niet tienmaal beter en voortreffelijker, omdat wij de gebreken van onzen buurman of huisgenoot niet hebben? -
<pb n="121"/>
En toch, wanneer wij onze eigen gebreken eens zoo leelijk, zoo lastig, zoo gevaarlijk vonden als die van anderen; wanneer zij ons met zulk een diepe verachting en af keer vervulden, wanneer wij er zoo onverbiddelijk tegen te velde trokken, - wij zouden in korten tijd geheel andere menschen zijn geworden. Immers het zijn juist de kranke, zwakke plaatsen in ons eigen gemoed, die zoo pijnlijk worden aangedaan door de botsing met de zwakheden van anderen, die wij, als wij zelf rein en gezond waren, niet zoo smartelijk zouden voelen. Onze verborgen hartewond maakt ons zoo prikkelbaar, onze innerlijke krankheid zoo weekhartig. Indien wij zelf sterker waren, zouden wij de zwakheid van anderen lichter kunnen dragen. Met welk een kalme liefde zouden wij terecht wijzen; met welk een helder inzicht waarschuwen en overtuigen; terwijl wij thans, zelfs bij onze poging om anderen te verbeteren, dikwijls bewijzen hoe verre wij zelf nog van het ideaal des menschen verwijderd zijn. Gebreken van anderen aan te wijzen zonder daarbij te zondigen, te bestraffen zonder aanmatiging, te berispen zonder hoogmoed, fouten te gispen zonder bitterheid, gebreken te zien en niet te verflauwen in de liefde, zonden in anderen te bestrijden zonder onze eigen zonden te kweeken - voorwaar, het is niet velen onder ons gegeven dit te bereiken! - Laat ons trachten de fouten van anderen zoo zacht en verschoonend te beoordeelen als wij gewoon zijn het onze eigen gebreken en tekortkomingen te doen. Immers wij vallen ons zelve niet hard over elke kleine achteloosheid, onvoorzichtigheid, onhandigheid. Wij wanhopen niet terstond aan geheel
<pb n="122"/>
ons karakter, omdat wij in één verkeerdheid vervielen? - Wij werpen ons zelf niet ganschelijk weg voor één misslag? - Let eens op in het dagelijksch leven, of wij niet telkens met tweeërlei weegschaal wegen? - Wat maakt het uit, als we zelf iets breken, iets bemorsen of beschadigen? - Als wij iets vergaten of te voorbarig gesproken hebben of iemand laten wachten, dan beteekent het niets en valt het licht om ons in eigen opinie vrij te spreken. Maar laat een ander datzelfde overkomen - hoe vreeselijk lomp en ongeschikt, hoe wanhopig onbedachtzaam is hij dan in onze schatting! En begaat hij gedurig weder dezelfde verkeerdheid, struikelt hij meerma len over een steen des aanstoots, of bezwijkt hij eindelijk voor een verzoeking - o dan is er geen goed haar meer aan dien man, geen hoop meer op die vrouw, geen verzachting, geen verschooning, geen genade. - <hi rend="spat">Schuldig</hi> vonnist ons onverbiddelijk oordeel over hetzelfde geval, waarin wij ons zelf wel degelijk zouden trachten vrij te pleiten. Wij weten immers dat wij het zoo kwaad niet meenden! - dat wij geen vooraf gemaakt plan volgden - geen voornemen hadden iemand te bedroeven of te benadeelen... Wij zijn onschuldig, of zeer licht te verontschuldigen, en voeren alle mogelijke verzachtende omstandigheden aan tot onze verschooning.</p>
<p>En toch is dit zich-zelf-vrijspreken, dit zich-zelfrechtvaardigen à tout prix, een van onze gevaarlijkste gebreken; want die neiging belet ons ooit tot zelf kennis, tot berouw en verbetering te komen - en de zelfverblinding voert tot de verharding.</p>
</div>
<div type="chapter">
<pb n="123"/>
<head rend="h3">Edelmoedigheid.</head>
<p>Indien de edelmoedigheid een deugd ware, die wij alleen jegens onze vijanden hadden te beoefenen, dan zou zij in menig kalm gezin, dat nooit met eenige vijandelijke aanvallen van buiten te worstelen heeft, of in elk rustig menschenleven, dat niet door kuiperij en snoode aanslagen geschokt is, al een zeer kleine plaats behoeven in te nemen. Zij zou een soort van pronkwapen of fraaie gedenkpenning gelijk zijn, in een foudraal bewaard, om alleen bij extra gelegenheden voor den dag gehaald te worden.</p>
<p>In de rustige dagen die wij mogen beleven en te midden van beschaafde zeden, komt het zelden voor, dat schoone woord der Schrift op breede schaal in beoefening te brengen: ‘Bid voor degenen die u geweld aandoen, zegen die u vloeken, doe wèl dengenen die u haten en u vervolgen.’ Wie kan deze verheven voorschriften lezen, zonder eerbied te gevoelen voor de hooge majesteit van Hem, die zoo sprak. Ja, ik heb jonge
<pb n="124"/>
harten gekend, die zoodanig door de grootheid van die woorden waren getroffen, dat zij, er door overmeesterd, zich opgewekt voelden om uit te roepen: ‘Ja, zoo zullen wij ook doen! dat is groot en schoon!’ Ik heb jongelieden zoozeer met de deugd van edelmoedigheid zien dwepen, dat zij er verzen op maakten en gaarne eens een geduchten vijand zouden hehhen gehad, die hen bitter vervolgde, alleen om hem door hunne schitterende grootmoedigheid te kunnen overstelpen en, zooals de Heilige Schrift het noemt, vurige kolen op zijn hoofd te mogen hoopen.</p>
<p>En toch, deze opgewonden gemoederen konden zich in hetzelfde oogenblik in liefdelooze en ondankbare handelingen vergeten jegens personen, die hun geen kwaad, maar wel goed hadden gedaan, en dus geenszins vijandig waren.</p>
<p>Het is eene grove dwaling, die echter zeer algemeen is, dat men lichter in het groote getrouw zal zijn dan in het kleine. De grootheid van ziel, die tot de ververvulling van dit gebod van Jezus wordt vereischt, is lang niet alledaagsch, en wie nog onedelmoedig voor vrienden en huisgenooten kan zijn, die droome niet dat hij tot zoo iets verhevens wel in staat zou wezen als hier bedoeld wordt. Het is eene merkwaardige zelfmisleiding, waaraan ons hart àl te licht onderhevig is, dat wij altijd gelooven die deugden te bezitten, die nog nooit op de proef gesteld zijn geworden; ja, wij vleien ons dat wij getrouw zouden zijn als er een groote verzoeking tot ons kwam, en dat wij die met verontwaardiging zouden afwijzen, terwijl wij terstond voor de kleine bezwijken en voet voor voet terugdeinzen bij ieder eisch tot een kleine zelfverloochening.</p>
<pb n="125"/>
<p>Voorwaar, het gemoed dat in staat is Jezus te volgen - in het diepe spoor van edelmoedige vergeving Hem na te treden - wie kan weldoen aan wie ons mishandeld en gegriefd hebben - wie kan bidden voor degenen die liegende kwaad van u spreken, die dàt kan, is een groot en heerlijk wezen, en heeft het reeds ver gebracht in de navolging van den Heiland.</p>
<p>Wilt gij weten hoe ontzettend groot en bewonderenswaardig die edele ziel is, voel het dan maar eens, hoe zwaar en bang het u valt een geringe verongelijking te dragen, ze in stilte te verkroppen zonder links en rechts om u heen te slaan - een krenkende miskenning van uwe goede reine bedoeling te dragen - een kleine beleediging over het hoofd te zien... Een weinig veronachtzaming of verkoeling van den kant uwer vrienden wordt door u vergolden door onheusche bejegening of scherpe woorden, weerbarstig pruilen of onhandelbare stijfheid. Gij vergeldt elken koelen blik met nog veel norscher en toorniger blikken; voor elk bits woord hebt gij zes andere gereed; voor één moment van smart, onbedachtzaam of onwillekeurig of bij overijling u aangedaan, kwelt gij een ander vele uren, ja dagen zelfs... Waar is nu de edelmoedigheid?</p>
<p>Hoe noemt gij het, een zwakkere te laten tobben, omdat gij te traag zijt toe te schieten, of uw boek of uwe liefhebberij of uw genot even op te offeren? Hoe moet het heeten, als de krachtige zijne sterkte misbruikt, als de broeder de zuster, de oudere den jongere niet te hulp komt? Waar blijft de edelmoedigheid, als ge door opzettelijk uwe meerderheid te toonen een ander overschaduwt, als ge u
<pb n="126"/>
vermaakt met eens anders minderheid, hulpelooosheid, verlegenheid of schaamte? Waar blijft de edelmoedigheid, als gij u haast te zeggen wat gij weet dat een ander leed zal doen of kwetsen? Waar is de edelmoedigheid, als gij met een gebrekkige spot? - als gij den doove, den blinde, den kreupele belacht, of als gij den arme versmaadt? - als gij iemand noodeloos teleurstelling veroorzaakt, dien ge te onbedacht met een belofte hebt gevleid? Waar is de edelmoedigheid bij hem, die zich in eens anders leed kan verblijden, die niet spreken kan zonder een ander te benadeelen in de opinie van vrienden of verwanten, en nu en dan schamper zegt: ‘Dat is nu juist goed, dat dit lot dezen of dien treft; nu ondervinden zij het eens!’ Waar is de edelmoedigheid, als de afwezende, die zich niet verantwoorden kan, wordt beschuldigd? als men steeds het ergste denkt, het slechtste gelooft, en elk overijld woord als een voorbedachte misdaad annrekent? - Is het niet onedelmoedig, om uw vernuft of uw kennis tot een roede te maken om anderen mede te slaan of te kwellen?</p>
<p>De onedelmoedigheid heeft duizend vormen in het dagelijksch leven. Vooral onder den naam van ‘plagen’ wordt ze soms zoo boosaardig en laag, dat ze den geheelen mensch ontsiert, al was hij overigens voortreffelijk en beminnelijk.</p>
<p>Hoe onedelmoedig, ja hoe wreed kan het zijn uwe voorrechten op te sommen voor den min begiftigde; uwe rijkdommen uit te stallen voor den arme; uwe kracht te roemen tegenover den zwakke. Van alle macht, bezit of rang kan men zeggen: Gij zoudt die macht of
<pb n="127"/>
dat goed niet hebben, als het u niet van boven gegeven was. Daarom legt elk talent en ieder voorrecht ons een hooge verantwoordelijkheid op. Alles wat wij zijn, wij zijn het door God; al wat wij hebben, 't is Zijne gave. Wat deden wij, om ons in het bezit te stellen van al die krachten, vermogens en voorrechten, die wij genieten? Immers niets? - 't Zijn allen geschenken van den alleen wijzen Lotsbedeeler. En zouden wij zooveel ontvangen hebben, om het zelfzuchtig voor ons zelf alleen te bezitten en er den minbedeelde nog mede te tergen? Verre van daar. Door de veelheid onzer voorrechten zijn wij te meer schuldig onzen naaste te dienen.</p>
<p>Edelmoedigheid is de echte adeldom der ziel, edelheid van gemoed; zij blijft steeds vreemd van alle lage roerselen en armzalige beweegredenen, verachtelijke nevenbedoelingen of kleingeestige bijoogmerken, en stelt tot groote daden in staat.</p>
<p>De edelmoedige schroomt niet oprecht en rond eene dwaling te belijden, een ongelijk te bekennen, ten einde daardoor een pijnlijke spanning te breken of vijandschap of verwijdering te voorkomen. Een edel hart aarzelt nooit te zeggen: ik heb gefaald; het belijdt de schuld en beijvert zich het leed te verzachten, het recht of de schade te herstellen, den onschuldige te rechtvaardigen, al moet hij daarbij eigen dwaling belijden. De edelmoedige trekt steeds partij voor elken verongelijkte, stelt zich in de bres voor elk die verkeerd wordt beoordeeld. Hij neemt het op voor den afwezige, die zich niet verdedigen kan, en stelt zich in de bres voor dengeen, waarop iedereen hakt en houwt. De edelmoedige kan eigen vreugd en ge-<pb n="128"/>not opofferen om een ander eens te laten genieten, en iets ontberen om het aan een ander te schenken. Hij kan altijd helpen, altijd iets missen en mededeelen; hij is de toevlucht van den bedroefde, de troost van weduwen en weezen, de vrederechter bij twistenden, de rechtverschaffer der verdrukten. Hij vat de lieden niet bij ieder onnadenkend woord; hij kan iets door de vingers zien en waardeert het goede hart en de welwillende bedoeling zelfs in het mislukte pogen; hij moedigt den zwakke aan bij zijn streven en slaat nooit iemands moed neder of bespot de gebrekkige, maar goed gemeende onderneming.</p>
<p>Reeds de oude profeten schetsen ons het beeld van de hoogste zedelijke schoonheid, als van een, die ‘het gekrookte riet niet zal verbreken, en de rookende vlaswiek niet zal uitblusschen.’</p>
</div>
<div type="chapter">
<pb n="129"/>
<head rend="h3">Op de bank in het plantsoen.</head>
<p>De nieuwe bank, was zelden ledig, die tegenover het fraaie bloemperk stond, dat de boschjes van sierlijke heesters zoo verrassend afwisselde in het stadsplantsoen, dat de leelijke en eentonige Amsterdamsche schansen vervangen heeft, waar een ouder geslacht zijn avondkuiertje of Zondagnamiddagwandeling deed, onder het sombere lommer van oude olmen, die met stijve lanen een gedeelte der stad omgaven, afgewisseld door aschhoopen en vaak versperd door touwslagers, die hier hunne lijnbanen aangelegd hadden, maar waar desniettemin menig bejaarde uit dezen tijd in zijne gedachten nog vaak zal omdolen, om ze in stille uren met de liefelijke beelden van kindsheid en jeugd gestoffeerd te zien.</p>
<p>Het was een snikheete Augustusdag; en daar het Zondag was, kwam al wat loopen kon naar buiten, om lucht, om adem te scheppen. Maar de blauwe hemel straalde slechts warmte af, zelfs nu de zon reeds begon
<pb n="130"/>
te dalen. Geen koeltje verfrischte de puffende, blazende en zwoegende wandelaars. De mannen liepen met de hoeden in de hand; de vrouwen waagden het de kinnebanden los te laten wapperen (want in die dagen verstond men het geheim nog niet om mutsen en hoeden met onzichtbare middelen aan het vrouwelijke hoofd te hechten). Alle kinderen waren vervuld met diep afgrijzen tegen de uitvinding der handschoentjes; en wie niet al te innig fatsoenlijk was, moffelde ze achter Moe, of de groote zus, of de kindermeid in den zak, of - had ze verloren.... Een verhoogde blos was het deel der gansche bevolking, die slechts voor één gevoel, voor ééne gedachte toegankelijk scheen, en elk gesprek met denzelfden volzin aanving - de verzuchting: wat is het warm!</p>
<p>De bank was vol met aardig klein goed, dat er open afkroop, elkander er op hielp en dan weer er af drong.</p>
<p>Twee mooie zwarte krulkopjes met schitterende oogen, wedijverden tegen die blondjes in vlugheid en dartelheid, en in hunne afwisselende standen en houdingen formeerden zij op en om en onder de bank de schilderachtigste groepen die eens kunstenaars oog verrukt zouden hebben. De bank was hun al wat zij wenschten en wat de kinderlijke fantasie er in zag. Voor den een was zij hobbelpaard, voor den tweeden een wagen, voor den derde een schip, voor den vierde een huis, voor den vijfde een kamer. Voor allen de kostelijkste gymnastiektoestel. In de enge woning hadden zij niet veel vertier, maar hier was lucht en licht, beweging en oefening, en zij joolden en stoeiden dan ook hoe langer hoe wilder,
<pb n="131"/>
tot er eindelijk één al juichende en springende tegen eene lange jufvrouw aanstoof, die met vasten tred op de bank toeliep, als op haar speciaal eigendom, en die ernstig besloten scheen zich daar ter plaatse te handhaven in hare rechten. Of de kleine man, die in zijn vaart op haar onverbiddelijke aannadering gestuit was en die in het zand tuimelde zich ook bezeerd had, dit scheen haar niet te bekommeren, en toen hij het waagde weer naar de bank terug te keeren ontving ze het bolwangige mannetje met een barsch:</p>
<p>‘Jou kwâjongen! is dat een mensch op de voeten trappen! - je moest je wat schamen om op Zondag zoo'n getier te maken!’</p>
<p>Een paar dreumesjes van vijf of zes jaar lieten zich, door een panischen schrik bevangen, plotseling van de bank glijden om er onder te kruipen, en keken schuin naar het zure gezicht van de grommende jufvrouw, die met veel gedraai en gezwaai bezit van de open ruimte nam, de kinderen, die nog waren blijven zitten, links en rechts een duw gaf om nog wat meer plaats te krijgen, en vooral om ze te beduiden dat ze behoorden heen te gaan nu zij was gearriveerd. Daar de kleinen echter ongevoelig bleken voor den indruk harer grootheid, plooide zij haar zwarte japon zoo breed uit als de niet zeer wijde rok maar toeliet, en zoo zat ze daar vierkant met een breeden bakerschoot neder om uit te blazen. Zij haalde een grooten witten zakdoek met breede zoomen uit den zak, om eerst zichzelf te bewaaien, en daarna de stof van hare everlesten halfhooge schoenen af te slaan. Toen schikte zij zorgvuldig
<pb n="132"/>
de plooien van haar bruinen omslagdoek met gele palmen, waarvan de tip slap en sluik tot op hare hielen nederhing, en die op de borst met een stevige speld was dicht gegrendeld; zelfs de franje scheen onder de tucht gehouden en stond recht in het gelid, alsof ze gestijfseld en gestreken was en voor alle dartele omkrullingen onvatbaar. De jufvrouw droeg een enormen zwart zijden hoed, die 't meest op een omgekeerden kolenemmer geleek en met zijn breeden luifel een afdak vormde boven de neepjes muts, die geen ander sieraad bezat dan dat zekere geultje in het midden - een diep neergaanden plooi boven den neus. - Al de kinderen op en bij de bank voelden eensklaps eene vreemde verandering; 't was of de lucht betrok en de zon achter den luifel van de jufvrouw schuil ging; alle pret was uit, en ze begonnen uit wrevel en verveling elkaar bij de ooren en bij de haren te trekken. Eindelijk rukte zelfs een snaakje den mooien strik van zijns broeders das los, waarop de mishandelde zijne stem verhief en vreeslijk begon te gillen.</p>
<p>De oudste broer, wiens magere leden erg uit zijn kleeren gegroeid waren, was met de herderzorg over de broertjes en zusjes en nog een paar buurkinderen belast, en in die betrekking had hij de bevoegdheid om de noodige vaderlijke tuchtiging uit te deelen door een tik op de misdadige hand te geven, waardoor N<hi rend="sup">o</hi> 2 nu ook uit alle macht begon te schreeuwen.</p>
<p>De jufvrouw in het zwart vouwde hare groote knokkelige handen en keek met weemoed naar hare nieuwe grijs katoenen handschoenen. Had ze die niet ontzien -
<pb n="133"/>
wie weet wat die kleine schelmen beschoren was geweest! - Men kon het haar aanzien, dat ze haar toorn opkropte, en de zwarte rnige wenkbrauwen werden zoo gramstorig saamgetrokken oyer de vinnige oogen, dat er een diepe plooi boven den brutalen dikken wipneus viel, die haar geel gezicht iets kwaadaardigs en dreigends gaf, dat door de kinderen terstond was opgemerkt en hun blijde zorgeloosheid had weggevaagd.</p>
<p>‘Wat kijkt ze leelijk!’ fluisterde de een.</p>
<p>‘Ze is valsch op ons!’ antwoordde zijn makker, en om elkander, wat op te beuren trommelden en schommelden zij nu om het hardst met hunne beenen tegen de bank.</p>
<p>‘Zal jelui ereis stilzitten en ordentelijk wezen? - goddelooze bengels!’ klonk het norsch vermaan, en het was of de geest van onwelwillendheid en kwelzucht, die uit de jufvrouw afstraalde, besmettelijk op de kinderen werkte en alle onwilligheid en ongeschiktheid in de kleine harten oppookte. De goddeloozen giegelden en schommelden dus steeds voort en weerden zich nog harder.</p>
<p>Bij die wippende bewegingen kwam ongelukkig een bestoven laarsje met de zwarte japon in aanraking...</p>
<p>En daar kwamen de poppen aan het dansen...</p>
<p>‘Jon lompe vlegel! jou vuile jongen!’ barstte de jufvrouw los met een gezicht als een furie, en daar deze loftuitingen met een fikschen stomp vergezeld gingen, tuimelde de kleine schalk in het zand, greep in het opkrabbelen zich werktuiglijk aan het heilig kleed van de jufvrouw, die nu verwoed opsprong en op het punt stond den misdadiger eens goed door elkander te
<pb n="134"/>
schudden, toen de grootste jongen, die op kleinen afstand met een makker stond om eene collectie zorgvuldig bewerkte kersepitten te bewondereu, manhaft op haar toe trad en met heel weinig consideratie zeide:</p>
<p>‘Nou jufvrouw, maak maar zoo'n beweging niet tegen dat kleine kind; is de bank niet net zoo goed voor ons als voor zulke katazen? - Komt maar mee, jongens, laat die oude tooverheks maar alleen brommen,’ ging de knaap verbitterd voort, die anders een recht goedhartige jongen was, maar door de neteligheid der kribbige jufvrouw nu ook de borstels opzette.</p>
<p>‘Leen me liever je totebel van een hoed, daar zou ik een mooie zooi visch mee kunnen vangen!’ 't Speet hem dat hij er niet meer van gezegd had; hij voelde een zekere behoefte aan afrekenen - en om zich voor 't minst nog een beetje meer op haar te wreken, riep hij haar nog na, terwijl de kleinen al omziende scheve gezichten trokken, en de groep schaterend achter het plantsoen verdween, terwijl de jufvrouw de wraak des hemels over de satanskinderen inriep.</p>
<p>‘O wereld! o wereld!’ zuchtte zij, ‘dat godvergeten geslacht ontziet zich niet een Christenmensch op den sabbat te molesteeren op 's Heeren wegen!..’</p>
<p>Een jong paartje, dat met zakdoeken zwaaiend luchtig kwam aanzetten, zonk lachend en buiten adem op de bank neder en had het bijster druk te zamen. Maar nauwelijks ontdekten de twee gelukkigen het koude strakke oog van het norsche gelaat, dat een verwijt scheen af te stralen over hunne jeugdige opgewondenheid, of zij maakten een lang gezicht tegen elkander en knip-<pb n="135"/>oogden over de strenge buurvrouw, die zij nu op hunne beurt van top tot teen in oogenschouw namen.</p>
<p>‘Wel, wel, waar zou ze dat benijdenswaardig model van hoed gekocht hebben?’ zei het meisje tot haar cavalier, terwijl ze met verbazing het antiek fatsoen van den grooten zwart zijden kolenemmer inspecteerde.</p>
<p>‘Ik zie dat aan voor een afgescheidene van de derde macht,’ zei het jonge mensch bedenkelijk het hoofd schuddend.</p>
<p>‘Of 't is een catechiseerjufvrouw uit de vorige eeuw, die de tijd heeft vergeten op te ruimen.’</p>
<p>De jufvrouw in kwestie zat nog altijd in klimmende ergernis over de booze wereld, vooral met het oog op die twee wereldsche kuikens met hun weelderigen opschik; want hij, de ondermeester der armenschool, pronkte met drie blinkende knoopjes in zijn overhemdje, en zij vertoonde allerlei geschitter van gitjes tusschen de lintjes en bloempjes, waarmede zij haar eigengemaakt hoedje versierd had. De jongelui voelden iets ongezelligs, iets beklemmends naast zich en stapten weldra op om weer vroolijk te worden. 't Was of niemand meer lust had op dat schoone plekje te komen toeven, sedert die barre vogelverschrikster daar had post gevat.</p>
<p>Daar komt eindelijk een burgervrouw aanzwoegen, bloedrood, ja purper is zij tot over haar hals, en haar bestoven kleeding bewijst dat ze een verren tocht heeft afgelegd. Afgemat nadert zij de bank en zet zich met een vertrouwelijken oogwenk en glimlach neder.</p>
<p>‘Lieve mensch,’ zegt ze vriendelijk, ‘dood moe ben ik! dood moe! O die banken! Dat is een weldaad voor
<pb n="136"/>
een wandelaar. Ik zegen den man die dat bedacht heeft!’ Zij heeft haar omslagdoek over den arm geslagen en sleept een zware groene katoenen parapluie met een rood randje mede, benevens twee mandjes, met een zakdoek saamgebonden om ze aan een hand te kunnen dragen. De onderzoekende, ja verwijtende blikken van de jufvrouw met de zwarte wenkbrauwen ontmoetende, voelt ze dat ze iets ter verantwoording dient uit te brengen.</p>
<p>‘Ik heb drie uur ver geloopen, en het is warmpjes van daag!’</p>
<p>‘Drie uur! en dat op den sabbat,’ herneemt de jufvrouw met een afkeurend snuiven en optrekken van den wipneus.</p>
<p>‘Ik heb den trein gemist, anders had ik van Halfweg mee kunnen sporen.’</p>
<p>De jufvrouw zucht en schudt geweldig niet den grooten helm, en zegt: ‘Ach dat trekken en reizen op den dag des Heeren! dat brengt een oordeel over ons arme volk! Die treinen! o, die treinen! die brengen er wat in het verderf! Met die pleiziertreinen rijdt de duivel mede...’</p>
<p>De reizigster is geheel onthutst van de zeggingskracht der spreekster en stamelt: ‘Ik ben van ochtend nog een eindje met de trekschuit gegaan.’ Maar dit verzoent de onverbiddelijke strafpreekster niet.</p>
<p>‘'t Is allemaal 't zelfde, waar je meê gaat. Maar zie je, <hi rend="spat">dat je gaat</hi> voor je vleeschelijke vermaking, dat de zondaar lust heeft in ij del vreugdebedrijf op den dag des Heeren en zijn lust niet stelt in de wet en de getuigenis.... dat...’</p>
<pb n="137"/>
<p>‘Wacht eens,’ herneemt de beschuldigde, ‘ik heb ordentelijk mijn godsdienst waargenomen; zoo is het niet met me. Maar ziet u, ik heb een dochter <hi rend="spat">buiten</hi>.’</p>
<p><hi rend="spat">Buiten</hi> dat is voor een Amsterdammer de algemeene en genoegzame geographische aanwijzing, die voldoende is om aan te duiden dat het bedoelde oord over de perken van de stads jurisdictie te zoeken is; al wat niet binnen het <hi rend="spat">tolhek,</hi> of den zoogenaamden <hi rend="spat">boom</hi> valt, dat is <hi rend="spat">Buiten.</hi></p>
<p>‘Ze is met een buitenman getrouwd, en nog heel jong. Zij heeft haar eerste kindje zwaar genoeg gehaald, en nu moest grootmoeder het toch komen zien. Ik verlangde zoo schrikkelijk! Maar door de week ben ik gebonden. Ik ben weduwe en onderhoud mijne kinderen door een winkeltje, dat heel lief opneemt; dus ik nam den eersten mooien zondag te baat en liet mij te vier ure <hi rend="spat">porren.</hi>’</p>
<p>Om de kracht van deze schilderachtige expressie te vatten, moet men het werk der porders van de hoofdstad in volle kracht gekend hebben. Geen Rotterdamsche, geen Haagsche wekker kan bij een Amsterdamschen porder halen. Met een dikken stok met ijzer beslagen, beukt hij de deuren van zijn patienten met het geweld van een verwoeden vijand, die niet schijnt te zullen aftrekken tot de paneelen van een splijten. Maar neen: klinkt er binnen op zijn bulderend: ‘<hi rend="spat">Heb je 't gehooroorrrd</hi>!?’ een <hi rend="spat">ja</hi>! dan gaat hij kalm zijns weegs, om een anderen slaper met zijn stormram op te schrikken. Zijn werk mag dus met recht <hi rend="spat">porren</hi> heeten.</p>
<p>De nog krachtige en gezonde grootmoeder had zich
<pb n="138"/>
voor deze gelegenheid dan ook eens laten <hi rend="spat">porren.</hi> Alweer een zonde van sabbatschennis in het oog van de jufvrouw met den helm, die de andere in hare argeloosheid trouw opbiechtte, terwijl de gehelmde statig voor zich het IV<hi rend="sup">de</hi> Mozaïsche gebod murmelde: ‘Noch uw os, noch uw ezel, noch uw vee...noch’...</p>
<p>‘Wat blieft u?’ hernam de andere. ‘Meent u of mijn dochter ook vee houdt? Niet anders als een geitje en een varkentje; koeien is maar moeien, zegt mijn zoon.’</p>
<p>‘Neen ziel! ik herdenk des Heeren geboden,’ met hare lippen smakkende over de diepte van onwetendheid der sabbatschenster.</p>
<p>De weduwe begreep den vollen omvang van de verontwaardiging harer metgezellin niet en ging goedhartig voort om de stilte af te breken:</p>
<p>‘Zeker ook gekerkt van daag? Want ik hoor wel, dat u voor het goeie bent.’</p>
<p>‘Driemaal onder het gehoor geweest!’ knikte de helm met een duchtigen smak en een hoog opsnuiven met den wipneus.</p>
<p>‘Neen, dat zou me te kras zijn; mijn hoofd is een beetje zwak, weet u; dan haal ik het een door het ander; en aan zoo'n kostlijke preek als ik van morgen gehoord heb, daar heeft een mensch de heele week zijn bekomst aan voor nabetrachting.’</p>
<p>‘Wien heb je gehoord?’</p>
<p>‘Ja den naam weet ik niet, maar 't was die dominé van <hi rend="spat">buiten</hi> die het kindje gedoopt heeft, ik heb het ten doop gehouden, een knap preeker was het - dat verzeker ik u. Hij drukte ons dat zoo innig op het ge-<pb n="139"/>moed om den Heer Jezus toch meer te volgen in zijn handel en wandel, in al zijn doen en laten.’</p>
<p>‘Och, arme ziel, ben je op zoo'n schrale wei geweest van klaterende eigengerechtigheid! Neen kind, in de Hervormde kerk is het net precies hetzelfde wie je hoort, want er deugt er geen een. Om de reine melk onvervalscht te drinken, moet je bij ons onder het kruis wezen; dan zou je tot ontdekkend licht komen op dat dierbare stuk van de sabbatten, die je nu als een blinde heiden ontheiligt met groote reizen te water en te land; en belast met pakkage als de jukdragende ezelin, daar de schrift van spreekt...’</p>
<p>Menigeen zou na zulke vleiende terechtwijzing zijn opgestoven. Maar de zachtmoedige weduwe was geheel onder de macht van deze beschuldigingen gevangen genomen en als gebonden. Zij had geen vlugheid of kracht van geest genoeg, en hare inzichten misten de noodige helderheid om zich voldoende te kunnen verweren tegen een onvoorzienen aanval, die als een hagelslag op haar arm hoofd en niet geheel gerust geweten neerstortte. Eenigszins onthutst en verward stamelde ze dus, aan haar bagage scharrelende: ‘Och, 't zijn maar kleine mandjes met vruchten, die mijne dochter me toestopte, want ik heb nog vier jongere kinderen thuis; en die parapluie was blijven staan van laatst. Ik heb er nu waarlijk dienst van gehad, want ik dacht: als ik je toch moet dragen, bescherm me dan meteen voor de zon.’</p>
<p>‘Mensch! ik hoor het wel, je hebt nog geen licht in je staat! Met zonneschermen te loopen om je aangezicht voor Gods lieve licht te verbergen!... net als de
<pb n="140"/>
malle wereld! Je holt als een blind paard in het verderf. Luister.’ Zij haalde een psalmboek uit den zak en zocht den cathechismus op. ‘Ik zal je de wet des Heeren voorlezen; die is heel nauw en scherp als een tweesnijdend zwaard, en je zal zien hoe schuldig een iegelijk daarvoor ligt die den sabbat breekt.’</p>
<p>De deemoedige weduwe luisterde eerbiedig naar den brommenden dreun waarmede de jufvrouw las, en werd zoo beschaamd en verlegen met de mandjes, dat zij ze ter sluips met de voeten onder de bank stopte en de parapluie met haar omslagdoek bedekte, alsof die medeplichtige nu ook het daglicht niet meer zien mocht, nu ze zoo'n grooten uitstap mee hadden durven volbrengen op Zondag.</p>
<p>En nu begon de jufvrouw haar nog een geleerd vertoog over de juiste lengte van een gepermitteerde sabbatsreis te doen, zoodat ze wel moest inzien dat het heelemaal mis met haar was.</p>
<p>‘Och!’ zuchtte zij steeds meer verslagen, naar een uitvlucht omtastende: ‘een mensch volgt dan maar zoo onbezonnen den drang van zijn hart; het moederhart spreekt... En...’</p>
<p>‘Het verdorven hart!’ mompelde de jufvrouw, ‘dat altijd vijgebladen plukt langs alle paden!’</p>
<p>‘Neen, ik heb alles in wijngaardsblad gepakt,’ hervatte de verbijsterde snel, die de beeldspraak van de jufvrouw niet vatten kon, waaraan deze toch zulk een enorme waarde hechtte, dat ze klaaglijk uitriep:</p>
<p>‘Ach, verstaat gij ook zelfs dat niet? Ik meen de vijgebladen van moeder Eva....’</p>
<pb n="141"/>
<p>De weduwe raakte nu geheel en al de kluts kwijt, het duizelde haar en zij hervatte gedeemoedigd:</p>
<p>‘Een mensch als ik heeft weinig tijd om te leeren en wat goeds te hooren; ik ben maar ongeleerd.’</p>
<p>‘En gij zult het toch met deze uwe oogen aanschouwen,’ galmde de jufvrouw met een holle stem, ‘als de oordeelen en gerichten over ons volk uitgestort worden die gereed staan te komen!’</p>
<p>Het angstzweet begon de weduwe uit te breken. Hoe graag was ze weggeloopen, maar zij had met hare kinderen afgesproken dat zij elkander bij deze bank vinden zouden. Zij moest dus onder de macht van dit somber orakel blijven, en geen uitweg meer wetende om haar te ontsnappen, deed ze de naïve bekentenis: ‘Ja, maar ziet u, ik geef me ook niet uit voor een <hi rend="spat">bekeerd mensch,</hi> daar scheelt nog veel aan; ik leef zoo maar stilletjes aan in eere en deugd met mijn kinderen en... en... en... we zijn toch geen Joden, zou ik meenen... De Joden...’</p>
<p>‘En wij hebben nog geen lust in de paden die naar Sion loopen,’ viel de andere in - ‘neen, geen lust in de kennis zijner wegen, en zoolang liggen wij nog in de gramschap en de verbolgenheid, ja, in de hittigheid des toorns.’</p>
<p>Het arme slachtoffer kreeg het al benauwder; zij bracht een klein gekleurd eau-de-cologne-fleschje voor den dag en bood dit reukoffer tegelijk als zoenoffer aan. Zij veegde, en veegde haar gelaat, en maakte zich steeds warmer en rooder. Gelukkig begon ze aan hare kinderen te denken, en keek eenigszins ongerust naar hen uit. De strenge boekpredikatie, die ze hier zoo ongezocht
<pb n="142"/>
had opgeloopen, drukte haar geweldig neer, meer da al de vermoeienis en hitte van den ganschen dag - en toch voelde zij diep in haar gemoed dat ze verongelijkt werd, al wist ze zich niet te verdedigen. De goede God zou het een arme moeder wel gunnen, om in het zweet haars aanschijns een geliefd kiud drie uren ver te gaan begroeten, had ze zoo gedacht. Ja, ze was zoo innig dankbaar geweest toen zij haar lief kleinkind mocht omhelzen. Zij had het zoo niet weten te zeggen, maar met tranen in de oogen had ze ten hemel opgezien, en daar was iets in haar ziel geweest als een psalm, iets dat jubelde en omhoog poogde te stijgen als de geur van een dankoffer. Maar de wet, die de jufvrouw haar voordreunde, was toch Gods wet, en die maakte het haar bang. En die God van de jufvrouw met den helm was zoo hardvochtig en toornig, om voor Hem te vluchten en nooit naar zijne nabijheid te verlangen...</p>
<p>Onder de wandelaars scheen met het vallen van den avond meer neiging te ontstaan om zich eens neder te zetten. Dit ontging de theologiseerende jufvrouw niet, en zoodra er iemand was opgestaan, ging zij zoo ruim en breed zitten, dat het scheen alsof er geen plaats meer overschoot.</p>
<p>Midden tusschen de wet en de profeten door zette zij, tot verbazing van de eigenares, de geincrimineerde sabbatschennende mandjes met eigen hand weer op de bank, om een barrièrre te vormen en die maar voor de voorbijgangers ontoegankelijk te doen schijnen. Eensklaps begint ze zich nog breeder uit te stoelen, en zegt snel tot de weduwe: ‘Zitten blijven, hoor! zitten blijven!’</p>
<pb n="143"/>
<p>Daar naderen een paar hoogbejaarde keurig nette burgerluidjes. De man keek met veel kommer naar de op zijn arm steunende gade, die heel sukkelig kwam aanstrompelen, voetje voor voetje. Ze zijn beiden doodaf, dat ziet elk hun aan. ‘O God dank!’ roept de grijsaard, met een blijden lach op het vriendelijk gelaat; ‘daar zie ik een bank, een bank! Houd nu maar moed, mijn oudje.’</p>
<p>‘Och, och! de bank is vol!’ zuchtte de hijgende zwaarlijvige oude vrouw met een uitdrukking van angstige vertwijfeling op de bevende trekken, want zij scheen op het punt van te zullen bezwijmen.</p>
<p>De eigenares van de mandjes krijgt nu het oude paar pas in het oog en wil ook in het eigen moment opspringen om plaats te ruimen. ‘Blijf toch waar je bent, mensch!’ riep de ander, met een forschen ruk aan haar japon haar weer op de bank trekkende.</p>
<p>‘Och! die stumpert kan niet verder!’ riep deze meewarig en tegelijk begon zij den zoo angstig naar een rustpunt rondzienden ouden man al troostrijk toe te wenken; want de vrouw was al te zeer door de warmte bevangen om dit gebaar op te merken.</p>
<p>‘Laat ze maar stil passeeren!’ beet de andere haar sissend toe. ‘Er zijn ginds nog meer banken, en we zitten hier zoo kostelijk - ik wijk voor niemand.’</p>
<p>‘Ja, maar dat oude dikke mensch kan die gindsche bank niet bereiken. Zie ze eens hijgen, die stakkert; de dikke menschen lijden zesmaal meer in de warmte dan de mageren. Ik heb altijd zoo met ze te doen,’ en het moedertje wenkte alweder.</p>
<pb n="144"/>
<p>‘Nu, ik sta dan niet op, niet voor een dikke, niet voor een dunne,’ zei de onbarmhartige. ‘De bank is voor mij net zoo goed als voor haar, ik ben ook moê.’</p>
<p>De oudjes kwamen nader en keken met wanhoop de gelukkigen aan, die daar zoo heerlijk zaten. Maar de bank was vol!... De goedhartige weduwe was al opgerezen. De mandjes waren in een oogwenk weggeruimd, en de hijgende oude vrouw zonk zoo goed en zoo kwaad als het kon in het opengevallen hoekje.</p>
<p>‘Laat de oude heer nu op uw plaats zitten,’ zeide de weduwe moedig tot hare bestrafster. ‘Kom, kom, wij hebben hier al een uur gezeten, laat een ander ook eens genieten en rusten.’</p>
<p>‘Dank je hartelijk, ik ben veel te blij dat ik zelf zit,’ was het nijdige antwoord.</p>
<p>‘O, voor mij is het zoo erg niet, ik ben nog kras genoeg,’ zei de grijsaard zijn hoed afnemende om er een nieuwen blauwen zakdoek uit te krijgen en zijn kaal hoofd af te drogen, dat er tevens door geverfd werd met blauwe strepen. ‘Maar ik was bang dat mijn arme vrouw een beroerte zou krijgen. Wij weten den weg hier niet goed, en nu heb ik haar te ver om laten loopen; zij is het wandelen niet gewoon. En dan deze hitte!...’</p>
<p>Intusschen bleef de gehelmde heldin daar roerloos breed en wijd zitten, tot ergernis van haar nieuwe kennis, die zag hoe de oude man zich pijnlijk van het eene been op het andere draaide en op zijn stok geleund soms den grond aankeek, of hij daar niet zou gaan zitten.</p>
<p>Maar nu werd eensklaps de geest vaardig over de sabbatschenster, en hare mandjes opnemende, alsof zij
<pb n="145"/>
ze tot getuigen opriep van alles wat zij al had moeten verduren, keerde zij al hare verontwaardiging tot de hardvochtige. ‘Nu vraag ik je, zal je daar dan nog langer blijven zitten? Ben jy een goed Christenmensch? - Wil je me zeggen dat je de genade en de barmhartigheid Gods kent? - Je weet er geen zier van. Laat je daar zoo'n vermoeiden ouden bloed staan beven voor je oogen en verroert geen vin om welwillendheid en inschikkelijkheid te bewijzen aan je naasten? Je heele predikatie is lippenwerk en schijnheiligheid.’</p>
<p>Nu stonden nog een paar menschen op, die echter pas zaten, en er kwam plaats genoeg. Maar de weduw was veel te opgewonden om te gaan zitten; de ijver maakte haar zoo vrijmoedig, dat ze met welsprekend gebaar voortging:</p>
<p>‘Dat is nu de predikster, die mij daar een uur lang heeft zitten bang maken voor Gods oordeelen, omdat ik op Zondag verder ben geweest dan een joodsche sabbatsreis; die mij heeft benauwd in mijn geweten omdat ik mijn kind ben gaan bezoeken! En zie nu? Zij zelf kent nog het eerste a.b. niet van het Christendom, al is ze zesmaal overgehaald afgescheiden, en zevenmaal bekeerd. Gij zijt een liefdeloos, onbarmhartig schepsel met een hart als een steen; ge zoudt ook met priester en leviet den gewonde aan den weg laten liggen. Misschien was die man ook een sabbatschenner, en daarom had de Samaritaan alleen maar erbarmen met hem. Nu begrijp ik waarom God in uw boos oog zoo grimmig en toornig schijnt. Dat komt omdat er geen greintje liefde in je hart woont.’</p>
<pb n="146"/>
<p>De helm begon zenuwachtig te trillen en stond kwaadaardig op, om onder heftig schudden heen te stappen.</p>
<p>Juist kwamen daar de kleine booswichten weer aanstormen in een wolk van stof, en herkenden haar nog.</p>
<p>‘Daar heb je der!’ riepen zij en vlogen met scheve gezichten haar voorbij naar de bank.</p>
<p>‘Hè moeder,’ riep de groote jongen, ‘wat heb ik lang op je gewacht! - en wat hebben we gezocht!’ Hij sloeg zijn lange armen om haar hals en kuste haar hartelijk.</p>
<p>‘En waarom niet hier bij de bank gebleven zooals de afspraak was?’ vroeg de moeder.</p>
<p>‘Och, daar zat zoo'n naar spook op de bank; dat heeft ons allemaal op de vlucht gejaagd! Ik geloof dat ze een kindervreetster van beroep is! Onze heele troep ging ten minste voor haar leelijk gezicht op den loop.’</p>
<p>‘O moeder zoo'n akelig mensch!’ riepen de kleinen, ‘zoo kwaad als een spin...’</p>
<p>‘Ja,’ zei de oudste, ‘ik heb nooit zoo'n lust gevoeld om iemand te sarren. Ik weet niet hoe het kwam, maar dat wijf had ik met pleizier kunnen treiteren.’</p>
<p>‘Foei jongen, er is genoeg verdriet in de wereld, wij moeten elkander en alle menschen pleizier trachten te doen. Kijk eens hier wat ik van uw kleinen neef heb meegebracht.’</p>
<p>De weduwe opende nu de mandjes en onthaalde de dankbare oude lieden, die door de rust wat bijkwamen, zoowel als het kleine troepje, haar eigen kroost en een paar arme buurkinderen op de groote klapblessen uit den hof van <hi rend="spat">haar dochter buiten,</hi> niet in Eva's vijgebladen, maar in wijngaardblad gepakt.</p>
<pb n="147"/>
<p>De kinderen schenen nu geheel anders als bij de ontmoeting met de jufvrouw, van wie zij nog lang met een levendigen af keer spraken. Ze waren zoo vertrouwelijk en vriendelijk om de ouden lieden geschaard, dat de moeder meende ze te moeten waarschuwen niet àl te vrijpostig te zijn; want zij spraken zoo vrijmoedig met de oude vrouw en leunden zoo gezellig tegen den grijsaard alsof hij hun grootvader was geweest. Maar welk een lief zacht vriendelijk oog, welk een gulle lach, welk een aanmoedigende toenadering bij deze twee beminnelijke oudjes! Ook van deze beiden ging een geest uit, die invloed oefende op allen, die in hunne omgeving kwamen. Kalme zielevrede, innige welwillendheid, blijde inschikkelijkheid, die zich verheugde in kleine offers te mogen brengen tot de levensvreugd des naasten - dit alles klonk uit de gulle welluidende stem, en blonk uit het zacht en helder oog, en straalde als een koesterend verblijdend licht in het rond, als de weerglans van een schoone ziel. - De weduwe was na het voorgevallene eenige verklaring schuldig omtrent haar heftigen uitval tegen de jufvrouw in 't zwart en stortte nu haar geheele hart uit.</p>
<p>‘En wat dunkt u er nu van, oude heer?’ zeide zij, ‘Zouden die oude Joodsche wetten nog altijd voor ons van kracht blijven?’</p>
<p>‘Lees toch uw Evangelie maar aandachtig,’ antwoordde hij. ‘Zie op uw Heiland. Hij brak opzettelijk den sabbat om zijne jongeren van den letterdienst vrij te maken; maar tegen den geest der liefde zullen wij nooit mogen zondigen op geen der zeven dagen van de week, in geen der twaalf maanden van het jaar.’</p>
<pb n="148"/>
<p>‘De Joodsche sabbat bestaat voor den Christen niet, zoomin als de offerdienst of het Priesterschap; dat alles is geheel vervallen, hoe wijs en nuttig ook die inzettingen geweest zijn tot den tijd der verbetering, den dag der vrijmaking. Wij vieren den eersten dag der week als den dag der verlossing en der overwinning op al het oude, dat voorbij moest gaan en nog voorbij zal gaan; het is de dag gewijd aan de hoop des eeuwigen levens.’</p>
<p>‘Dat stelt me gerust,’ hervatte de weduwe, ‘een eenvoudig mensch is licht van zijn stuk te brengen.’</p>
<p>‘En er zijn lieden,’ vervolgde de oude man, ‘die er bijzonder slag van hebben een teer geweten te schokken en te bezwaren. Volg ze niet, die u onder een ander juk willen brengen dan het juk van Christus; wij zijn tot vrijheid geroepen, en moeten er vast in staan en toenemen.’</p>
<p>De vallende avond bracht frissche kalmte aan, en toen de oude lieden zich geheel hersteld hadden, begonnen zij aan den terugtocht te denken. Bij het afscheid nemen noodigden zij de weduwe om hen eens te bezoeken, en de man bood haar aan, om als zij ooit weer eenig gemoedsbezwaar mocht hebben, haar naar zijn vermogen met zijne voorlichting te willen dienen.</p>
<p>Van dien dag af had zij een verstandig raadsman en beschermer aangetroffen, die het haar in elk onderhoud al duidelijker maakte, dat de ware godsdienst niet bestaat in het roepen van: ‘Heere! Heere!’ maar in te doen den wil des Vaders, die geen andere is dan dat wij liefde hebben onder elkander.</p>
</div>
<div type="chapter">
<pb n="149"/>
<head rend="h3">Zondag.</head>
<p>Ge moogt zeggen wat ge wilt, maar de Zondag is geen dag als de andere dagen. Wie hem in eere houdt voelt meer en meer zijn zegen. Laten de menschen, die dezen dag niet vieren, maar praten: wie zijn rustdag heilig acht, weet dat beter.</p>
<p>Eischt ons lichaam zeven rusturen na elken werkdag, onze ziel begeert een zevende deel van den werktijd voor hare verpoozing. Wij hebben zes dagen in het gareel des maatschappelijken levens geloopen; wij hebben zes dagen gesloofd voor de spijs die vergaat, onze geest vraagt ook zijn voedsel.</p>
<p>Eén dag willen wij ons zelf zijn, niet gejaagd dooiden staf des drijvers, gedwongen te toeven, waar wij uit keus niet zouden gaan, te verkeeren met dengeen, dien wij niet kiezen zouden tot onzen omgang. Zelfs de zorglooze kinderen, die nog niet met kommer behoeven te vragen: ‘wat zullen wij eten, wat zullen wij drinken,’ maar wier tafel altijd bereid is als die van de vogelen des hemels, zelfs de dartele kinderen hoort men dikwijls beweren, dat de zon op Zondag veel mooier schijnt dan
<pb n="150"/>
op werkdagen en dat het buiten des Zondags veel prettiger is onder de boomen en op de velden, op de straten zelfs, al was het alleen omdat er een zekere liefelijke harmonie en rust over stad en dorp komt door het zwijgen van het geraas van den arbeid en door de zindelijkheid en de nette kleeding van het publiek.</p>
<p>Want zoo arm is zelden een gezin dat ze geen extra kleedingstuk voor den Zondag bezitten. En is het zondagsche kleed niet zinnebeeld en voorsmaak van een beteren toestand? Zweeft er over den Zondag niet een zeker geheimzinnig waas van een ideaal leven, van een vrijheid en een zorgeloosheid, zonder zwoegen voor het dagelijksch brood? Brengt hij niet een verhoogde stemming mee, waarin elk gezin de enge kluis wel eens wil verlaten om een andere gemeenschap te zoeken dan die van het alledaagsche drijven? - Twee tempels ontsluiten zich voor alle huisgezinnen. De kerkklok galmt hoog over stad en dorp en roept plechtig ten gebede, het orgel ruischt een statigen psalm ter eere des Vaders. Maar buiten onder het lommer ruischt ook in een zacht gefluister een loflied, dat van hoogere dingen spreekt voor wie een hart heeft om te verstaan. Twee tempels van God, kerk en natuur, waar de stem des Heeren ons iets heeft te zeggen door bijbel en schepping - en waar twee altaren gereed zijn om de offers onzer dankzegging te ontvangen. - Maar daarneven ook rijzen tallooze altaren van andere goden, van de beuzelende ij delheid tot den waanzin van de hoovaardij, van den snoeplust tot de dronkenschap, van de onbeduidendste uitspanningen tot de schuldigste uitspattingen!...</p>
<pb n="151"/>
<p>Gelukkig het gezin, waar de kerkklok nog iets beteekent en mederekent in het huiselijke raderwerk; waaide Zondag niet enkel aan zinnelijke genietingen gewijd is, maar waar de roepstem van het klokgelui een blijden weerklank vindt. Eérst bij den aanvang der nieuwe week te zamen zich verbinden in de edelste vereeniging waarin menschen staan kunnen, te samen zich stellen voor des Hoogsten aangezicht, om Hem te loven en te danken, te samen onder strijd en moeite opzien van de aarde naar het vaderhuis, te samen hooren van eene hoogere burgerschap en andere belangen dan van het dagelijksch gewin! en daarna blijmoedig de dagtaak hervat.</p>
<p>Gelukkig wie zijn Zondag viert, met blijden zin en vr oom gemoed, als een gedenkdag aan alles wat God voor o ns heeft gedaan, als een opklimmen tot den heiligen berg, van waar wij naar de gewesten des lichts uitzien.</p>
<p>Maar de aangename rustdag komt niet onvoorbereid. In menig gezin is het of de rechte zondagszon maar niet wil doorbreken; men weet er niet feest te vieren - daarom is de Zondag zoo vervelend en doodsch.</p>
<p>Bij enkelen is het, omdat de rust niet is voorbereid. Orde, netheid, zindelijkheid ontbraken op al de vorige dagen. Er is wanorde; er is dit vergeten, dat verzuimd; het een is verloren, het ander verwaarloosd. Er moet geredderd en schoongemaakt worden; er is twist en tweedracht, want de een heeft gebrek aan dit, de ander aan dat. Daar zijn zelfs menschen, die den Zondag voor een sloof- en slobberdag houden. Maar ach, wat wordt er dan van het menschenleven, als die eenige dag, die van hoogere belangen spreekt, nog met ploeteren en tob-<pb n="152"/>ben moet doorgebracht worden? Deze onhebbelijke gewoonte heeft een zeer verwoestenden invloed op het zedelijk karakter. En wie het in zijn macht heeft om zijn minderen de sabbatsrust te schenken of te onthouden, die moge wel toezien, want men ontneemt den mensch meer dan men oppervlakkig denken zou, als men hem doemt om, zonder ooit den tredmolen van het alledaagsche uit te treden, maar voort te jagen in den engen kring der stoffelijke belangen.</p>
<p>Wie een genoeglijken rustdag wil vieren, moet het van den Israeliet leeren. De gansche week is er op geregeld om den sabbat geheel en al vrij en ongestoord te genieten, en alles wordt zoo stipt en eenparig door het gezin daar heen gericht, dat de Vrijdagavond reeds een feestelijk aanzien heeft en een liefelijken voor-sabbat vormt, waarop zelfs de armste Israeliet, net gekleed en gereinigd, als de aanzienlijkste zijn gemak neemt.</p>
<p>Waarom doen de Christenen dat ook niet? Zij zouden een grooten zegen uit die regeling wegdragen.</p>
<p>Vervelende Zondagen doen intusschen bijna evenveel kwaad als de genoeglijke weldadig zijn.</p>
<p>Vervelend worden de Zondagen van oudsher gemaakt door schijnheiligheid en bekrompenheid, die er gaarne een boet- en treurdag van maakten. En het is dit pharizeisme in honderde gezinnen van vroeger tijd, dat nu nog zoo allernoodlottigst op het hedendaagsch geslacht terug werkt. Vader en moeder hebben zooveel pijnlijke saaiheid van het zondagvieren achter dicht geschoven gordijnen ondervonden; zij hebben zoo gruwzame verveling gesmaakt bij driemaal daags kerkgaan en langdradige
<pb n="153"/>
preeken; zij herinneren zich hoe zij snakten naar buiten, hoe zij de wandelaars en hengelaars benijdden, terwijl zij eene onverstaanbare theologie moesten doorworstelen, die het hart niet raakte, den geest niet verhelderde, dat zij hunne kinderen niet willen dwingen in dat stelsel van zondagsviering, dat hunne jeugd verduisterd en den godsdienst verdacht gemaakt heeft. In hun verbittering en tegenzin geven zij hunnen kinderen eene vrijheid, waarvoor deze niet rijp zijn, en die ze eenvoudig als een recht aanvaarden om te doen en te laten wat hun goed dunkt.</p>
<p>Een breede schaar van jongelieden vindt het beter God niet in gedachtenis te houden; zij kennen Hem ook niet; zij hebben niet van Hem gehoord dan op een weinig stichtelijke manier; zij worden wetenschappelijk opgevoed, en hooren veel van natuurkrachten, maar weinig of niet van den God der krachten; zij leeren een en ander van wetten, maar niet veel van den Wetgever. Tot de natuurkrachten en wetten hebben zij niets te zeggen; zij begrijpen niet waartoe die kerken bestaan en korten zich den tijd naar eigen fantasie, doorgaans op weinig beschaafde, om niet te zeggen op zeer ongeschikte wijze.</p>
<p>‘Wij zullen onze kinderen niet dwingen,’ meenen de verlichte ouders. Wel neen, volstrekt niet! - iemand dwingen om God te eeren en te prijzen als almachtigen schepper van hemel en aarde, en Jezus Christus, dien Hij gezonden heeft als Verlosser der wereld, te verheerlijken door de lofzegging der lippen!...neen, iemand dwingen, 't zou de grootste dwaasheid zijn.</p>
<p>Maar had men ook iets anders moeten doen? - Had
<pb n="154"/>
men het godsdienstig gevoel des kinds ook kunnen kweeken? Had het kind in den schoot van het gezin geen andere lucht moeten inademen, geen ander leven moeten inzuigen? Indien er in het gezin een hooger geest gewoond had, zou die het kind niet doordrongen en gevoerd hebben tot de bewustheid van zijn band met eene hoogere wereld? Waren de godsdienstvormen, die er nog als overgeleverd familiegebruik in eere gehouden werden, niet dood en koud geweest of in strijd bevonden met de woorden en daden en gezindheden der ouders, dan zouden zij geen weerzin hebben gewekt.</p>
<p>Hadden die ouders, die hunne kinderen niet aan de kwelling van verveling, aan de gevaren van schijnheiligheid wilden blootstellen, hadden die ouders bij hun jeugdig kroost naar een meer bezielde zondagsviering, naar een echte Godsvereering getracht, dan zouden zij hunne kinderen niet aan de veel grootere gevaren van een van allen godsdienstzin ontbloot leven hebben prijs gegeven.</p>
<p>Het opkomend geslacht gaat wel wat ver in vrijheidszin, of liever in ongodsdienstigheid. Misschien zijn de jonge lieden oprechter, althans overmoediger dan sommige ouders, die nog uit jeugdige indrukken zeker decorum mededragen, dat toch goed staat. Maar wanneer vader den Zondag houdt om goed uit te slapen, en moeder om haar toilet nog eens te herzien, of te werken juist als de andere dagen, zend dan vrij de kinderen naar de godsdienstoefening, die gij zelf niet eert of lief hebt; leer hen dat op des Heeren dag alle menschen, arm en rijk, wijs en eenvoudig, zich verzamelen om den Allerhoogste lof en dank te brengen voor zijne goeder-<pb n="155"/>tierenheid - zij merken zeer wel op dat het u daarmeê geen ernst is. Of vergezelt gij hen, zij hooren een hatelijke kritiek over iedereen, niet het minst over den vertegenwoordiger en leider van den godsdienst. Zij spreken hun woordje meê, de kritiek wordt luimig en kruiig, de spot vindt open terrein, de profanatie treedt in vollen gang.</p>
<p>Een Zondag zonder God gesleten is een slechter dag dan andere dagen; een Zondag, die niet ons opvoert tot het hoogere leven, voert ons dieper af in de lagere levenskringen dan de zes werkdagen. De Zondag moet een bad des geestes zijn, waarin onze ziel zich poogt te reinigen en los te maken, te sterken om hooger vlucht te nemen, opdat de zes volgenden ons niet te machtig aan de aarde kluisteren. Zondags bestijgen wij den berg der zaligsprekingen, om Jezus te hooren prediken, of in den geest Hem in zijn heerlijkheid te aanschouwen. Spreken zes dagen luide van het aardsche leven, één dag getuige dat wij ons geesten weten en gevoelen, die hier in het stof hun hulsel afspinnen, om naar hooger oorden af te reizen als het gereed is. Zondags sprekeu en zingen wij van den hemel en van onze geliefde ontslapenen, die Gode leven in andere sferen. Zondags moeten wij ons onsterfelijk voelen en ons gemeenzaam maken met de gedachte aan ons heengaan naar die woningen, waar Jezus ons plaats bereidt.</p>
<p>Het verwaarloozen van den rustdag is van een onberekenbaren invloed op het huisgezin en beslist over het standhouden of wegsterven van het godsdienstig leven. Ach, de Zondag is nog de laatste wijkplaats voor den godsdienst, als hij reeds geheel uit de zesdagelijksche baan
<pb n="156"/>
is weg gedrongen. Onze vaderen bergden den godsdienst wel eens op met kerkboek en sabbatsrok, maar hij kwam dan toch met het boek en den rok ook weder tot zijn recht.</p>
<p>Maar nu, het opkomend geslacht onzer dagen heeft enkel behoefte aan muziek - op elken Zondag muziek! Niet omdat het hun aan woorden ontbreekt om het vol gemoed te ontlasten en het godsdienstig gevoel lucht te geven; niet om geheiligde liederen te begeleiden en het hart hooger te stemmen, of het ontrust gemoed zacht te effenen, neen, wij twijfelen zelfs of het wel geschiedt om aan de kunst hulde te brengen, wij vreezen dat de liefelijke accoorden nog al eens moeten dienen om onbeduidendheid te bedekken, zielloosheid te verbergen, geesteloos gesnap op te korten.</p>
<p>Wandelen in aangename oorden, gezellige samenkomsten, bezoeken op Zondagen, o waarom niet? God zal met meer welgevallen neêrzien op eene blijde schare, die zich gelukkig voelt als zij in de lieve natuur den dag dankbaar doorbrengt, dan op pruilende femelaars, die achter gesloten luiken en donkere gordijnen hunne naasten de uren zuur en zwaar en het hart beklemd maken. Verblijd u en verlustig u, in de rijke, schoone natuur, maar geef Hem de eere zijns naams, die al deze dingen schiep en onderhoudt. Geef Gode wat Godes is.</p>
<p>Toch is het niet te loochenen dat de Zondagen voor werkzame mannen al heel licht vervelend kunnen worden. De vroomste mensch zal zich slechts een paar uur achtereen met godsdienstige overdenking, lectuur, gebed en lofzang kunnen bezig houden, althans op betamelijke wijze, zonder overspanning of werktuiglijkheid. Is nu
<pb n="157"/>
de godsdienstoefening voleindigd, waarom zou het gezellig verkeer zijne rechten niet hebben, of natuur of kunstgenot ons niet mogen streelen? - Wie daar smaak en ontwikkeling voor heeft, behoeft dan ook waarlijk met zijn Zondag niet verlegen te zijn. - Maar er zijn vaders en moeders, broeders en zusters die geen aasje kunstzin bezitten en voor natuurgenot ook niet veel gevoelen, of bij slecht weder genoodzaakt zijn aan den huiselijken haard te blijven toeven, om zich met gesprek of lectuur bezig te houden. Het hangt dan veel van de vrouw en van de dochteren des huizes af om het vader en broeders in huis gezellig en aanlokkend of vervelend en onaangenaam te maken, zoo dat hij veel liever met makkers rondloopt dan thuis te zitten droomen bij getob en gezeur en onvriendelijke bejegening.</p>
<p>Voor de viering van den Zondag mag vooral de plaats uit 1 Joh. IV: 20 gelden: ‘Want die zijn broeder niet lief heeft dien hij ziet, hoe kan hij God liefhebben dien hij niet ziet.’ Wij kunnen den volzaligen onzienlijken God niets aanbieden wat Zijner waardig zou zijn; maar wij moeten onze liefde tot God bewijzen door liefde des naasten, beginnende in onze omgeving, elkander dienende in de liefde. Huisgenooten moesten elkander op den Zondag altijd eenig bijzonder genoegen trachten aan te doen, elkander eens blij maken, eenige verrassing bereiden. Dat zet iets feestelijks aan den dag bij, dat verheft de stemming en is als de vriendelijke Sabbatslamp op de tafel der Israëlieten, die een symbool was van vreugde en zielsverheffing.</p>
<p>Op den Zondagavond des winters vooral moet zich
<pb n="158"/>
al de poëzie des huiselijken levens ontplooien, en een feestelijke gloed het bevalligheid bijzetten en verheerlijken.</p>
<p>Wat heb ik al Zondagen zien bederven, die toch eigenlijk de sporten van den ladder onzer geestelijke ontwikkeling hadden behooren te zijn, de steunpunten van onzen vooruitgang, de lichten langs ons levenspad, wier schijnsel, als dat van de gaslampen langs onze wegen, elkander aanvullen en elkanders licht steunen moesten...</p>
<p>Vooral in het kinderleven moet het zoo zijn. Waar vader en moeder de gansche week niet veel met de kleinen bezig kunnen zijn, mocht dan de Zondag vader en moeder en kinderen weer verbinden in een vertrouwelijk, genoegelijk samenzijn, dat het familieleven heiligt en verheft. Wee, waar de Zondag alleen de dag der ijdelheid en der pronkzucht is geworden; waar de moeder de dochters voorgaat in lioovaardij en de vader de zonen leert snorken en snoeven op werkelijke of voorgewende schatten, of andere wereldsche voorrechten, waar het toilet het offer is aan den god der weelde, en de zucht om te schitteren niet eens meer door bevalligheid of vernuft spreekt, maar uit de bekwaamheid der modistes haar hulpmiddelen moet gaan zoeken om toch wat te schijnen.</p>
<p>Zondag zonder God - Zondag zonder licht - Zondag zonder wijding des eeuwigen levens voor onsterfelijken - Zondag zonder weerglans van den eeuwigen morgen, zonder verkwikkende geur uit het vaderland - Zondag zonder loflied! - Gij zijt een zwarte dag - een zondedag.</p>
</div>
<div type="chapter">
<pb n="159"/>
<head rend="h3">Uitgeknipt.</head>
<p>Voor hoeveel modderspatten en straatvuil, voor hoeveel uitglijden en wankelen, wie weet voor hoe menig smartelijken val wij gespaard zouden blijven, indien wij maar een weinig, o, al was het slechts vijf duim, boven de aardkorst konden zweven! Ons lichaam belet ons dat. Maar onze ziel kan zich toch verheffen boven het geestelijke slijk en de struikelblokken, die zij op haren weg ontmoet.</p>
<p>&nbsp;</p>
<p>Elk lichamelijk of aardsch lijden kan strekken om het bewustzijn in ons te verlevendigen dat wij een geest hebben, die onafhankelijk is van onze ellende; want te midden van deze aardsche duisternis kan hij zich koesteren in de zon der eeuwigheid.</p>
<p>&nbsp;</p>
<p>Het onsterfelijke in ons begint zich onder het lijden af te scheiden van het sterfelijke dat slechts uitwendig is.</p>
<p>&nbsp;</p>
<p>Het is door ons hart dat wij de eeuwigheid beërven.</p>
<p>&nbsp;</p>
<p><hi rend="sc">Nathaniël Hawthorne</hi>.</p>
<pb n="160"/>
<p>Achttien eeuwen heeft het Christendom bestaan; de ongeloovigen zelfs belijden het, dat de christelijke zedeleer elke andere verre achter zich laat. Maar waar is de maatschappij die haar betracht en eerbiedigt? Gedurende al die eeuwen is er over het Christendom gedacht, gesproken en geschreven. <hi rend="i">Wanneer zal het eens in het leven treden?</hi> Zou het niet eindelijk tijd worden daaraan te beginnen?</p>
<p>&nbsp;</p>
<p>Het Christendom is eene opvoeding ten leven, en het leven is een voortgaande ontwikkeling.</p>
<p>&nbsp;</p>
<p><hi rend="sc">Pruijs van der Hoeven</hi>.</p>
<p>&nbsp;</p>
<p>Meer dan ooit is het noodig dat men den mensch het ideaal voorhoude - de spiegel Gods aanschijn weerkaatse.</p>
<p>&nbsp;</p>
<p><hi rend="sc">Victor Hugo</hi>.</p>
<p>&nbsp;</p>
<p>Waar is ooit een huis zoo groot gebouwd, dat er twee gezinnen volkomen gelukkig in zouden kunnen leven?</p>
<p>&nbsp;</p>
<p><hi rend="sc">Fanny Fern</hi>.</p>
</div>
<div type="chapter">
<pb n="161"/>
<head rend="h3">Het visioen van den kranke.</head>
<p>De lente scheen bijzonder veel haast te maken om de oude aarde tegen Paschen in haar nieuw feestkleed te steken. Reeds ontplooiden zich de ruige knopjes en repten zich om in den zonneschijn hunne glanzende zijden blaadjes te laten blinken, en het koeltje bespoedigde den stillen wedstrijd van het geboomte door de veerkrachtige takken vroolijk heen en weer te wiegelen, bij den lus-tigen wildzang van de dartele vogeltjes, die zorgeloos kwinkeleerden, al was hun gezin op eens met vier, vijf telgen vermeerderd. Voor hen geen dure tijden. Er was immers overvloed in de matelooze voorraadschuren der rijke natuur! Zij huppelden en speelden met onophoudelijk voorjaarsgezang in den bloeienden kastanjeboom, dien zij zich uitverkoren hadden om er een buitengewone vergadering te beleggen. Zijn breede takken beschaduwden een venster, dat tegen het indringen der lieve zonnestralen als geharnast scheen met donker groene stores, die de frissche jonge lootjes van den weelderigen rozelaar, zich zoo bevallig om het venster windende, mistroostig zochten af te weren, als ze zich een weg tusschen
<pb n="162"/>
de latten door poogden te banen, om volgens gewoonte naar binnen te kijken. - Maar er was geen kans meer voor hen om gezien te worden door den vriend, die hen steeds zoo zorgvuldig verpleegd en gezuiverd had.</p>
<p>Ach, daar achter was het zoo duister!</p>
<p>‘Nog een luik dicht, moeder! 't is nog niet donker genoeg,’ luidt de klacht, die achter de gordijnen van een ijzeren ledikant wordt geuit. ‘Och, het licht hindert me zoo, 't maakt me duizelig en wee om het hart. - Donker, donker moet het zijn, als in het graf,’ voegt de lijder er nog naargeestig bij, en wendt zich met moeite om naar den wand, om zijne door slapeloosheid vermoeide oogen te vrijwaren voor elken lichtstraal.</p>
<p>‘Maar, mijn arme jongen,’ zegt de moeder, ofschoon de kranke een man van dertig jaren kan zijn. ‘Hoe zal ik u behoorlijk kunnen verplegen in deze duisternis?’</p>
<p>‘Wat is er aan mij te doen? Het is alles te vergeefs geweest wat er beproefd werd; het zal weldra met mij gedaan zijn, en dat is voor ons allen het beste. Want langer zoo voort te leven in werkeloosheid, is een even groote marteling als weder te keeren tot mijn arbeid vol teleurstelling en zonder succes! - Kon ik maar sterven...’</p>
<p>De bejaarde moeder was uitgeput van waken en werken, van sloven en troosten; zij had geen woorden en geen tranen meer. Zij knielde naast het bed neder en zuchtte om licht en troost voor haar zoon tot God, die noch onze woorden, noch onze tranen behoeft om ons te verstaan, maar die het gebroken hart aanziet met ontferming. Zij die verpleegde was niet minder zwaar beproefd dan hij die daar nederlag, al was het lijden van
<pb n="163"/>
een anderen kant gekomen. Maar zij had haren schouder naar het kruis gevoegd, en gelaten liet zij zich leiden, waar het pad dan ook heen mocht voeren. Haar echtgenoot en twee lieve dochters had zij reeds zien heen gaan; - als de zoon, haar laatste steun en hulp, haar nu ook ontviel, wat zou er van de eenzame worden? - Maar zij dacht niet over eigen lot; zij had haar wil in Godes wil gegeven. - De jonge man was nog zoo ver niet gekomen. Hij wilde niet geleid of gedragen worden, zelfs niet door zijn God; niet kunnende bukken was hij gebroken, en terwijl de oude vrouw kracht en moed had om voort te spoeden, bezweek hij onder den last des levens.</p>
<p>Het lot was dan ook zoo hard, zoo bitter hard voor hem geweest, teleurstelling op teleurstelling, slag op slag. En nu hij eindelijk scheen te zullen slagen en hij er eventjes bovenop zou komen, bleek het alras dat hij zich overwerkt had, en machteloos zonk hij op de lijdenssponde neer, waar ook zelfs de hoop hem ontschoot op herstel van zijne geknakte gezondheid.</p>
<p>‘Als hij maar slapen kon! dàn was hij nog te behouden,’ had de dokter gezegd.</p>
<p>‘Ja slapen, en nooit weer ontwaken!’ antwoordde de lijder in de bangste vertwijfeling.</p>
<p>De zorgvuldige verpleegster schiep een diepe stilte om hem heen, en op zijne bede ook een stikdonkeren nacht. Maar ach, de slaap komt zoo min als de dood op de eerste oproeping, of waar hij het vurigst begeerd wordt!</p>
<p>Toch scheen de patient tot kalmte te komen; hij zeide: ‘Laat mij nu alleen, want ik geloof dat ik thans zou kunnen slapen. Er komt zoo iets droomerigs over mij... Stil nu,’ wenkte hij met de hand, een antwoord vree-<pb n="164"/>zende, ‘'t is of een wolk mij omgeeft; ik zie zulke vriendelijke aangezichten...’</p>
<p>De spraak begaf hem, maar de glimlach die zijn bleeke lippen bewoog, de vervoering waarmede hij de armen ophief, bewezen dat een liefelijk visioen voor zijn zielsoog zich ontvouwde, en soms lispelde hij half hoorbaar de dierbare namen van de twee zusters, die hem voorgegaan waren naar het vaderhuis hierboven.</p>
<p>‘Zijt gij daar beiden weder?’ sprak hij blij verrast de handen uitstrekkende. ‘Waar komt gij vandaan? Ik heb u zoo smartelijk gemist en overal vergeefs gezocht. Wat ziet ge er gelukkig en bloeiend uit! En gij hebt toch ook zoo lang en zoo zwaar geleden...’</p>
<p>‘Wij hebben de smart overwonnen, en nu zijn wij voor altoos genezen,’ antwoordden de zusters. ‘Ook gij gaat een heerlijke toekomst tegen. Wij zijn tot u gekomen, om u een blik te gunnen in het vaderland. Uw stoffelijk hulsel zult gij tijdelijk achter laten; de banden tusschen vleesch en geest zijn los gewoeld door uwe krankheid; uw lichaam rust als in diepe flauwte, en wij willen u geleiden in het geestenland.’</p>
<p>Hij zag verbaasd om zich heen, en ja, daar lag zijn lichaam roerloos en koud op het bed als een vreemd voorwerp, niet ongelijk aan een versleten kleed, en hij zelf stond daarneven gezond en sterk als in zijn volle jongelingskracht. Met zalige weelde repte hij de veerkrachtige leden. Daar was iets als een lichtende damp om hem heen, die van hem uitging en hem overdekte als een wijd golvend kleed. Hij zag zijne zusters in blijde verrukking aan en las zonder woorden in hare gedachten, wat zij hem antwoordden op zijne wonderbare gewaar-<pb n="165"/>wordingen. ‘Ben ik gestorven? Is het sterven zoo licht, zoo zacht? Waar is de groeve der verderfenis, waar de verschrikking des doods?’</p>
<p>‘De dood is eene poort ten leven.</p>
<p>'t Graf heeft geen prooi dan het stof.</p>
<p>'t Doodenrijk, volgschool der aarde, heeft geen verschrikking voor ons,’ zongen zijne zusters in een heerlijk duo hem toe.</p>
<p>‘Zouden het werkelijk mijne zusters Suse en Bertha zijn, of omzweven mij bedrieglijke schimmen die geen werkelijkheid hebben?’ dacht hij. Daarop omhelsden hem zijne zusters beurtelings, en hij voelde de tastbare werkelijkheid van hare zalige nabijheid; hare wangen rustten warm tegen de zijnen, haar hart klopte aan zijn hart, en hare zachte armen omvatten hem met kracht en teedere liefde.</p>
<p>‘Bij de grove stoffelijkheid der aarde vergeleken zijn wij schimmen,’ antwoordden zij hem, ‘maar in de aetherische wereld is daarom alles niet minder reëel en tastbaar voor onze verfijnde en verhoogde zintuigen. Wij hebben niets van onze krachten of vermogens verloren met het uittrekken van onzen versleten reispels. Wij hebben niet alleen alles veredeld behouden, maar nog een menigte nieuwe eigenschappen zijn thans vrij geworden, die beneden gebonden en onbruikbaar waren.’</p>
<p>Nauwelijks rijst de gedachte in hem op: Zou ik met dit heerlijk organisme mij kunnen opheffen - of hij steeg zacht omhoog, en met een gevoel van welbehagen, niet ongelijk aan dat van het jonge kind, dat voor 't eerst zich loslaat als 't leert loopen, stortte hij zich in den wijden luchtstroom om al sneller en sneller te stijgen,
<pb n="166"/>
begeleid door zijne beide zusters, die tot hem zeiden:</p>
<p>‘Hier zijn alle voertuigen overbodig, wij verplaatsen ons alleen door het te willen.’</p>
<p>Aanvankelijk meende hij gansche scharen van wezens om zich heen te onderscheiden, maar de door niets belemmerde vlucht die zij namen en die al sneller en gemakkelijker werd, maakte het hem onmogelijk iets te onderkennen, tot hij bemerkte dat zij een sterk toenemend licht te gemoet snelden, dat tot eene nooit aanschouwde heerlijkheid en schier verblindenden glans steeg, die hem deed aarzelen te naderen.</p>
<p>‘Wij hebben de zeven kringen der aardsche atmosfeer verlaten,’ zeide een der geleidsters, ‘en zijn genaderd tot de voorhoven van een ander gebied, tot den eersten ring van de aetherische sfeer, het ware geestenland.’</p>
<p>Hij ontdekte nu dat het verblindende licht, dat hem had aangetrokken en nu toch ook met ontzag op een afstand deed blijven, van een verwonderlijk schoonen grootschen tempel afstroomde, wiens onafzienbare galerijen hij schoorvoetend en bevend betrad. En toch was het geen eigenlijk gebouw, 't geleek veeleer een met kunstrijke bogen overwelfde en versierde weg, dien hij nu bewandelde. De sierlijkheid der vormen, de bekoorlijkheid der parelmoerachtige tinten, die aan deze majestueuze halle een ondenkbaar lieflijke harmonie bijzetten, verlokte hem om te toeven, maar zijne geleidsters vatten zijne hand en voerden hem verder en tot steeds klimmende schoonheden.</p>
<p>‘Uit welk verwonderlijk doorschijnend marmer of uit welke edelsteenen is dit alles gebouwd, en wie is de geniale bouwmeester geweest?’ vraagde hij verrukt.</p>
<p>‘Geen handen hebben dit gewrocht saamgevoegd, en
<pb n="167"/>
de substantie, die u edelgesteente scheen, verschilt van al wat gij op aarde gekend hebt. Wat gij hier bewondert zijn de levende gedachten, vorm aannemend in deze levende atmosfeer. Ieder geest, die deze grens mocht overschrijden, heeft er een schoone gedachte achtergelaten van dank en bewondering, en elke geest, die nog komen zal, voegt iets toe tot de schoonheden van dezen ingang. Ook gij zult tot de medearbeiders behooren, want uwe diepste zielsgedachten worden hier vertolkt in een levend beeld; de gevoelige aether ontvangt het gedachtenbeeld en houdt het vast om het blijvend gestalte te verleenen.’</p>
<p>Hij ontwaarde nu, hoe de zalige aandoeningen, die hij onder geene woorden had kunnen brengen, een zachten lichtglans van hem deden uitgaan, die hem eerst als een witte en blauwe weerschijn omgaf en daarna zich ophief voor hem uit en ver boven zijn hoofd heen; en nu ontdekte hij, dat ook zijn doortocht een nieuwen en bevalligen boog aan de galerij had toegevoegd, die zijn eigendommelijken stempel droeg en geheel eigenaardig als een prachtig kantwerk vol bloemen tusschen de andere zich kenmerkte.</p>
<p>Terwijl zij verder togen had hij gelegenheid op te merken, dat zijne geleidsters aanmerkelijk in glans en schoonheid van hem verschilden; hij zag zich wel is waar als met een golvend gewaad omhuld, maar het straalde niet af als het blinkende kleed dat haar beiden bedekte. Het kwam hem zelfs voor dat zijn kleed meer grauw dan wit en niet geheel van vlekken vrij was; ook droegen zij een schoonen krans om de slapen, die haar golvende lokken samenvatte.</p>
<pb n="168"/>
<p>Een grootsch en wondervol landschap breidde zich thans voor zijn verbaasde blikken uit. Aan alle zijden rezen trotsche gebergten op, waaruit prachtige stroomen statig afdaalden of bevallige watervallen vroolijk neerstortten. Hun weg liep door een bekoorlijke vallei, die zich tot een ruime vlakte uitbreidde, en daar lag aan een sierlijk kronkelende snel stroomende rivier een huis, dat behoorde tot een groep van een paar honderd dergelijke woningen; want ofschoon de bouwtrant verschilde in aard en vorm van alle woningen op aarde, scheen hier toch de verblijfplaats van de wezens te zijn, die dit liefelijk gewest bevolkten.</p>
<p>‘Wij willen thans de woning gaan zien, die hier voor u, reeds van uwe geboorte af, bestemd is, en die gij betrekken zult als uw aardsche reis met eere zal zijn volbracht.’</p>
<p>‘Maar waartoe een huis? Is het niet genoeg in de zachte lucht van dit paradijs te mogen ademen? Is dit niet het land van eeuwige lente, waar geen woest element ons meer vijandig kan zijn?’</p>
<p>‘Was ons huis op aarde ons dan alleen maar een beschutting tegen de ruwheid van het klimaat? Ons huis, was het niet een deel van ons zelven en van ons leven, was het ook niet ten deele onze schepping, de getuige en deelgenoot van ons eigenlijk bestaan, waar we meest ons zelven waren? Welnu, dat is het huis ons hier nog veel meer. Wij drijven niet als de visschen der zee, zonder rustpunt in een onbegrensde ruimte; wij hebben bepaalde woningen in wezenlijke landschappen, die een even vasten bodem voor onzen voet bieden als de grove aardkorst voor vleeschelijke wezens.’ Hij behoefde niet te
<pb n="169"/>
vragen: welk is mijn huis? onder deze verblijven; hij herkende het als iets dat op hem geleek, dat aan hem verwant was, waarin zijn wezen zich afspiegelde.</p>
<p>Zij traden door een kleine poort een ruim voorportaal binnen; hij volgde schoorvoetend, want hier zag hij in het rond een groot aantal zonderlinge voorwerpen, die hij geen naam kon geven, hoewel zij hem schenen aan te staren als oude bekenden, en wier vormen hij even goed verstond als woorden en gedachten. Plotseling werd het hem duidelijk, dat hij hier zijn geheelen zedelijken rijkdom, al wat hij was en kon en bezat, al zijne gedachten, ieder woord, iedere daad van zijn aardsch leven overzien kon. Het waren veelal donkere gestalten; sommige vormen waren wanschapen als leelijk gedierte; andere droegen de trekken van hardheid en bitterheid, van wrevel en wrok. Enkele zagen er uit als scherpe doornachtige gewassen of woeste distelvormen, die hem zijn ongeduld, zijne opvliegendheid, zijn toorn en twistzucht vertegenwoordigden. Daar klonken ook tonen uit deze sombere voorwerpen, schrille, scherpe geluiden, die hem pijnlijk aandeden, als de kreten van vertwijfeling en van oproerig verzet tegen Gods leiding, die hij zoo vaak in zijn onstuimigen wrevel had geslaakt. O, hij kende ze alle, die hatelijke wangestalten, maar hij had den moed niet om verder binnen te gaan. Diep verootmoedigd over zijn onvolmaaktheid en geringheid zonk hij op den drempel neer, want hij voelde dat al die onbevallige vormen en al die onbehaaglijke tinten en al die wangeluiden met de vlekken in verband stonden, die hij nu nog veel duidelijker aan zich ontdekte en die zijn kleed bezoedelden.</p>
<pb n="170"/>
<p>‘Wee mij!’ riep hij uit. ‘Ik heb den moed verloren verder te gaan, ik ellendig wezen! Wie zal mij verlossen van dat vreeselijk gezicht mijner zonden en dwaasheden? Zullen die hatelijke beelden daar voor eeuwig staan en mijn hemelsch huis ontsieren? Dan kan de hemel mij geen hemel zijn; en ik ben rampzalig te midden der gelukzaligen.’</p>
<p>‘Schep moed! daal onverschrokken af in de rivier, doorwaad haar in hare volle breedte tot aan gindschen oever, en keer dan tot ons weder. Zij is diep, maar haar krachtige golven brengen heil; hare kristallijnen druppelen branden, maar zij reinigen, sta die zuivering door.’ Kloekmoedig volgde hij zijne geleidsters en dompelde zich in den snel golvenden stroom, die als kokend schuim over hem heen bruiste in duizend schitterende parelen. 't Was of de rivier uit beweeglijke waterbellen bestond, die elk afzonderlijk bleven en toch in elkander grepen; 't kwam hem voor of hij elken droppel in het bijzonder zag als een spiegel, waarin hij een gelaat herkende of een waarheid las. 't Was hem wonder te moede bij het doorwaden van den levensvollen vloed, die hem soms over het hoofd sloeg en zoo warm was, dat hij soms vreesde te verbranden. Een beklemmend gevoel, iets van het sterk gedrang bij een volksoploop, of van een worsteling als met de branding der zee benauwde hem. Eindelijk naderde hij den oever en keerde. Nu brandden en beklemden de wateren niet meer, maar doorgloeiden hem'met een zachten gloed, en versterkt ondernam hij den terugtocht naar de plaats waar zijne geleidsters hem wachtten. Toen hij oprees ontdekte hij met zalige vreugd, dat hij thans in glans
<pb n="171"/>
en reinheid aan zijne zusters gelijk was geworden.</p>
<p>‘Kom nu herwaarts,’ zeiden zij, en voerden hem weder in het voorportaal van het verblijf. Maar nu waren al die duister dreigende getuigen van zijne zonde en dwaasheid, die de overhand gehad hadden, verdwenen, en geheel andere beelden vervulden de ruimte; de hatelijke gedaanten waren weggesmolten in schoone lijnen van vriendelijke vormen en liefelijke gestalten, de wangeluiden werden opgelost in een harmonisch ruischen van zoetvloeiende akkoorden.</p>
<p>‘Aldus moet uw huis versierd worden met al uw schoone wenschen, reine begeerten, ootmoedige gebeden, met ieder verheven aspiratie, elke welwillende neiging, ieder menschlievende poging,’ werd hem gezegd. Nu zag hij al zijne goede daden en gezindheden en neigingen als in het rond gerangschikt, maar de gebreken waren uitgewischt, die ze eerst overschaduwd hadden. ‘Waar is al het leelijke, onreine en verkeerde gebleven? Het ware, goede en schoone is alleen overgebleven!’ riep hij uit.</p>
<p>‘Er mag geen onreinheid, geen onvolmaaktheid in deze zalige woningen zijn; het kan er niet in stand houden, omdat het niet wezenlijk is. Gij hebt bij den ingang gezien wat ge kennen moest om u te verootmoedigen; het onvolmaakte heeft geen blijvenden vorm, alleen het volkomene neemt een vaste gestalte aan in het levende huis van den verlosten geest.’</p>
<p>‘Ik voel inderdaad dat dit huis de voor mij bestemde woning is,’ zeide hij, ‘want alles wat ik zie schijnt my in zoo volmaakte overeenstemming met mijn wezen, met mijne begeerten en neigingen, alsof ik alles zelf naar mijn eigen ideaal gemaakt had.’</p>
<pb n="172"/>
<p>‘Dat hebt gij ook gedaan. Hoewel in het stof der aarde toevende, stegen uwe reine wenschen, uwe edele gezindheden u vooruit naar het einddoel van uw strijden en lijden. Uwe wenschen mochten op aarde geen bevrediging vinden, uwe begeerten konden beneden nog niet in vervulling treden, gij waart te zwak om dat te dragen; maar hier is een onverderfelijke erfenis voor u weggelegd, die gij eenmaal moogt aanvaarden.’</p>
<p>‘Eenmaal!’ riep hij verschrikt. ‘Mag ik hier dan niet blijven?’</p>
<p>‘Nog niet, maar als gij er rijp voor zijt geworden, zal deze uwe woonstede zich door uwe inwoning blijvend verfraaien; zij zal steeds heerlijker worden met uw eigen ontwikkeling en loutering en door uwen arbeid. Ze is als een levend lichaam, waarvan gij de ziel zijt; zij spiegelt uw gansche wezen af, en heeft zich dat volkomen gevormd voor deze sfeer, dan wacht u in een nog veel zaliger oord ook een veel schooner woning.’</p>
<p>Zoo sprekende wandelden zij langs sierlijk kronkelende paden, die omzoomd waren met wonderbare bloemen in eindeloos gevarieerde vormen, die te vergeefs in de flora der aarde gezocht zouden worden. Het schenen fraaie zwevende bouquetten en guirlandes, die hem aanlachten en toewenkten als bekoorlijke kindergezichtjes, en hun glimlach was een hemelsche melodie en een allerverkwikkendste balsemgeur tevens.</p>
<p>‘Ik ken deze allen, en ik weet toch nog niet wat ik eigenlijk zie.’</p>
<p>‘Herkent gij ze niet, al uwe schijnbaar mislukte, uwe onvoltooide en uwe miskende en nooit gewaardeerde werken, uwe vervlogen illusiën, uw onbereikte idealen?
<pb n="173"/>
Want geen gedachte des menschen gaat verloren, hetzij goede of booze, schoone of hatelijke; zij zijn scheppingen van ons plastisch vermogen, en het reëelste Van al wat op aarde geschiedt, dat is: <hi rend="spat">het denken.</hi> Dat is alleen wat blijft van het leven, de <hi rend="spat">arbeid des geestes,</hi> de beelden der gedachten, omdat zij tot de sfeer van het geestenrijk behooren en daarin terstond hun plaats erlangen, zoodra zij geboren worden uit de scheppende menschelijke ziel.’</p>
<p>‘Ja, het zijn mijn gedichten, mijn gedachten, de beelden mijner ziel, de gezichten mijns hoofds. Geen hatelijk insekt heeft er zijn boosaardig gift op gespat, geen grillige willekeur kon ze weg futselen of doen vergeten, geen nijdige jaloerschheid kleingeestig stukplukken! Hier bloeit alles, frisch en volop en krachtig, zooals de ziel het schiep, den Vader ter eere, die den mensch tot, scheppen formeerde en de behoefte aan kunst in zijn wezen gegrond heeft.’</p>
<p>‘Ja,’ zeiden zijne geleidsters, ‘Gode ter eere en ons een lust en genot; want wij volgen uwe ontwikkeling van stap tot stap en lezen in dit levend schrift uwe vorderingen.’</p>
<p>Langs alle paden zag hij nu in het gansche dal deze heerlijke festoenen bloeien; sommige omzweefden hem en schenen tot nog hooger sfeer te willen opvaren, an'dere werden tot een krans om zijn hoofd of versierden zijne borst.</p>
<p>‘Waar, waar is het altaar, daar ik dit alles op kan offeren aan mijn God en Vader!’ riep hij in vervoering.</p>
<p>‘Geduld, gij zijt pas een grensbewoner! Gij toeft nog slechts in den buitensten voorhof van het onmetelijke heiligdom, en gij moet thans terug naar de aarde.’</p>
<pb n="174"/>
<p>‘Ach, laat mij blijven!’ smeekte hij angstig, ‘al ware het slechts aan den buitensten zoom van dit hemelsche land!’</p>
<p>‘Onmogelijk,’ was het antwoord, ‘herinner u al de leelijke distels, de scherpe doornstruiken, de hatelijke aangezichten, de schelle wanklanken; deze allen moet gij eerst in de donkere lijdensschool der aarde, onder strijd en moeite, gebed en tranen overwinnen. De moeite des levens zal voor u worden, wat dat bad in den stroom u heeft afgebeeld, en dan zal werkelijkheid voor u krijgen wat thans visioen is. Wanneer gij op dit tijdstip uws levens in het geestenrijk moest overgaan, dan zoudt ge door uwe verkeerdheden toch hier niet kunnen komen; jaren lang zoudt ge nog moeten toeven daar beneden in de lagere sferen van het aardsche luchtruim, waar de ongelouterde zielen in treurige schemering omdolen, tot ze, langzamerhand van ijdelen waan en aardschgezindheid ontdaan, herwaarts naderen mogen. Volhard in uw strijd op aarde; neem blijmoedig ieder dag uw kruis op, en als uw proeftijd is volbracht komen wij tot u, om u den krans der overwinning te brengen en u te huis te halen. Zie, deze sierlijke kroon moet gij verwerven,’ zeiden zij, hem een prachtigen krans boven het hoofd houdende, ‘deze zal het teeken uwer overwinning zijn. Denk aan den stroom dien gij doorwaden moet om van alle vlekken rein te worden, opdat gij in een heidei stralend kleed gehuld in ons midden kunt wederkeeren!’ En hare handen zegenend over hem uitbreidend, warer zijne geleidsters verdwenen.</p>
<p>De kranke ontwaakte en strekte de hand naar zijm moeder uit, die zich teeder over hem heenboog.</p>
<pb n="175"/>
<p>‘Gij schijnt heerlijk geslapen te hebben?’</p>
<p>‘O ja, ik voel mij onuitsprekelijk verkwikt en gesterkt,’ fluisterde hij. ‘Neen, moeder, ik zal nog niet sterven. Ik moet nog verder door den diepen snellen stroom; ik moet worstelen door het volle menschenge-drang; ik moet mij laten dringen en kneden en drijven; het reinigend nat moge branden zooveel het wil, als ik maar gelouterd en gereinigd uit het bad der wedergeboorte mag opstaan!’</p>
<p>‘Proeftijd! bange, bange proeftijd!’ - stamelde hij zich oprichtend, - ‘Zoudt ge mij tot zulk een heerlijk einddoel opvoeren? Zou al mijn peinzen en rusteloos vorschen dan niet geheel vruchteloos zijn geweest? - Zou mijn droomen en verlangen, mijn pogen en wenschen naar het eeuwige schoone, naar de hoogste waar-heid, naar de reinste deugd, niet vergeefs mijn boezem doen jagen? Hebben de beelden mijns hoofds, die mijn slapelooze nachten bevolkten, als het lichaam te mat was iets op te teekenen, hebben die beelden hun weg gevonden naar het land der idealen en daar hun plaats gekregen, waar zalige geesten ze zien en er zich in verlustigen?....</p>
<p>‘Moeder, maak wat licht! - Ik heb zoo verkwikkelijk gedroomd; ik lieb Suse en Bertha gezien, en zij hebben mij zooveel schoons gezegd en getoond. - Kom, schep moed; ik zal nog bij u blijven en werken. Ik voel nieuw leven in mijn hart opwellen. Laat mij naar buiten zien, stoot het venster open. - O, de lucht is vol kracht, de hemel vol zonneschijn! - Kijk, daar wipt reeds een groen takje in mijn venster! Ja, lieve rozelaar, ik zal u nog verplegen, en wij zullen bloeien, gij en ik, onzen
<pb n="176"/>
God ter eere. - Ja, zoo is het goed. Laat ik het blauw des hemels weder aanschouwen, door het frissche jeugdige groen heen. Daar boven, daar is de prijs te behalen voor mij, laat op aarde hem wegdragen wie wil!’</p>
<p>‘Kind, wat is er met u gebeurd?’ vroeg de moeder, die vreesde dat hij alleen door een verheffing van koorts zoo opgewekt sprak.</p>
<p>‘Ik heb de hoop herkregen, en den moed. Nog eenmaal zal ik mij aangorden tot den strijd des levens; men moet <hi rend="spat">willen</hi> leven om te <hi rend="spat">kunnen leven,</hi> ik zal mijn tijd nog noodig hebben om mijn tuintje te wieden. Voor iederen schralen distel een geurige vrucht, voor ieder wilden doorn een bloeiende boom! Zoo moet het worden, daarnaar moet ik streven, daarvoor moet ik nog leven, opdat alle wanklanken zich eerst in mijn binnenste oplossen en de wangestalten uit mijne fantasie versmelten, opdat ze mijn eeuwig huis niet ontsieren!’</p>
<p>En toen de rozelaar zijne bevallige takken moest buigen onder het wicht der rijke volle rozen, toen was ook de ziel des dichters weer den rozelaar gelijk, en zangen stroomden bij zangen, als het zorgelooze lied der vogelen en als de geuren die den hof doorwademen.</p>
</div>
<div type="chapter">
<pb n="177"/>
<head rend="h3">Opgaan tot het feest.</head>
<p>‘Ziet, wij gaan op naar Jeruzalem!’ dat was voormaals de toon, die heel de Christenheid doorruischte en in elk huisgezin zijn weerklank vond, gedurende de zes stille weken, die aan het Paaschfeest voorafgingen.</p>
<p>En het was schoon en zegenrijk voor velen, dat opgaan in den geest, waar het in waarheid geschiedde. Jezus voetstap voor voetstap te volgen op den zwaren weg der algeheele zelfopoffering, hem na te oogen in al de statiën van zijn lijden en opzettelijk stil te staan bij die treffende momenten, waar de grootheid van den verheven lijder op 't heerlijkst uitblonk, het kon niet anders dan zegen brengen over de Christenheid en den band versterken tusschen den verhoogden Meester en zijne belijders. Ja zoo groot was de eerbied voor deze gewijde herinneringen bij onze vaderen, dat de gedenkdag van het toppunt van zijn strijd (van oudsher de Goede Vrijdag genaamd) door velen in diepen ernst en stille afzondering als vast-en bededag werd doorgebracht.</p>
<pb n="178"/>
<p>Latere geslachten hebben gemeend den staf over deze vrome wijze van doen te moeten breken, en hunne kritiek vond stoffe te over in de geestelooze vormelijkheid, waarin van lieverlede alle uiterlijke godsdienstige handelingen schijnen te ontaarden, wanneer de geestdrift verflauwt voor de ten grondslag liggende idee.</p>
<p>Het is met de kritiek als met de wet: <hi rend="spat">zij heeft geen ding volmaakt</hi>; zij veroordeelt, maar geneest niet; en wat krank is of verzwakt behoeft niet altijd gedood te worden. De berispers, die de vormelijkheid hekelen, zijn vaak nog geesteloozer dan de formalisten, die door verflauwing van hun inwendig leven de oude beteekenisvolle gebruiken tot dooden sleurgang lieten versteenen. Dit blijkt ook nu weder uit den van dien kant hier en daar gemompelden wensch, om de christelijke feestdagen geheel en al af te schaffen, of althans aanmerkelijk in te korten. Gelukkig vonden deze liefde-looze stemmen nog geen voldoenden weerklank; want al beschouwde men de christelijke feestdagen bloot uit het oogpunt van het gezellige leven, dan nog zou men ze willen vasthouden om de bron van genot, die zij als rust- en familiedagen aan duizenden schenken die het geheele jaar door nooit verpoozing kennen en nu toch eenige verademing vinden.</p>
<p>Kersmis, Paschen, Pinksteren, zijn het niet de lichtpunten in menig menschenleven, al zijn ze hem niet eens een vast gesternte, dat in zijn geestelijk bestaan boven al het wereldsch gewemel heenblinkt en hen voorlicht naar een betere wereld?</p>
<p>Wie heeft ooit gevonden dat de verjaardag van een dierbare moeder of van een geliefd kind te dikwerf her-<pb n="179"/>haald werd om er van harte blijdschap over te kunnen gevoelen? Wie dat zegt heeft de ware liefde niet, en zoo gaat het met die koelzinnige prozamenschen, die geen Christenfeesten behoeven. Het voorwerp der feestviering is hun vreemd geworden; de man van smarte laat hen koud. Zijn aandenken is hun niet aangenaam, en duizenden bij duizenden zouden tegenwoordig op de vraag: Zijt gij zijn dicipel? met waarheid moeten antwoorden: Wij kennen dezen mensch niet.</p>
<p>Daar was een tijd in Jezus' leven, dat zeer velen, die hem eerst een tijdlang met ingenomenheid gevolgd waren, zich lieten aftrekken, of, zijne eischen te zwaar vindende, hem verlieten, zoodat wij hem de weemoedige vraag aan zijne jongeren hooren doen: ‘Wilt gij ook niet heengaan?’ De nagalm van die droeve klacht trilt smartelijk in het hart van allen, die den Heer liefhebben; want breed is de schaar, die hem den rug toekeert, en klein is de kudde die bij het naderende Paaschfeest met hem opgaat om zich te verdiepen in de mysteriën van zijn verheven strijd.</p>
<p>Kom, laat ons opgaan, mijn lezer, en niet omzien naar de onverschillige achterblijvers; ons oog zij op hem alleen; en op zijne vraag: ‘Wilt gij ook niet heengaan?’ antwoorden wij: ‘Heer, tot wien zouden wij heengaan? Gij hebt de woorden des eeuwigen levens!’</p>
<p>Jezus maakt zich gereed voor zijn laatsten reistocht op aarde. Het groote tijdstip van zijn bangsten strijd komt nabij, en hij trekt op om naar de wijze zijns volks het veelbeteekenende Pascha te vieren. De jongeren zien naar zijne lippen en wachten nieuwe lessen en verhalen; maar de Meester is in diepe gedachten verzonken, en
<pb n="180"/>
zij wagen het niet hem te ondervragen, hoewel zij door menig ernstigen wenk vermoeden, dat er groote gebeurtenissen op handen zijn. Was hij niet de beloofde Messias? Zou hij zich niet eindelijk laten huldigen?</p>
<p>Wel wisten zij dat men hem zocht te dooden, maar zij kenden ook meer dan ooit de grootheid zijner geheimzinnige krachten; immers hij ontkwam telkens aan iederen aanslag, en eenmaal zou hij dan toch bezit moeten nemen van den troon zijns vaders Davids, en wellicht waren hunne harten vervuld met de streelende vraag, welken rang zij als zijne vrieuden dan wel innemen zouden, toen Jezus de stilte afbreekt en hen met diepen ernst aanziende, zegt:</p>
<p>‘Ziet, wij gaan op naar Jeruzalem, en het zal alles volbracht worden aan den Zoon des menschen, wat door de profeten geschreven is. Want hij zal aan de Heidenen overgeleverd, bespot en smadelijk behandeld en bespogen worden, en hem gegeeseld hebbende zullen zij hem dooden - maar hij zal ten derden dage weder opstaan.’</p>
<p>Was het wonder dat deze woorden volkomen onverstaanbaar waren voor zijne jongeren? Zij, die van overwinning en wereldsche grootheid nog droomden, hoe konden zij bevatten dat hij door lijden tot zijne heerlijkheid moest ingaan? Hij had het hun thans in alle bijzonderheden voorspeld, en zij zouden het herdenken als het zou zijn geschied. Zij wisten nu toch welke gedachten hem vervulden, en dat hij zich geheel vrijwillig in de handen zijner vijanden gaf. Hij overziet al den omvang van zijn taak en staart op het duister tafreel, dat zich al meer en meer als een ontzettend
<pb n="181"/>
panorama vol afgrijzen wekkende beelden voor zijn profetischen blik onthulde.</p>
<p>Met welk een mengeling van aandoeningen moet dat doordringend oog bij zijne nadering tot de trotsche bloedstad op die opgewonden schare gerust hebben. Ja, zij hadden wel redenen hunne kleederen jubelend op zijn weg te spreiden en de takken van de boomen te houwen. Hij was die hulde waard als hun weldoener en leeraar; zijne jongeren worden bij het afdalen van den Olijf berg dan ook geheel in de algemeene geestdrift meegesleept en mengen hunne stemmen in den juichtoon: ‘Gezegend is de koning, die daar komt in den naam des Heeren!’</p>
<p>Maar de uitbundige hulde van die onoverzienbare volksmenigte is niet in staat de wolk te verdrijven, die over Jezus' voorhoofd zweeft. Geen oogenblik is hij misleid of verblind door deze vluchtige zegepraal. Wat hem boven alles treft is de aanblik van Jeruzalem, de geliefde stad met haar sierlijke paleizen en prachtigen tempel, en hij heeft nog een hart vol liefde en ontferming voor haar. Over zich zelven zal hij niet weenen, maar over de blinde, die niet genezen wil worden; over de melaatsche, die zich niet wil laten reinigen, stort hij tranen.</p>
<p>Neen, het is niet zijn eigen eer, die hij daar gaat zoeken; geen aardsche kroon kan hem bekoren, maar de eer des Vaders zal hij handhaven, zoolang hij binnen dat weerbarstig Jeruzalem zal optreden, en zoolang ook hij in dien tempel zal aanbidden, zal hij niet gedogen, dat het heiligdom ontwijd wordt voor zijn oogen, en in den tempel verschijnende, drijft hij in heilige
<pb n="182"/>
verontwaardiging ontstoken, als machthebbende aan deze plaats, de koopers met de verkoopers uit, die het huis zijns Vaders ontheiligen, dat een huis des gebeds zal zijn.</p>
<p>Het gejoel der handelaren verstomt, het geblaat van het vee wordt niet meer gehoord, het geld der wisselaren klinkt niet langer op hunne tafels. Een lang ontwende stilte heerscht in den voorhof des tempels. Is het niet of Jezus feitelijk en openlijk met zijn stoute tempelreiniging een nieuwe orde van zaken aan heel de wereld verkondigt? ‘Geen offerdieren langer, de schaduwdienst verdwijne. Het is tijd dat de wereld verneme dat God niet vraagt naar het bloed van stieren en bokken. De dag is aangebroken dat de Vader gediend zal worden in geest en in waarheid.’ Het Lam Gods, dat de zonde der wereld wegnemen zou, was daar, bereid om, als de eenige Gode welbehagelijke offerande, de reinste de hoogste liefde te offeren.</p>
<p>En als alles weer stil geworden is zit hij kalm en waardig neder te midden der heilbegeerigen en verkondigt het Evangelie. In welke liefelijke woorden mag die blijde boodschap wel vervat zijn geweest? Enkele kostelijke parelen zijn ons bewaard, als dat onvergelijkbare: ‘Komt herwaarts tot mij, gij allen die vermoeid en belast zijt, en ik zal u rust geven voor uwe ziele; neemt mijn juk op u, en leert van mij dat ik zachtmoedig ben en nederig van harte, want mijn juk is zacht en mijn last is licht;’ en in die andere noodiging: ‘Zoo iemand dorst, die kome tot mij en drinke; wie dit levende water drinkt, zal nimmermeer dorsten;’ of dat: ‘Alzoo lief heeft God de wereld gehad, dat Hij zijn eenig geboren Zoon gegeven heeft, opdat een iegelijk
<pb n="183"/>
die in hem gelooft niet verderve, maar het eeuwige leven beërve.’</p>
<p>Jonge lieden, die u in dezen tijd aan de gemeente gaat verhinden en tot eene eerste avondmaalsviering u voorbereidt, verdiept u toch vooral met vromen zin in de aandachtige aanschouwing van uw Heiland. O, tracht hem recht te leeren kennen uit zijne eigene woorden, wiens grooten naam gij gaat belijden voor God en de menschen. Hem te kennen zal het leven uwer ziel moeten worden. En wie waagt het te zeggen: ‘Ik ken hem volkomen.’ Daar is eene eeuwigheid en een hoogere ontwikkeling toe noodig, waarin wij hem steeds naderen zullen; maar hier beneden bestaat er slechts één weg om hem te leeren kennen, en dat is: de <hi rend="spat">navolging</hi> van <hi rend="spat">Jezus.</hi> Op dien weg alleen openbaart hij zich zelf aan ons in zijn volle heerlijkheid, in eene heerlijkheid als des eeniggeborenen van den Vader, vol van genade en waarheid. - En hebt gij hem zoo gezien, dan wordt hij het ideaal van uwe ziel, dan overstraalt het licht van zijn met doornen omkranst gelaat alle flonkerlichten der wereld, die u zoeken te verblinden. Wilt gij zijn discipel worden, dan moet gij zijn koninklijke wet aanvaarden als uw leefregel, die wet der zelfverloochening, die hij zelf vervulde in zijn gansche leven van dienende liefde en eindelijk nog eenmaal aanschouwelijk maakte in de schoone symbolische handeling der voetwassching. Ziet hem daar opstaan in den kring zijner discipelen, zijn opperkleed afleggen, zich met den linnendoek omgorden als de geringste dienaar, en met eigen hand het waterbekken vullen om zijne jongeren de voeten te wasschen.</p>
<pb n="184"/>
<p>Verstaat gij wat hij deed, wat hij u leeren wilde met de sterkst sprekende taal, die tot ons gevoel en verstand maar komen kan? Zoo wil hij het van zijne volgelingen, en wie dat niet kan opvolgen, die kan zijn discipel niet zijn.</p>
<p>Maar Jezus strekt zijn aanschouwelijk onderwijs nog verder uit. De voetwassching moge de diepste ootmoedigheid en toewijding afteekenen, zij schetst nog maar de uitwendige daad van hulpvaardigheid en liefde, die wij onderling aan elkander verplicht zijn. Jezus verlangt ten zijnen opzichte nog iets meer, en hij drukt dat uit op de krachtigste wijze die met mogelijkheid te hedenken is; hij neemt het brood en breekt het zeggende: ‘Dit beteekent mijn lichaam, dat voor u verbroken wordt.’ Hij neemt den drinkbeker en verklaart: ‘Dit is mijn bloed, dat voor u vergoten wordt. Eet dat verbroken brood, drinkt dien vergoten wijn, neemt dit voedsel op in uw eigen leven; verbindt u alzoo met mij en door mij ook tot een hoogere gemeenschap met elkander tot den heiligsten broederband. Gij in mij en ik in u, opdat wij één zijn, en opdat ook gij onderling één moogt zijn in mij.’</p>
<p>En even nadrukkelijk als hij tot den jonger sprak, die zich onttrekken wilde aan de in zijn oog al te groote zelfvernedering van Jezus: ‘Indien ik u niet wasch, gij hebt geen deel aan mij,’ even ernstig heeft hij gezegd: ‘Tenzij dat gij het vleesch van den Zoon des menschen eet en zijn bloed drinkt, gij hebt geen leven in u zelven, want mijn vleesch is waarlijk spijs, en mijn bloed is waarlijk drank tot verzadiging der zielen.’</p>
<p>Hoe wonderspreukig deze diepzinnige woorden ter aan-<pb n="185"/>duiding van onze innige levensgemeenschap met Jezus in zijn zinrijk spraakgebruik ook klinken, steeds rijker en verhevener wordt de inhoud er van voor elk die den verborgen zin poogt te doorgronden.</p>
<p>Gaat het u als mij, dan treffen u bij het naoogen van den Heiland op zijn lijdensweg twee zaken bovenal: zijne <hi rend="spat">ondoofbare liefde,</hi> en zijn <hi rend="spat">onwankelbaar geloof.</hi> Zijne liefde blijft onverminderd voor het menschdom, hoewel het Joodsche volk er zich als op toelegt om zich door de hatelijkste en verachtelijkste karaktertrekken te kenschetsen, en de Romeinen, door Herodes en Pilatus en de krijgsknechten vertegenwoordigd, niet onderdoen in het ten toon spreiden van al de verdorvenheid van een verbasterde eeuw.</p>
<p>Jezus is immers gekomen om te zoeken wat verloren was, om de dooden te roepen tot nieuw leven. Zijn reine blik peilt dien onreinen poel; hij weet welk een gapende afgrond den hemel en de aarde blijft scheiden, en hij stort zich in die klove om ze tot een brug ten hemel te maken. Maar laat ons zien hoe zwaar zijne liefde in alle richtingen beproefd wordt.</p>
<p>Zijne jongeren verzellen hem als een getrouwe lijfwacht, en sommigen hebben er aan gedacht om zich van wapenen te voorzien, wetende dat er onder de Joden een aanslag beraamd wordt op zijn leven. Ach, de Meester weet beter dan zij zelven hoe zwak ze nog zijn! Hij doorgrondt de ontboezeming van Thomas; hij weegt de eeden van Petrus; hij leest op het sombere voorhoofd van Judas de heimelijke ontrouw, en schoon ze hem volgen als hij die droeve wandeling naar den Olijf berg onderneemt en beklemd van strijd en smart
<pb n="186"/>
met gebogen hoofd de beek Kedron overgaat, om nog eens die door hem tot nachtelijk bidvertrek gewijde plaats te betreden, toch heeft hij zelfs niet den troost van zijne discipelen wakend te vinden, als de zielsbenauwdheid hem het bloedzweet om de slapen doet uitbreken.</p>
<p>Waken? Neen, zij konden het nog niet. Waken om niet in verzoeking te komen, zoo min als waken om tot hulp des Meesters bereid te zijn, of over zijne veiligheid het oog te houden. Niet ééne ure kunnen zij waken!... En bidden? Och, zij beginnen het pas te leeren. - Hem steunen, hem troosten, onmogelijk, dat ging al hun verstand en kracht verre te boven.</p>
<p>Uit den hooge daalt een reiner wezen, dat zijn door smart en waken beneveld oog weer verheldert en hem het welbehagen des Vaders vergewist op zijne algeheele onderwerping aan zijnen wil.</p>
<p>Aan de menschen heeft hij dus niets, zelfs niet aan degenen die hem oprecht beminnen; zij zijn te zwak en te klein. Geen steen voor de rust van dat edele hoofd, geen vriend in de ure des gevaars voor dat groote, eenzame hart. De jongeren slapen. Een slechts waakt, Judas; hij komt nader en verraadt zijn Meester met een kus, op de plek die hem boven alles heilig en dierbaar had behooren te zijn.</p>
<p>Daar omsingelen hem die mannen met stokken en zwaarden gewapend, die met fakkelen en lantarens als naar een moordenaar gingen zoeken. Het eenige wat de verschrikte vrienden weten te doen, is een daad van dwaasheid en geweld, die hij niet wil en nog moet bestraffen in het oogenblik dat hij zich vrijwillig gevangen geeft.
<pb n="187"/>
Dezelfde onstuimige ijveraar, die nu met de overige jongeren wegvlucht, zal straks wel wederkeeren, maar toch niet bestand zijn voor de eerste verzoeking, en hem verloochenen. Maar Jezus is, hoe toegankelijk voor de allerfijnste snaren van de smart, ongenaakbaar voor elke harde, liefdelooze aandoening. Hij weet alle dingen. Hij weet ook dat Petrus en de overige jongeren hem oprecht liefhebben, en ontzegt hun zijne liefde niet omdat ze nog zoo zwak zijn. Hij zal ze sterk maken door zijne liefde steeds meer te openbaren: dat is zijne leerwijze. Daarom ziet hij Petrus aan met dien weisprekenden blik, die hem doet uitgaan en weenen, maar niet heengaan als Judas.</p>
<p>Is hij lankmoedig en geduldig met de gebreken zijner leerlingen, ook voor vreemden heeft hij een hart, en terwijl hij zijn kruispaal naar Golgotha's heuveltop sleept, spreekt hij tot de jammerende vrouwen die hem volgen: ‘Gij dochteren van Jeruzalem, weent niet over mij, maar weent over u zelven.’ Maar zijn alles overstijgende menschenliefde blinkt op 't hoogst in de bede voor zijne vijanden: ‘Vader, vergeef het hun, want zij weten niet wat zij doen.’ Geen zelfzucht richt zijn blik een oogenblik alleen op eigen lijden; aan de wreedste foltering ten prooi en afgetobt tot stervens toe, heeft hij nog oog en oor voor zijne moeder, voor den discipel die den moed heeft tot kort onder het kruis te naderen. Deze liefde is het, die de wereld overwint en verzoent en tot God wederbrengt; deze liefde verteedert eens het meest verstokte hart.</p>
<p>Maar even volhardend als hij is in de liefde, even onwankelbaar blijft zijn geloof aan de zegepraal van het
<pb n="188"/>
rijk dat hij kwam grondvesten op aarde, aan het slagen van de taak, die hij zich had opgelegd: de verlossing van het menschdom van zonde en lijden en van den dood.</p>
<p>Scheen niet al zijn werk ijdel, al zijn moeite en strijd verloren, toen zijne vijanden over hem triumfeerden? Hij wankelt niet; ziet hem daar in het midden van die geveinsde ouderlingen en schriftgeleerden, zoo stout hem aanstarend, nu zij hem in hunne macht hebben. Zijn zelfbewustheid verlaat hem geen oogenblik, en als de eenige en waarachtige Hoogepriester, als de ware gezalfde Koning en toekomende Wereldrechter, heft hij zich met majesteit op en antwoordt op hunne vraag of hij de Christus is: ‘Ik ben het, de Christus, de Zoon des levenden Gods; doch ik zeg ulieden, van nu aan zal de Zoon des menschen gezeten zijn ter rechterhand der kracht Gods, komende op de wolken des hemels.’</p>
<p>De lont was geworpen, de mijn moest springen. Nu was zijn schuld bewezen. Hij zelf gaf zijnen vijanden de bewijzen in handen: ‘Hij heeft God gelasterd, hij is des doods schuldig!’ roepen de geveinsden.</p>
<p>Jezus heeft van den dood niets te vreezen; hij leeft een eeuwig leven, dat de dood niet uitblusschen, maar slechts verhoogen en vrijmaken kan. In dit onwrikbare geloof staat hij kalm in het midden zijner naar zijn bloed dorstende vijanden. Wat is hij groot tegenover den laffen weifelenden Pilatus. ‘Zijt gij dan toch een koning?’ vraagt de landvoogd met onrust en wantrouwen. ‘Hiertoe ben ik in de wereld gekomen.’ - Ja, om koning te zijn was hij geboren. Maar welk een koning? Koning van het rijk der waarheid.</p>
<p>Welnu, zulk een hersenschimmig koningschap zal Pila-<pb n="189"/>tus hem niet betwisten, dat zal hem geen vrees aanjagen. Wat was waarheid? Zulk een koning mocht een spotkleed dragen en met doornen gekroond worden. Hij was een onschadelijke dwaas, die gerust losgelaten kon worden. Maar dan was hij des Keizers vriend niet! Het onschuldige bloed moest dus wel vergoten worden. De verblinde Joden nemen den moord op zich en het: ‘Kruis hem! weg met dezen, laat Barabbas los!’ gaat op ten hemel. Israël roeit zijn Messias uit, omdat hij hen niet tot wereldgrootheid en aardsche macht roept.</p>
<p>En de verworpen Koning gaat daar heen met zijn doornkroon en draagt zijn kruis... Hij weet wat hij doet voor de wereld, hij weet wie hij is, en waar hij heengaat. De zon mocht verduisterd worden aan den hemel, een andere zon licht in zijn ziel, die nooit ondergaat, en toen de moordenaar aan zijne zijde de verzuchting tot hem richt, die van zulk sterk geloof getuigt: ‘Heer, gedenk mijner als gij in uw koningrijk zult gekomen zijn,’ aarzelt Jezus geen oogenblik, hem de heuchelijke toezegging te geven: ‘Voorwaar, zeg ik u, heden zult gij met mij in het Paradijs zijn.’</p>
<p>Welk eene koninklijke handeling op het oogenblik, toen de macht der duisternis over hem schijnt te zegevieren. Zwakte en uitputting overweldigen hem, de aarde begint te verdwijnen en de hemelen zijn hem nog versloten. De Hades opent zijne verschrikkingen, de afgrond maakt zich op, en duisternis omfloerst de gansche aarde. Zijn lijden heeft het toppunt bereikt, als hij de bede slaakt: ‘Mijn God! mijn God! waarom verlaat Gij mij!’ Maar weldra vloeit een ander woord van zijne lippen: ‘Het is volbracht,’ het werk, dat de Vader hem had
<pb n="190"/>
gegeven om te volvoeren, en dat wij niet overzien of berekenen kunnen in zijn volle uitgestrektheid. Het is volbracht, de groote en heerlijke bevrijding der menschheid, een eeuwige verlossing, volbracht in hem, maar die nog steeds voortgaat volbracht te worden in de wereld en in een ieder onzer moet volstreden worden, door onzen eigen geest, die, door lijden van zonde en wereld vrij gemaakt, dit lijden zal leeren zegenen als onze beste medicijn en den dood zal begroeten als een hemelbode, die ons naar hooger leven overbrengt.</p>
<p>De Heiland heeft nooit met zijne jongeren gefilosofeerd over de wijsgeerige bewijsgronden voor de onsterfelijkheid, maar het eeuwige leven der ziel staat bij al zijne gesprekken en leeringen vast, ja ligt er aan ten grondslag. Jezus gaf hun geen uitlegging van dat toekomende leven, die toch hunne bevatting te boven zou zijn gegaan, maar beloofde eenvoudig dat zij hem weer zouden zien, al was het slechts voor een kleinen tijd, en dat hij na drie dagen zou opstaan uit den dood. Wat de schoonste redeneeringen en duidelijke verklaringen niet zouden uitgewerkt hebben, dat volbracht Jezus als altijd weder door <hi rend="spat">daadzaken</hi>. Hij vertoonde zich. Hij kwam wederom in hun midden. Hij bewees hun feitelijk dat hij door den dood was heengegaan tot een verhoogd leven, en dat dit het onverderfelijk leven was, waarover hij zoo vaak had gesproken.</p>
<p>De wereldsgezinde Sadduceën rekenden het in hun tijd een bewijs van hoogere beschaving, dat zij hunne zelfbewustheid zoo geheel verloren hadden, dat zij zich zelven geen verder bestaan dan dit aardsche leven toekenden. Hoe zou het mogelijk zijn, dat de dooden weder
<pb n="191"/>
kwamen, daar er in hunne wereldbeschouwing geen plaats voor zoo iets was? Maar ondanks hunnen weerzin en hun verzet, bewijst Jezus zich de Levensvorst, die door den dood niet gebonden kan blijven, en hij wandelt nog eenmaal voor een korte poos met zijne jongeren, om hen tot de onverschrokken getuigen en belijders zijner opstanding te maken; niet door een wijsgeerigen cursus, maar door het feit alleen dat zij hem herkennen, datze ervaren dat hij, de eeuwig levende, hun is wedergegeven. Van nu aan is de hemel geopend en de gemeenschap geopenbaard, die tusschen den Meester en zijne jongeren op aarde zal voortduren, al zal hij weldra naar hooger sferen opvaren en voor het sterfelijk oog niet meer zichtbaar zijn. Maar het was niet alleen Jezus, die aan zijne discipelen verscheen; wij lezen dat vele verschijningen van ontslapenen in die dagen plaats vonden; en al waren de denkbeelden omtrent het eeuwige leven nog in nevelen gehuld, en al lezen wij de Joodsche spreekwijze, dat zij uitgingen uit de graven, waarin de geesten toch niet bewaard waren geweest, het feit dat de ontslapenen zich aan de levenden bekend maakten, voltooide de verschijningen van den Heer en bevestigde de discipelen in de blijde onthulling van een leven na den dood. Was er van oudsher geen voortdurend verkeer tusschen de geestenwereld en de menschen geweest, het geloof aan de onsterfelijkheid zou lang van de aarde zijn verdwenen en niet worden aangetroffen bij de allereenvoudigste stammen, die geheel onvatbaar zijn voor de argumenten van het wijsgeerig denken en de sluitredenen der logica; maar zij hebben <hi rend="spat">gezien</hi> en <hi rend="spat">gehoord</hi>, en zij weten dus wat de wetenschap niet lee-<pb n="192"/>ren of verklaren kan, maar wat de ervaring van millioeaen menschen uit alle tijden en bij alle natiën bevestigd heeft. Jezus moest zijne jongeren dan ook door eenvoudige maar ontwijfelbare daadzaken onderwijzen en weder tot hen komen, met hen verkeeren, om hen tot de onwrikbare getuigen zijner opstanding te stellen voor alle volkeren.</p>
<p>‘De Heer is waarlijk opgestaan,’ dat is de overwinningskreet, waarmede zij de wereld veroverd hebben. ‘De Heer is waarlijk opgestaan,’ dat is de juichtoon waarmede duizend martelaars in den dood zijn gegaan voor hunne onwankelbare overtuiging. ‘De Heer is waarlijk opgestaan.’ Zoo klinkt het in de harten van allen, die het leven hunner ziel in Jezus' dood hebben gevonden.</p>
<p>Laat u deze schoone zege des eeuwigen levens door geen twijfeling ooit ontrooven. Uw onsterfelijkheids bewustzijn is de kroon der menschelijke natuur, dat, geheiligd door ons christelijk geloof, tot een zalig gevoel van onverderfelijk leven, tot een bron van eeuwige kracht zich ontwikkelt, waarmede dat heerlijke woord overeen stemt: ‘Wij zijn van Gods geslacht.’</p>
<p>Jezus heeft dien verslapten band vernieuwd, en hij maakt allen die hem aannemen reeds hier beneden tot <hi rend="spat">kinderen der opstanding</hi>. - Komt, laat ons opgaan tot dit feest, om hem in zijne grootheid te aanschouwen, hem, die, terwijl hij den dood tegemoet trad, zegevierend tot zijne jongeren sprak: ‘A1 zal de wereld mij niet meer zien, gij zult mij wederzien, <hi rend="spat">want ik leef, en gij zult leven.’</hi></p>
</div>
<div type="chapter">
<pb n="193"/>
<head rend="h3">Vorstenschool en volksopvoeding.</head>
<p>Toen voor ongeveer vijftien jaren de ‘Max Havelaar’ verscheen, stond ik vooraan in de reien der warmste bewonderaars van deze frissche en edele schepping, die als een sierlijke palmboom de fiere kruin zoo hoog boven het alledaagsche struikgewas ophief, dat hij ons voor de toekomst een lieflijke oase scheen te beloven in de dorre velden van onze matte en magere volksliteratuur. Er was een ziel in zijn ruischen; er fluisterden geestenstemmen langs de wuivende bladen, die van een grootmoedig enthousiasme voor waarheid en recht getuigden. Er woei een opwekkende levensgeur ons te gemoet, die ons deed vragen naar meer... veel meer... En er kwam meer... Een gansch ander gewas sproot uit den eigen bodem. - O raadsel - zoete en bittere wateren welden uit de eigen bron! - Doornstruiken gingen op naast distels, en brandnetels nevens dolle kervel... Een worm stak den snel opgeschoten wonderboom. - Zijn breede bladeren verdorden en vie-<pb n="194"/>len af tusschen het onkruid, dat de slanke stam benauwde... Waar was Max Havelaar gebleven?... Was hij als Elia mistroostig naar de wildernis gevloden, omdat niemand zich om zijne prediking had bekreund en Achab Achab bleef, zooals Israël Israël zou blijven? - Had hij dan gedacht dat eenig profeet in zijn vaderland zou geëerd worden? - Och, de wereld bekeert zich niet of een mooi boek meer of minder wordt geschreven - zoomin als de mensch zich bekeert omdat een vriend hem de zuivere waarheid zegt. - 't Is immers van oudsher de zekerste weg om een vriend in een vijand te verkeeren....</p>
<p>Waar is hij gebleven de dichter van het aandoenlijk verhaal, dat een lied was, dat zoo edele tonen aansloeg, waarop de fijnste snaren onzer ziel sympathetisch antwoord gaven? Waar zwerft hij? Zoek hem, liefelijke muze! die hem eenmaal bezielde. Red hem uit den roemloozen strijd der persoonlijke twistingen en breng hem ons weder, sterker en wijzer en gelouterd...</p>
<p>Maar hij keerde niet terug uit dat eindeloos krakeel en luidruchtig rumoer, waarin hij zijn schoonste jaren, zijn beste kracht verspilde.</p>
<p>Telkens, als er een gerucht liep dat er weêr een werk van Multatuli verschenen was, stak ik werktuigelijk de hand er naar uit, begeerig om de nieuwe vrucht te proeven, maar de alsem maakte het mij ongenietbaar, de alsem van den wreedsten spot, die ooit het ideaal in 's menschen ziel trachtte te vermoorden, en smartelijk teleurgesteld moest ik zeggen: ‘het is waar ook, Max Havelaar bestaat niet meer; wie is toch die pseudo
<pb n="195"/>
Multatuli, die ons op zijn naam al dat onrijpe ooft opdischt, ontijdig geoogst door den stormwind? Die vruchten zijn wormstekig! Bijt niet zoo zorgeloos toe, o onnoozele! Ziet gij die oorwormen der verbittering, die wriemelende duizendbeenen van mokkenden wrevel daar niet van alle zijden uitkruipen?</p>
<p>Wat is de oorzaak van deze ellende, dit verval? Miskenning? Maar heeft ooit een schrijver meer succes gehad dan hij? Teleurstelling? Omdat men alleen het schoone, maar niet het ware in zijn werk erkende, en men hem wel als zanger, maar niet als hervormer wilde hooren? Waren het persoonlijke grieven en smart gewekt door tegenspoed, die hij wilde wreken aan heel de maatschappij, alsof zij aansprakelijk kon gesteld worden voor de privaat-aangelegenheden van elk onzer? Heeft hij profeet willen zijn? hij heeft dan het lot en het loon van een profeet te aanvaarden; wat verlangt hij meer? Wil hij, die te vergeefs een stouten aanval waagde, als een overwinnaar gevierd worden, om zijn goede intentie en zijn vermetelheid? Hier schuilt de adder, die Multatuli heeft gestoken en zijn bloed bedorven.</p>
<p>De strijdlustige kemphaan wordt er niet beter om, als hij voor een adelaar moet doorgaan. Laat hij zijn wat hij is - hij is groot en goed genoeg, die zichzelf tracht te worden. De haan is een prachtige vogel als hij daar staat met zijn goudlakenschen vederdos, sierlijke pluimen en trotschen nek. Welnu, een wakkere kemphaan met een stem als een klok was boven op het Indische hoenderhok gestegen, waar de kippen wonen,
<pb n="196"/>
die de gouden koloniale eieren plachten te leggen, en hij had aan alle Oost-Indisch dooven luidkeels toegeroepen: ‘Wordt wakker, gij langslapers, gij dommelende slaapmutsen, het is tijd om uwe bijziende oogen eens uit te wrijven, ontwaakt eer het te laat is!...’ Hij had gekraaid dat menigeen de ooren vasthield, gekraaid dat al wat hanekam droeg, klein of groot, antwoord gaf van wijd en zijd. Maar er mocht veel gekakel in alle kippenhokken en eendenkooien op volgen, verder dan gekraai en gekakel en gekwaak kwam het niet.</p>
<p>Moet de wakkere haan, die gedaan heeft wat hij kan, nu, omdat men zijn stem geen gehoor geeft, in een nijdigen gier of sperwer veranderen? Zie, dat is nog het ergste voor hemzelven, want wij hebben den belangwekkenden Max Havelaar te gronde zien gaan onder de wilde uitbarstingen van den toomeloozen Ideeënvulkaan van Multatuli.</p>
<p>&nbsp;</p>
<p>Jaren waren er voorbijgegaan, waarin ik nooit meer een blad van zijne hand onder de oogen had gekregen, zijn naam niet meer had gehoord of gezien, daar ik geen enkel tijdschrift meer las. Ik was het moe geworden, dat bont gemengel van allerlei en van alles wat, en van geen enkele zaak genoeg. Zoo even komt er een blad dat uwe gedachten richt op de sterren, straks een dat uwe aandacht vraagt voor den oester, om een oogenblik later u een machine te leeren kennen, Gij hebt er uw hoofd nog vol van, en moet toch over een doorgraving of misschien over een luchtschip hooren. Men moet sprongen maken uit de letterkunde in de philan-<pb n="197"/>thropie,uit de voorwereld in de moderne ideeën... Neen, ik wilde mijn hoofd niet langer tot zoo'n brouwketel laten maken, ik zeide al die wetenschappelijke potpourri's af en begon een geregelde vakken-lectuur. Ik nam de beste werken over dat gebied, wat ik wilde doorwandelen, en bemoeide en vermoeide mij met de rest niet meer.</p>
<p>Maar ten langen laatste zag ik toch eens op uit mijn kluis, om te kijken waar we zoo wat waren. Ik stak mijn hoofd uit het roefje en vroeg aan den schipper: Waar zijn wij?... Ik teekende op een dozijn maandwerken en dagbladen in, om eens weer op de hoogte te komen van den vooruitgang! Maar ik merkte ras, dat de andere menschen niet in sneltreinen vooruitgevlogen waren, en dat ik in mijn afzondering bitter weinig verzuimd had. Alles was nog bij het oude; alleen het cijfer der auteurs was haast even sterk verhoogd als de prijzen der levensmiddelen en der belasting... Wat een schat van nieuwe talenten waren er uitgebroeid! Het wemelde er van in onze letteren, als de jonge zalmen in de rivieren!... Wat al vreemde namen!... Maar zie, daar is Multatuli ook weer, of... zou Max Havelaar zijn opgestaan van de dooden?... vroeg ik. Zou de oude palmboom een nieuwe kruin hebben gemaakt?... Het was Multatuli voor en Multatuli achter en Multatuli overal. Ik trof hem aan onder belletristen en schoolmeesters, hij was de held van oude en jonge studenten, het orakel van de knapen der H.B. school. Maar wat mij het meest trof, was zijne werken te vinden in handen van zooveel vrouwen en meisjes.</p>
<pb n="198"/>
<p>Ik schreef aan een vriendin, die hemelhoog met zijn schriften liep: ‘Zend mij al wat gij van Multatuli hebt. Ik ga een bedevaart doen naar het graf van Max Havelaar. Ik wil dien geest oproepen en hem bezweren mij te zeggen wat er van hem geworden is, want hij kan toch dezelfde niet zijn gebleven. Hoe zit het er mee? Is de booze geest van hem uitgegaan, of heeft hij er nog zeven bij gekregen?...</p>
<p>‘Ik heb ook nog een ander doel, ik moet den smaak van het hedendaagsch publiek leeren kennen. Ik heb een jaar of tien in een andere gedachtenwereld geleefd en ben vreemdeling in mijn land geworden; ik ken dat jonge Holland niet dat intusschen opgewassen is; ik wil kennis maken met dat jeugdig publiek, dat alles wat Multatuli opdischt met zooveel graagte eet. Hij moet een groot kok zijn geworden, dat hij zulke smakelijke gerechten of wel zulke uitlokkende menus weet te geven, om de appetijt zoo levendig te houden. Zend mij vooral “<hi rend="spat">Vorstenschool</hi>” en “<hi rend="spat">Woutertje</hi>”; daar moet, zoo verzekert men mij, een paedagogisch element in schuilen.’...</p>
<p>Ik dacht een groote baal Ideeën te zullen ontvangen. Maar ja wel - alles was uitgeleend of zoo versleten! de boeken zagen er zoo uit door 't vele lezen! Een enkel deeltje zond ze mij voorloopig, ook erg beduimeld, als een lessenboek, daar men goed in geblokt heeft.</p>
<p>‘Welnu, dat is een kostelijke aanbeveling,’ dacht ik; ‘mijn landgenooten zijn dan toch eindelijk eens warm geworden voor een auteur! Max Havelaar schijnt te zijn t'huis gekomen.’</p>
<pb n="199"/>
<p>Ik sloeg het boekje op: ‘Minnebrieven 5<hi rend="sup">de</hi> druk!’ (en ik lees ze pas in 1875! O, wat schaamde ik mij zoo ten achter te zijn bij mijne verlichte tijdgenooten!...)</p>
<p>‘Kom Max,’ zei ik, mijn stoel bij den haard schuivende, ‘het is zulk een grauwe, gure winterdag, dat ik wel iets extra's mag hebben.’</p>
<p>En ik erken, dat ik met geprikkelde nieuwsgierigheid begon te lezen. Zooveel hing mij nog van vroegere geruchten in het hoofd, dat ik hier een bordje gloeiend heete schildpadsoep zou krijgen, vol cayenne-peper. Maar, dacht ik, 't zal in elk geval toch geen nagemaakte zijn, want immers hij is het, hij, Multatuli, en hij zou wel voor den echten schildpad zorgen.</p>
<p>Ik proefde, 't smaakte niet, ik proefde nog eens, en nog eens. Wat proefde ik eigenlijk? Een valschen smaak, een walgingwekkend iets, dat door veel peper en veel uien niet te onderdrukken was, maar altijd boven kwam. ‘Daar is roet in gevallen,’ riep ik met weerzin uit; ‘nog erger: <hi rend="spat">er is bederf in</hi>!’</p>
<p>Ik moest moed grijpen om door te lezen; 't was me soms of ik met mijn lectuur midden tusschen het marktgeschrei van een onzinnige Rotterdamsche kermis was geworpen. Alles vloog in wilde vaart om mij voorbij. Waar ben ik? Heeft een koortsachtige droom mij bevangen? Hemel, zou Max onder dat gedrang zijn? Is hij onder den voet geraakt?... Ik zie hem niet meer. Wat een hel om mij heen! - Leeft hij daarin? - dan is hij wel rampzalig!...</p>
<p>Ik pakte de ‘Minnebrieven’ in met een duizelend hoofd en pijn om het hart, en schreef aan mijne vrien-<pb n="200"/>din: ‘Als dat boek van onzen ouden Multatuli is, laat dan alle bewonderaars van Max Havelaar asch strooien op hun hoofd en zeven dagen treuren.</p>
<p>‘Gij hebt mij gevraagd u conscientieus mijn gevoelen over zijne werken te zeggen, maar dit geschrift in bijzonderheden te ontleden, verg dat niet; er is geen ontleden aan, want het is een <hi rend="spat">letterkundige indigestie.</hi> Het is een akelig tafereel van Godverlatenheid, duister en wild als een Walpurgisnacht: een woeste dans van misvormde spoken om den heksenketel. Wat moet die arme man hebben uitgestaan eer hij tot de verbijstering kwam, waarin dat boek werd geschreven! Ik kan verschooning vinden voor iemand, die, door ramp geteisterd of door terging geprikkeld, er toe komt om zulk een vrucht van 't ziekélijk brein uit te geven - maar dat nog vier maal te laten herdrukken! Multatuli heeft gelijk, zijn publiek toe te roepen: “<hi rend="spat">ik veracht u met groote innigheid</hi>,” omdat gij alles eet, wat ik in mijn baldadigheid u toewerp.’ Moet die ongelukkige worstelaar, die het heil zoekt, waar niemand het nog ooit heeft gevonden, de leidsman zijn van het jonge Holland? Zal dat de verlosser van het heerlijke Insulinde worden? Sluimer voort, schoone slaapster, in het midden van de golven; de prins, die u wekken moet, zal geen honderd jaren meer uitblijven; maar hij zal een andere banier voeren. Slaap nu voort en rust tot uw morgen daagt; uwe ure zal gewisselijk komen, uw recht zal niet van voor uw God voorbijgaan!...</p>
<p>‘Zend me niets meer. Het ergert mij te veel, dat
<pb n="201"/>
iemand met zoo'n heerlijk talent zoo jammerlijk zijn gaven verknoeit. Ik ben bedroefd dat ik dat boek gelezen heb; ik ben bedroefd dat gij het gelezen hebt, dat zoo iets in onze taal bestaat. Ik wist niet, dat het getij reeds zoo ver verloopen was, en ontwaar met schrik dat wij zeer snel naar den grooten maalstroom voortdrijven, die ons zinkend volk uit de rij der natiën uitwisschen zal.’</p>
<p>&nbsp;</p>
<p>Ik ontving per omgaande dezen brief: ‘Het spijt me geducht, dat ik u nu ook juist die ongelukkige “Minnebrieven” moest zenden. Ik erken, dat is het ziekelijkste en verwardste van al zijne producten; maar ik bid u, geef het nog niet op. Multatuli is toch een te “<hi rend="spat">ongewoon phenomeen</hi>”, dan dat men geen notitie van zijne werken zou nemen, al was het alleen omdat hij de meest gelezen schrijver van ons landje is. Wees dus niet zoo erg dorps- en trekschuitachtig, en wilt ge een beetje op de hoogte blijven van de lectuur van den dag, overwin dan uw tegenzin en lees nu maar in eens zijn meesterstuk “<hi rend="spat">De Vorstenschool</hi>”. “Een genie is hij toch”, zegt mijn man. Maar daar zijn regelmatige en onregelmatige genieën, tamme en ontembare. Ik vind dat hij wel wat naar dat wilde soort trekt, maar een genie is hij toch. Zijn ideeën zult ge veel te slordig vinden; ze zijn me ook wel eens wat al te haveloos; want het schijnt alsof hij maar voor den voet op neerschrijft wat hem invalt, en aan den vorm niet meer kunst wijdt dan ik aan onze huishoudelijke oliekoeken. Ik hoop dat hij nu voortaan dramas zal schrij-<pb n="202"/>ven. De versmaat kalmeert hem, en de geest der poëzie bewaart hem ook voor het vulgaire, waartoe hij zoo dikwijls vervalt. Maar de “Vorstenschool” is overheerlijk, hoewel ik den titel niet recht begrijp, evenmin als de intrige.’</p>
<p>‘Vorstenschool’ herhaalde ik ook vragend, toen ik het boek in handen nam. Wat wil dat zeggen? Die titel <hi rend="spat">school</hi> is niet nieuw voor tooneelstukken. La Chaussée bediende zich in de vorige eeuw reeds van dien prozaïschen titel en gaf zijn ‘<hi rend="spat">école des amis</hi>’, ‘<hi rend="spat">école des mères</hi>’, enz.</p>
<p>Wat wil deze school zijn? Wie is er leerling? Wie docent? De vorsten moeten op het bankje, dat is klaar. Wie of wat zal ze onderwazen? Ervaring, lotgeval of beschimping en spot? Zal Multatuli zich met hunne opvoeding belasten? Worden zij op het bankje gezet ten nutte van hun eigen persoon, of ten pleiziere of ten spektakel van de onderdanen? Zal die school niet een weinig van te pronk staan of van het schandbord der oude schoolmeesters krijgen? Zullen wij de honderd jaren oude en veroordeelde methode van Voltaire nog eens zien oprakelen, die zijn tragedie tot den katheder zijner philosophie maakte, of gaat men nu het genre van de Beaumarchais opwarmen, die het theater tot zijne tribune gebruikte, om de humanistische en politieke ideeën te verkondigen, die voor een eeuw de hoofden heet maakten? Moet het volk gesticht worden door de lessen, die vorsten, en vooral ministers krijgen? Wil Multatuli ook soms de vorsten gebruiken zooals de natuurkundigen de kikvorschen bezigen, om er ons den
<pb n="203"/>
omloop des bloeds of de werking der electriciteit aan te leeren kennen?</p>
<p>Al deze vragen drongen zich aan mij op bij het overwegen van het opschrift, en ik hoopte door nauwgezette lezing van het stuk een bevredigend antwoord te vinden; maar vergeefs, en de aanvulling van den titel door den auteur: ‘'n paar verschillende wyzen waarop hooggeplaatste personen hun roeping zouden kunnen opvatten’, maakte de zaak niet duidelijker. Zooveel is zeker, dat de schrijver <hi rend="spat">boven alles</hi> door staatkundige ideeën is beheerscht geworden, en dat het hem veelmeer te doen is geweest om zijne politieke leerstellingen in een smakelijken vorm onder het volk te brengen, dan een meesterstuk van dramatische kunst te leveren. En er was wel geen beter middel uit te denken om zijne overigens vrij oude radicale geloofsbelijdenis in een nieuw en poëtisch licht te stellen, dan door die te leggen <hi rend="spat">op de lippen eener dwepende jonge vrouw</hi>, die ons het zonderling tegenstrijdig beeld vertoont van eene revolutionaire koningin.</p>
<p>Het theater aan politieke richtingen dienstbaar te maken moge gunstig zijn voor de oogmerken van volksleiders, maar 't is altijd slecht voor de kunst geweest, om te zwijgen van de moraal. De auteur verdrong steeds zijn eigen personages, de philosoof overschaduwde altijd de acteurs, en de gevoelens des dichters wekten de geestdrift des volks veel meer dan de dramatische positie der figuren; want de poëet bedierf zijn eigen kunstwerk door te willen philosopheeren. 't Zou dwaas zijn te beweren dat de ‘Barbier’ of de ‘Figaro’ Louis XVI
<pb n="204"/>
en Maria Antoinette op het schavot hebben gebracht, maar 't is onloochenbaar dat de tooneelstukken van de Beaumarchais de revolutie sterk in de hand werkten, en dat, al spelende bij zang en scherts, de zaden zijn gestrooid van dien bloedigen oogst, die dood en verderf hebben ingezameld.</p>
<p>Doch hoe men ook over de tendenz en het doel van ‘Vorstenschool’ moge denken, de schrijver heeft ons hierin zijn groot talent op nieuw geopenbaard. Het is te weinig om te zeggen dat het hoog uitsteekt boven de gewone tooneelstukken op onze theaters voorgedragen; neen, ‘Vorstenschool’ kan wedijveren met de beroemdste producten op dit gebied. Desniettemin heeft het eene in het oogvallende, zwakke zijde, die wij ter wille van den goeden smaak en het recht der kunst niet verbloemen mogen.</p>
<p>In het eerste bedrijf leeren wij al dadelijk de hoofdfiguur kennen - Louise, eene koningin, die blijkbaar met alle etiquette gebroken heeft. Zij spreekt hare dienstdoende hofdame kort en goed bij haar familienaam aan, zooals schoolmeisjes dat gewoon zijn; immers, onder de schooljeugd is het niet Anna of Lotje, maar Smits, Meijer, enz.</p>
<p>‘De Walbourg,’ zegt de koningin, ‘zyn er meer nog in de voorzaal?’ Even vreemd is de kleinigheid, dat de koningin in het 3<hi rend="sup">de</hi> bedrijf de stof van de banken afneemt, als ze heel populair een bordje room in het priëeltje van een boerin gaat eten met mama. Ik betwijfel of het aan het allerkleinste hofje van Europa zoo burgerlijk toegaat, als ons hier wordt gemaald, 't
<pb n="205"/>
Lijkt te veel op dat hofscènetje, dat Busken Huet eens maalde, waar de eeredames met de soezenmand rondgingen... Daar men in het drama zooveel mogelijk naar zinnelijke illusie moet streven, dient men de bestaande gebruiken niet te veronachtzamen; vooral niet als men overigens, ter wille van het natuurlijke zelfs, <hi rend="spat">ruwe</hi> uitdrukkingen opneemt; want enkele malen zijn woorden gebezigd, die een kiesch oor kwetsen, of die in den mond dezer ideale vorstin onbehaaglijk klinken. Ook had de auteur zich niet moeten verwaardigen om een overoude aardigheid op te rapen, die reeds voor een twintig jaren van den wagen van een almanak voor blijgeestigen viel en sedert op straat gezworven heeft, die flauwe van den werkman ‘Syrene’ tot de koningin te laten zeggen. - Doch laat ons Louise gadeslaan. De koningin houdt zich bezig met een onderzoek naar de toestanden der volksklasse, en ondervraagt een letterzetter naar zijn omstandigheden. De wijze waarop zij het aanlegt, zou aan alle philanthropische dames kunnen leeren hoe zij het niet moeten doen, als ze niet bedrogen willen worden. Wij krijgen bij den eersten blik op haar streven meer verwachting van haar goeden wil en onbekookten ijver, dan van haar levenswijsheid.</p>
<p>De koningin-moeder treedt binnen, en wij ontdekken uit het gesprek, dat Louise den vorigen avond zeer laat nog ijverig met ‘Van Weert,’ zooals zij den graafminister sans façon noemt, heeft zitten werken, om zich over armenzaken te onderrichten, eene omstandigheid, die later zeer toevallig aanleiding geeft tot een schertsend of moedwillig woord, dat een schemerend vermoe-<pb n="206"/>den van onwaardigen aard uitlokt en het onbeduidend intrigetje wordt, dat als een zeer zwakke draad de verschillende stukken aaneen hecht.</p>
<p>Nu begint de jonge koningin, die voorwaar niet als een Van Weert ‘verstijfd is in de vormlijkheid,’ ons een blik in haar gistend innerlijk leven te gunnen en openbaart al aanstonds een hoogst onvrouwelijke en bittere levensbeschouwing, die pijnlijk aandoet. Hoe komt ze er aan? Ze is jong en gelukkig. Zij kent de wereld nog niet uit eigen droeve ervaring; zij heeft dus alles van hooren zeggen, hoewel zij was begonnen met eigen onderzoek. Zou zij ook zwartgallige en overspannen ‘Ideeën’ gelezen hebben? Het is een zielkundige onmogelijkheid dat de koningin-moeder, die toch een dagje ouder zijn moet en met meer ouderwetsche inzichten behebt, zoo lakoniek de democratische demonstraties van hare dochter aanhoort, die haar diep moeten grieven, schokken en verbitteren. Wij verwachten dat een ernstige strijd zal geboren worden. Niets van dat alles. Deze figuur is bepaald misteekend en verwaarloosd, om aan Louise een stereoscopisch relief te verzekeren, dat haar dan ook buiten de ware proporties stelt.</p>
<p>De koningin-moeder zegt vergoêlijkend van den minister Van Weert:</p>
<lg type="poem">
<l>- Men roemt hem toch als zeer bekwaam, Louise.</l>
</lg>
<p>waarop Louise antwoordt:</p>
<lg type="poem">
<l>- Dat spreekt vanzelf... zoolang hy invloed heeft.</l>
<l>Daarna? We zullen zien... tenzydi sterft,</l>
<l>En men z'n roem gebruiken kan als blaam</l>
<pb n="207"/>
<l>Voor andren, die nog in den weg staan. Ik...</l>
<l>Ik schat hem even hoog en even laag</l>
<l>Als velen van z'n soort.</l>
<l rend="; 1tab"><hi rend="sc">Kon. Moed.</hi></l>
<l rend="; 1tab">- Louise, ik dacht...</l>
</lg>
<lg type="poem">
<l><hi rend="sc">Louise</hi>.</l>
<l>- Dat ik vertrouwen stelde in zyn genie?</l>
<l>O, dat is grappig, moeder! 't Lykt er niets naar!</l>
<l>Hy heeft... talent... zoo, zoo... maar niet te veel,</l>
<l>Genoeg juist voor de meening dat-i meer heeft.</l>
<l>Die man draagt als de kerstboom, juist zooveel</l>
<l>Als vader schooltyd en mama routine</l>
<l>Hem strikten in de takjes... nooit iets meer!</l>
<l>Zoo'n boompje is dood... maar leven moet de mensch,</l>
<l>Dat is: gevoelen, denken, werken, streven,</l>
<l>En vruchten dragen, honderd... duizendvoud!</l>
<l>Wie niet meer geeft dan hy ontving, is... nul,</l>
<l>En deed met z'n geboorte onnoodig werk.</l>
<l>Nu, zulk een nul is my de graaf van Weert.</l>
</lg>
<p>Zoo gaat de koningin voort tien bladzijden lang, die petilleeren van geestige gezegden en bijtende satyre. Maar van welke lippen vloeit die schampere taal? Neen, waarlijk, 't is geen beminnelijke vrouw, geen koningin, die zoo spreekt. 't Is Multatuli, die haar zijn inzichten influistert, 't is Multatuli in een fluweelen damesjapon verkleed. Luister maar eens, als zij bitter voortgaat:</p>
<lg type="poem">
<l>Gewoonheid is een giftig woekerkruid</l>
<l>Dat zelf geen vruchten draagt, en z'n venyn</l>
<l>Gebruikt om, wat er opschiet aan z'n zy,</l>
<l>Te doemen tot gelyke onvruchtbaarheid.</l>
</lg>
<pb n="208"/>
<p>Dit is niet waar, en overdrijving maakt de waarheid zelfs tot bedrog en dwaling; alleen door ‘<hi rend="spat">ongewoonheid</hi>’ wordt niemand een genie, of, wat meer zegt: een goed mensch.</p>
<lg type="poem">
<l>Gewoonheid is verdienste's vyandin,</l>
<l>Een schutsvrouw van het kleine, van 't gemeene.</l>
<l>Wat uitsteekt, moet geknot. Wat blinkt, bevuild.</l>
<l>Wat vlucht neemt, neergeslagen en gekneveld.</l>
<l>Talent, geloochend, of gesmoord met ma.a.a.ren,</l>
<l>En daarna doodgezwegen... als het kan.</l>
<l>Genie... ha, vraag van Weert eens naar genie!</l>
<l>Maar dat's 'n sprookje, 'n mythe, 'n onding,</l>
<l>Of erger nog, iets... iets... iets onfatsoenlyks,</l>
<l>Een vuile ziekte, die men liefst niet noemt</l>
<l>Dan met 'n omweg: ex.cen.tri.ci.teit!</l>
</lg>
<p>(Die laatste regels had de Schrijver bij herdruk toch wel mogen schrappen.)</p>
<p>En de geheele tirade, de gewoonheid, is het stokpaardje van zeker iemand. Hier spreekt een gekrenkt auteur, een teleurgesteld kunstenaar, die geleden en geworsteld heeft om zijn bestaan - zoo iets bedenkt geen jonge koningin. Waar is de vorstin, die het in hare hersenen zou krijgen om aldus te spreken?</p>
<lg type="poem">
<l>Nu, excentriek is onze staatsman niet,</l>
<l>Hy loopt vry wel in 't algemeene spoor.</l>
<l>Hem is de Staat... <hi rend="i">zyn</hi> zetel, <hi rend="i">zyn</hi> carrière,</l>
<l>Een kaatsbaan voor de heeren van het hof,</l>
<l>Een draaibank van fortuintjes, een fabriek</l>
<l>Van Neurenberger eerzucht-duikelaars.</l>
<l>Hem is het Volk... 'n kweekkast van lakeien.</l>
<pb n="209"/>
<l>De welvaart... paragraaf in een rapport.</l>
<l>Een algemeene ramp... de troef kaart op</l>
<l>Den heer die uitgespeeld was door party.</l>
<l>De burger... een artikel ter belasting.</l>
</lg>
<p>Zoo spreekt de politieke raddraaier alleen, die onrust wil zaaien. De koningin, die zoo spreken zal, noem die gerust: <hi rend="spat">de laatste</hi> der <hi rend="spat">vorstinnen</hi>.</p>
<lg type="poem">
<l>En wat zoo'n staatsminister <hi rend="i">weet</hi>, wat hy</l>
<l>U zeggen kan van de algemeene zaak...</l>
<l>O, moeder, 't is zoo weinig, als het hart ontbreekt:</l>
<l>Genie zit dáár!</l>
</lg>
<p>Alsof <hi rend="spat">hart hebben</hi> en <hi rend="spat">genie hebben</hi> hetzelfde ware, en of elk staatsman excentriek of een genie moest zijn om zijn plicht te kennen en te doen. Maar Multatuli wil aan het volk onderwijzen, dat alle staatslieden geestelooze en hartelooze wezens zijn... Het vertrouwen moet geschokt worden.</p>
<lg type="poem">
<l rend="; 1tab">Neem zulk een man</l>
<l>Eens z'n kommiezen af, en z'n rapporten,</l>
<l>En zie eens wat hyzelf begrypt of weet,</l>
<l>En wacht eens op 'n nieuw idee dat in</l>
<l>Zyn eigen ziel gegroeid is... ha, ha, ha,</l>
<l>Dan kunt ge wachten tot ge moeier zyt</l>
<l>Dan hy van-nacht was!</l>
</lg>
<p>Ik ben niet in staat die spreekster zulk een engelachtig duifje te vinden, of dat ideale wezen, dat Multatuli in latere Ideeën zoo gedurig liefkoost als zijn ‘<hi rend="spat">lieve Louise</hi>’. Zou men niet denken dat Van Weert, die
<pb n="210"/>
zoo geducht onderhanden wordt genomen, een belangrijke rol in het stuk zou spelen? O neen, hij komt in het geheel niet ten tooneele. Hij dient alleen om des auteurs minister-haat te boeten. Maar nu begint de vrouw en tegelijk de humanistische dweepster voor den dag te komen; zij draaft schrikkelijk door en raakt, ondanks haar vurigen wensch om <hi rend="spat">waar te zijn boven alles</hi>, ieder oogenblik in het <hi rend="spat">onware</hi>. Hoor hoe zij den volkstoestand schetst als in een tijd van algemeenen hongersnood bijv. in Perzië:</p>
<lg type="poem">
<l rend="; 1tab">Het Volk</l>
<l>Is laag gezonken, moeder! Ziel en hart</l>
<l>Gaan onder, by aanhoudend stoflyk lyden.</l>
<l>De gloed van hooger geestdrift wordt gedoofd,</l>
<l>Als 't leven slechts één kamp is met het lage,</l>
<l>Als niet te sterven 's levens eenig doel is,</l>
<l>En uitgesteld bezwyken hoogste prys!</l>
<l>Wat is den arme 't schoon der lente? Niets!</l>
<l>Een sterrenhemel? Niets! Wat is hem kunst?</l>
<l>Wat is hem poëzie? Wat, liefde? Niets!</l>
<l>Dit alles màg hem niets zyn. Alle vlucht</l>
<l>Is hem verboden door de werklykheid,</l>
<l>Die met 'n yzren vuist hem perst in 't slyk,</l>
<l>En elke poging tot verzet, bestraft</l>
<l>Met honger...</l>
</lg>
<p>Zou men niet moeten denken dat de oogst verwoest was en dat hier van een algemeene volksramp werd gesproken? Met welke bedoeling worden zulke overdreven tafereelen opgevoerd? Indien het waar is, dat ons volk in den laatsten tijd lager is gedaald en in-<pb n="211"/>wendig verzwakt, dan is het door zondelnst en godsdienstige verwaarloozing.</p>
<p>De vragen van Louise omtrent de standen zijn uiterst oppervlakkig en eenzijdig.</p>
<lg type="poem">
<l>Ik vraag: of één stand honger voorschryft, moeder?</l>
<l>Of één stand kan gedoemd zyn tot gebrek?</l>
<l>Tot slaaf zyn onder de eischen van de maag?</l>
</lg>
<p>Deze overdrijving wordt nog verhoogd door de toevoeging:</p>
<lg type="poem">
<l>Ik vraag, of een dier standen lager staat</l>
<l>Dan 't schaap of rund dat onbekommerd graast,</l>
<l>En dat gewis den mensch verachten zou,</l>
<l>Als 't weten kon hoe slecht die mensch zich voedt?</l>
</lg>
<p>En geheel ziekelijk sentimenteel wordt het:</p>
<lg type="poem">
<l>Is 't kind van de arme minder dan 'n kalf?</l>
<l>De moeder minder dan 'n koe? Myn God,</l>
<l>Is dàt haar stand? Eischt dàt uw maatschappy?</l>
<l>O, dan is alles leugen, wat men preekt</l>
<l>Van zielenadel en beschaving!</l>
</lg>
<p>Daar springt weder die noodlottige tendenz uit het soufleurskastje. Waarlijk, wij behoeven de Pufs en consorten niet voor te zingen, dat zij recht hebben om als de koetjes in de wei zonder werken volop te eten. Onzen werkenden stand af te schetsen als bij:</p>
<lg type="poem">
<l>Het kankrend wee van dagelykschen angst</l>
<l>Voor 't onderhoud van morgen,</l>
</lg>
<p>onder aanhoudend nijpend gebrek gebogen en al te
<pb n="212"/>
machteloos om aan die ellende een einde te maken, dat riekt sterk naar opruierij.</p>
<lg type="poem">
<l><hi rend="sc">Louise.</hi></l>
<l>Het Volk is uitgeput, berust uit zwakte.</l>
<l><hi rend="sc">Kon. Moed.</hi></l>
<l>- Doch... de oorzaak van dit alles?</l>
<l rend="; 1tab"><hi rend="sc">Louise.</hi></l>
<l rend="; 1tab">- Broedermoord!</l>
</lg>
<p>Ik vraag of dit volksonderwijs geen bedenkelijk karakter aanneemt, vooral door Louise's dwaze toelichting:</p>
<lg type="poem">
<l>Een deel, een nietig deel der maatschappy</l>
<l>Heerscht, regelt, kuipt, maakt wetten, en verwyst</l>
<l>Het ovrig deel - en 't grootste - tot ellende!</l>
</lg>
<p>Dat ‘verwijst tot ellende’ is toch stellig de moedwilligste verwringing, de lasterlijkste voorstelling van onze toestanden, die maar kan gegeven worden, en waarvan de schrijver de onberekenbare verantwoordelijkheid niet schijnt te gevoelen of te vreezen. Standen en toestanden worden niet door menschelijke willekeur in het leven geroepen: zij zijn geworden uit den samenloop van duizende van den mensch voor een groot deel onafhankelijke oorzaken, en kunnen ook niet door een gril van demagogen opgeheven worden.</p>
<p>Wilt gij het tooneel maken tot een volksschool, wilt gij het drama maken tot een middel ter volksopvoeding en veredeling, breek dan eerst met alle ziekelijke, waterachtige sentimentaliteit. Geen Rousseausgekwezel op het tooneel, en geen leugenachtige overdrijving, als
<pb n="213"/>
er iets gezonds uit worden zal. Zedeloosheid en godvergetenheid is de bron der volksellende; de godlasterende en alles wat hoog en heilig is ontwijdende beschimping, de zucht naar weelde en de vijfendertig millioenen guldens door de werkende standen aan den drank gewijd - dat is de bron van het zedelijk verval.</p>
<p>Onderwijs is levensbrood en éénig geneesmiddel. Maar welk onderwijs? Hier helpt geen gewone schoolmeesterij van letters en cijfers. O 't geeft zoo weinig. Maar leeren leven en werken, <hi rend="spat">leeren mensch te worden door verlossing van al wat den mensch onteert</hi>. Dat praktisch onderwijs, dat van vader op kind moest overgaan, dat onderwijs in goeddoen en rechtvaardig, eerlijk, eerbaar, werkzaam zijn, dat men den kinderen leert in den schoot van het ordelijk huisgezin, zooals het oude, eerwaardige, zoo wreed mishandelde bijbelboek zegt: ‘Gij zult het uwe kinderen leeren, als gij met hen nederzit, als gij met hen over den weg gaat’, onder het werken, bij het rusten, en door het voorbeeld 't meest.</p>
<p>Dat was het <hi rend="spat">algemeene onderwijs</hi>, dat de Heiland bedoelde, toen Hij tot zijne jongeren zeide: ‘<hi rend="spat">gaat heen, onderwijst alle volken</hi>’. Zij waren voorwaar geen schoolmeesters of docenten, maar zij hadden het levensideaal gevonden. Zij wisten wat mensch te zijn beteekende. Zij hadden ‘<hi rend="spat">den mensch</hi>’ gezien.</p>
<p>Zoolang ons volksonderwijs geene <hi rend="spat">volksopvoeding</hi> kan worden, zal ons volk ‘ruw’ blijven; niet uit honger naar brood of vleesch, niet omdat het door eenigen stand gedoemd wordt tot slaaf van de maag, maar uit
<pb n="214"/>
zedelijke onwetendheid; eene onwetendheid, waarvan zeker profeet zeide: ‘mijn volk sterft van gebrek aan kennis’.</p>
<p>Het is duizendmaal makkelijker een volksonderwijs te scheppen, dat heel wat lijkt, met fraaie gebouwen en macht van meesters en geweldig veel leervakken, dan ook maar iets voor de <hi rend="spat">volksopvoeding</hi> te doen; zij moet uit het hart tot het hart komen, veel meer dan tot het hoofd; tot het geweten en den wil, veel meer dan tot het geheugen.</p>
<p>Veel, zeer veel zou het tooneel kunnen doen tot veredeling en verheffing van het gemoed, maar dan geen luiheid kweeken door op de zorgelooze koeien en schapen te wijzen; dan geen wangunst, nijd en tweedracht zaaien, geen wrevel wekken in het ongevormd verstand, geen haat tegen wie meer heeft dan wij, geen bespotting en minachting van de overheid, maar liefde onderwijzen, liefde, die vereering en ontzag in het ruwe hart stort voor wat hoog en verheven is, en het daardoor vormt, verteedert en veredelt.</p>
<p>Er zijn er onder de hoogere zoowel als onder de lagere standen genoeg, voor wie 't schoon der natuur ‘niets’ is, ‘de sterrenhemel niets’, ‘de kunst niets’, ‘de poëzie niets’. De koningin zegt immers zelfs dat graaf van Weert er ook niets om geeft? Geloof vrij dat de armen veel meer genot van de natuur hebben dan wij denken; zij verheugen zich meer in één bloempotje dan de graaf en de baron over de sierlijkste bloemkassen. Waarlijk, die stompzinnigheid ontstaat niet uit honger, maar uit onverschilligheid, en komt bij armen en rijken
<pb n="215"/>
gelijkelijk voor, wanneer ze andere genietingen en lusten najagen.</p>
<p>Hoe schoon de droom der koningin op zich zelf beschouwd ook zij, moeielijk is het aan te nemen dat zij op tienjarigen leeftijd reeds de doornkroon kiest boven de gouden kroon. Ook zien wij niet in hoe die keuze samenhangt met alles wat volgt. De droom spant onze verwachting; wij wachten, er komt niets - 't blijft een droom. Of moet dat gevalletje met Hanna en van Huisde doorgaan voor een worsteling om mensch te zijn? Is dat de doornkroon? of blijft die even als al hare schoone beloften in de fantasie der koningin? Zijn de ‘<hi rend="spat">blijken</hi>’ van gevoel en ijver bij haar iets meer dan ‘<hi rend="spat">schijn</hi>’?</p>
<p>Zelfs het schokkende tafreel van een onderdrukte, uitgehongerde bevolking is een even voorbijgaande in de lucht zwevende aandoening als haar twijfel of de koning wel in alles denkt als zij. Daarom laten al de hoogdravende spreuken, die Louise declameert, ons koud; 't zijn knallende phrasen, die de plaats van de zedelijke handeling innemen. 't Klinkt tragisch, als de koningin uitroept dat ze ‘<hi rend="spat">met het kwijnend volk wil vergaan</hi>!’ - maar na dit gezegd te hebben, stapt ze heel vroolijk in het rijtuig en gaat room eten! Ik vraag u, hebben wij hier niet den verkleeden Multatuli van het hoofd tot de voeten?</p>
<p>Neen, het doorhalen van een minister omdat hij geen genie is, of de opsomming van Vorstenplichten, kan geen actrice de ware bezieling geven. Hoogst onbillijk is het daarom, nu bij de opvoering de zwakke zijde van het
<pb n="216"/>
stuk in het oog springt, die onvolkomenheden hoofdzakelijk aan de voordracht van Mejufvrouw Kruseman te wijten, terwijl hier bepaald de onbedrevenheid van den auteur zich openbaart, om zijne ideeën voor het tooneel te bewerken, een taak die een geheel eigenaardige studie vereischt.</p>
<p>Het tweede bedrijf is de sterkst mogelijke tegenstelling van het eerste; hier is wel alles leven en beweging, maar het is een actie, die te veel op zich zelf staat, en de draadjes, die de verschillende bedrijven samenbinden, zijn moeielijk te volgen, omdat ze, niet natuurlijk uit eene hoofd-idee ontsponnen, geen nerf of hartader van het innerlijk leven der heldin zijn. Groote verdienste moet ongetwijfeld aan dit bedrijf worden toegekend, als wij het op zich zelf als satire beschouwen. Spiridio is geestig geteekend en toch... en toch... Wien 't Neerlandsch bloed in de aderen vloeit, voelt een onbehaaglijke trilling, een opwelling van verontwaardiging, en kan de vraag moeielijk terugdringen: waartoe deze gepremediteerde bespotting van het koningschap?</p>
<p>Moet Vorstenschool aldus tot vorstenonderwijs of tot volksopvoeding gebruikt worden? Is het bestemd om alle prestige van de koninklijke majesteit in het hart des volks uit te roeien? Het standpunt van de hedendaagsche vorsten is voorwaar niet benijdenswaardig; het is integendeel hoogst moeielijk en gevaarlijk; in elk geval niet van dien aard, dat het tot het mikpunt van zoo lafhartige en lichtvaardige verguizing verdient gekozen te worden. Wist de schrijver dan in de gansche
<pb n="217"/>
wereld geene andere figuren te vinden om het volk te vermaken, dan juist aan eens konings hof? - Bovendien, op honderd andere wijzen was een vorst te schetsen geweest, wiens beginselen indruisten tegen het streven van Louise, waardoor een kamp of lijden kon ontstaan, waarin de dramatische heldin hare krachten had kunnen ontwikkelen. De voorzichtigheid der slangen is echter niet geheel vergeten, en terwijl Multatuli met de eene hand de steenen der bespotting werpt, wijst hij met de andere op de ‘verzachtende omstandigheid’ - de edele menschlievende zijde van 's vorsten karakter. Neen, steenen werpt hij niet eens; dat zou nog te flink, te roijaal zijn. Hij neemt een brief <hi rend="spat">spelden</hi>... och, hij meent het zoo kwaad niet!... 't zijn immers maar speldenprikjes...? - En de behendige acteur redt meesterlijk de fatale rol... Neemt dat het euvel weg? Geenszins. Wie de ‘Ideeën’ begrepen heeft, ziet door het masker heen, dat heel onschuldig lacht en zoo onnoozel wil schijnen als de auteur in zijn voorbericht en bij zijne latere verontschuldigingen. Is het toeval, of is het toeleg, om op het eind van het eerste bedrijf het ideaal van het <hi rend="spat">openbaar</hi> leven en optreden van een vorst zoo hoog mogelijk op te schroeven en daarop onmiddellijk een moment uit het <hi rend="spat">intieme</hi> leven van een koning te malen, dat hem zoo armzalig en onbeduidend mogelijk doet schijnen? maar dat echter den schrijver, zijns ondanks logenstraft, door het bewijs te leveren, dat <hi rend="spat">excentriciteit</hi> toch zoo veel niet beteekent - want een koning, die bij nacht een kleermaker ontbiedt om over het nieuwe model der
<pb n="218"/>
schouderweren te onderhandelen, schijnt waarlijk wel met Multatuli's kwaal te sukkelen: de ‘<hi rend="spat">ongewoonheid</hi>’. - Waarom niet een van de schoone en groote momenten gekozen, die zulk een edelmoedig karakter noodzakelijk hebben moet? Dit zou iemand gedaan hebben, die wenschte vorst en volk nauwer te verbinden; maar hier is 't om heel iets anders te doen - iets... <hi rend="spat">dat elk verstandig burger zal blijven ‘verachten met groote innigheid</hi>’.</p>
<p>Het derde bedrijf is weer zwakker. De rol, die Louise hier heeft te vervullen, is zoo weinig vorstelijk, dat het uit den aard der zaak voor de actrice onmogelijk moet zijn om niet te alledaagsch te worden voor de ideale koningin. Heeren beoordeelaars hebben Mejufvrouw Kruseman verweten, dat zij meer zich voordeed als een ondeugend kameniertje dat iets afluistert, meer als een schalksche, levenslustige, dan als eene zoo verheven Majesteit als Multatuli zich gedacht heeft; maar dat is juist wat ik ontken; het demokratisch princiep is zoo anti-majestätisch, dat Multatuli zich onmogelijk zulk een verheven vorstin gedacht heeft, als zijne aanbidders ons dat willen opdringen.</p>
<p>Multatuli's ideaal is de met alles ontevredene, alles gispende, tegen de gansche wereldorde in verzet komende vrouw der revolutie. De Majesteit is door den schrijver juist weggewerkt door de schampere taal, welke hij Louise in den mond legt. Rachel zou geene verhevenheid hebben kunnen leggen in die populaire roomhuis-scène bij het afluisteren niet van iets gewichtigs of gevaarlijks, maar van praatjes.</p>
<pb n="219"/>
<p>De koningin is met hare moeder en hofdame bij eene boerin gegaan en wil in een prieeltje room eten en zich met die boerin onderhouden. Zij ontdekt hier, dat deze vrouw, haar koetje verloren hebbende, er een van Zijne Majesteit had terug ontvangen; een verhaaltje, dat een tegenwicht schijnt te moeten stellen tegen den wolf, dien de koning moet geschoten hebben, al heeft hij geen schot gelost. Want de koning is op de jacht geweest, en enkele heeren van den stoet loopen nu bij de boerin binnen, waardoor de koningin in de gelegenheid komt ongemerkt een paar gesprekken te hooren, die voornamelijk moeten dienen om den volke te leeren, hoe de heeren van het hof knoeien, terwijl de koningin op nieuw een speech houdt over liberaal en conservatief en radicaal, die een ongerijmdheid is in den mond eener vrouw, maar geheel Multatuli teekent in overdreven bitterheid en valsche beschouwingen, een verzameling van fraai klinkende aphorismen met een schitterenden glimp van waarheid.</p>
<p>Men zou een boekdeel moeten schrijven om al het onware en scheeve te schiften van het ware en rechtmatige in de puntige spreuken, die de koningin als een wilde ontboezeming van een volbloed revolutionaire heldin uitspreekt, die met alle richtingen vrede heeft. Gelukkig voor Louise, maar ongelukkig voor de dramatische kunst, behoeft zij in deze gistende gemoedsstemming niet te handelen - 't blijft alles bij redeneeren. Drie bedrijven zijn afgeloopen, en nog heeft Louise niets gedaan dan oreeren.</p>
<p>In het vierde bedrijf ontwikkelt de auteur meer zijn
<pb n="220"/>
schoon plastisch talent. Wij zijn op het kamertje van eene naaister, Hanna, die met haar broeder woont. Puf sprak reeds in het eerste bedrijf van haar als de buurvrouw, die uit vriendschap op zijn moederloos kind paste. Vreemd dat er in die buurt juist een ongehuwde zich met die moederlijke verpleging belast; maar die omstandigheid verkoos de auteur, omdat hij het noodig achtte ook Hanna eerst een dubbelzinnigen schijn te geven, die laster uitlokte, om haar daarna te kunnen vereerlijken. Voorzeker geen gelukkige greep, daar dat loopje ook voor de koningin gebruikt wordt, en toch voor een auteur ‘van den rang’ van Multatuli veel te afgezaagd is. Desniettemin is dit een liefelijk gedeelte, waar hart en hoofd bij uitrusten. Wij scheppen adem op dat kamertje bij echte menschen; want waarlijk Louise is geen mensch, zij is een wandelende redevoering, een aangekleede demonstratie. Maar Hanna is een vrouw. Albert en Herman zijn ook menschen, die men kan liefhebben en achten. Het gedicht van Hanna's broeder is dan ook als taal des harten veel meer waard voor ons gevoel dan de snel verspringende, bont gekleurde tooverkaarten, die de koningin ons voor de oogen laat wemelen.</p>
<lg type="poem">
<l>Daar is een kracht, uit hooger kracht gesproten,</l>
<l rend="; 1tab">Die 't zinkend hart des menschen schoort,</l>
<l rend="; 1tab">Die 't opvoert naar een hooger oord,</l>
<l>Die 't vastklemt, als de stam z'n loten,</l>
<l rend="; 1tab">Als moederarmen 't schreiend wicht,</l>
<l rend="; 1tab">Aan de eerste bron van liefde en licht.</l>
<l>Die 't opheft, als het dreigt te zinken</l>
<pb n="221"/>
<l rend="; 1tab">In 't slyk waarin het zich bewoog.</l>
<l rend="; 1tab">Daar is een kracht die 't scheemrend oog</l>
<l>Omhoog richt, waar 't de ster ziet blinken,</l>
<l rend="; 1tab">Die aan de kim der toekomst ryst,</l>
<l rend="; 1tab">Op d' adel van onze afkomst wyst,</l>
<l>En vast doet houden aan 't begeeren</l>
<l>Om tot die afkomst weertekeeren</l>
<l>&nbsp;</l>
<l rend="; 1tab">Daar is een gloed die alles kleurt,</l>
<l>En 't laagste hoog maakt. Die het leven,</l>
<l rend="; 1tab">Door winterproza wreed ontgeurd,</l>
<l>De lenteschoonheid weer kan geven.</l>
<l>Een adem die verloren frisheid toovert...</l>
<l rend="; 1tab">Geschonden reinheid rein wascht als weleer...</l>
<l rend="; 1tab">En op de macht van 't kille heden weer</l>
<l>Het waas van 's levens eersten droom herovert.</l>
<l rend="; 1tab">Daar is een hand die wenkt en noodt</l>
<l>Om weertekeeren waar wy waren,</l>
<l rend="; 1tab">Vóor ons deze aarde een wykplaats bood</l>
<l>Voor weinig, ras vervlogen jaren.</l>
<l>Daar is een stem die hoorbaar fluistert:</l>
<l rend="; 1tab">Ginds, ginds, daar waart ge, en keert ge weer!</l>
<l>Ras valt de keten die u kluistert:</l>
<l>Dra ziet ge op aarde en stof als korte droomen neer!</l>
<l>&nbsp;</l>
<l rend="; 1tab">Die kracht, die gloed, die hand, 't is poëzie!</l>
<l>Zy leeft in alles, overal! O, zonder haar,</l>
<l rend="; 1tab">Hoe dor en guur waar 't leven! Wie,</l>
<l>Wie derft haar warmte, en noemt zich levend? Waar</l>
<l rend="; 1tab">Ontbreekt haar gloed geheel? Zie rond,</l>
<l>En luister! Luister naar de klanken</l>
<l rend="; 1tab">Van 't suizend loof dat weemoed kweekt,</l>
<l>Dat van geloof en hoop en liefde spreekt,</l>
<pb n="222"/>
<l>En opwekt om te bidden en te danken.</l>
<l rend="; 1tab">Zie rond, en staar op 't firmament</l>
<l>Dat, stof als wy, maar boven de aard verheven,</l>
<l>In elke ster een lofdicht schynt te geven,</l>
<l rend="; 1tab">In elken straal een danklied nederzendt.</l>
<l>&nbsp;</l>
<l rend="; 1tab">Zie rond, en hoor hoe de oceaan</l>
<l rend="; 1tab">Zyn stemmen voortstuwt langs de stranden,</l>
<l rend="; 1tab">Nu zacht en lieflyk, als aan banden,</l>
<l>En dan weer ongetemd zyn krygsdicht op doet gaan.</l>
<l rend="; 1tab">Hoor hoe hy juicht, als waar het hem bewust</l>
<l>Dat eens Gods geest gerust heeft op z'n watren,</l>
<l rend="; 1tab">Hoor hoe hy 't uitgilt in zyn klatren,</l>
<l rend="; 1tab">Dat hem Gods adem heeft gekust!</l>
<l rend="; 1tab">Hoor hoe z'n kracht, in stormen sprekend,</l>
<l>Met dondrend schuim op rots en klippen brekend,</l>
<l rend="; 1tab">Of... lieflyk murmlend, eeuwen lang</l>
<l rend="; 1tab">Zich oplost in één enklen zang.</l>
<l rend="; 1tab">'t Is alles poëzie...</l>
</lg>
<p>Is dat Multatuli??? deze menschenstem???</p>
<p>Is dat de schrijver van de 107 schimprijmen op het graf van Thorbecke - als zoovele schoppen tegen een dooden leeuw? Onmogelijk!</p>
<p>Leest men ook vijgen van doornen en druiven van distelen? Wie weet...</p>
<p>Ik wil gaarne bekennen, dat ik een oogenblik dupe van het optisch bedrog ben geweest, en niet terstond inzag dat het Multatuli volmaakt gaat als dien geïncrimineerden van Weert, en dat het hem waarlijk ook aan iets hapert, dat Louise omstreeks den vijfden rib zocht, het hart...</p>
<pb n="223"/>
<lg type="poem">
<l rend="; 1tab">En dat ontbreekt.</l>
<l>Die man draagt als de kerstboom</l>
</lg>
<p>aangebonden vruchten... <hi rend="sc">De boom is dood</hi>!... Hij wil ons het kleinste sprankje van hoop niet overlaten, dat zulke ideeën voor hem meer zijn dan holle galmen, daar men verzen mee opvult, zinledige klanken die rijmen...</p>
<p>Want wat zegt de schrijver ons in zijn commentaar op ‘Vorstenschool’? 't Is wreed om te lezen.</p>
<p>‘Hanna's lievigheid is geheel en al à portée van zeker deel des publieks, dat zonder tooneelkyker in de komedie komt.’ - Zoudt ge niet meenen een aristocraat te hooren?</p>
<p>De schrijver vindt onze hulde dus tamelijk onbeschaafd, en geheel in ongenade kunt ge raken, als gij het waagt uw ‘commonplace goedkeuring’ van Albert's gerijmel uit te spreken met het woord ‘mooi’. Wij lezen in Idee 990:</p>
<p>‘Anderen gaan wel zoovèr, of liever ze blyven zoo ver achter. 't Is waarlyk om moedeloos te worden, als ik hooren moet dat er door sommigen waarde gehecht wordt aan dat vers van Albert! En ik waarschuwde nog al, door uitdrukkelyk te verklaren dat de eenvoudig verstandige Hansje geen blyken geeft van goedkeuring, zy die kort daarop juist als tegenstelling met zulk <hi rend="spat">rymelend gewawel</hi>, bewys geeft, wel, en dus beter, te weten wat poëzie is!’</p>
<p>Het was dus geen taal des harten van Multatuli - geen kreet der ziel naar iets hoogers. De schrijver wil niet dat we hem van zoo iets verdenken. - Toch gunt
<pb n="224"/>
hij ons een treurigen blik in zijn gemoed als hij voortgaat:</p>
<p>‘Bovendien als staal van versenmakery staat Albert's werk niet boven 't alledaagsch’ (Dit is volkomen waar). Doch hoor nu verder den auteur. ‘Om in dat ambacht iets uitstekends te leveren, zou ik me daarop een week of zes moeten toeleggen (?), waartoe ik m'n tyd en denkvermogen te kostbaar acht. (?) Wat ik nu en dan op dat terrein voortbreng, is juist even goed genoeg om te doen in het oog vallen, dat ook het door oefening bereikte <hi rend="spat">iets beter</hi> niet de minste waarde heeft. Mannen moesten zulke kinderachtigheden overlaten aan Woutertje en aan Jufvrouw Laps, die een ‘oom jarig hebben’.</p>
<p>‘Zes weken’, zei ik? Wel, om het tot de handigheid van Ten Kate te brengen, zou ik misschien wel drie maanden noodig hebben. Ieder die m'n arbeid aandachtig leest, zal inzien dat het jammer wezen zou zooveel tyd weg te werpen aan laf kinderspel.’</p>
<p>Lezer, kiest gij Albert's ‘<hi rend="spat">gerijmel</hi>’ niet duizend maal boven dit ‘<hi rend="spat">gewawel</hi>’? Is het niet treurig? Moet ge niet met Louise verzuchten:</p>
<lg type="poem">
<l>Wat is hem kunst? Wat is hem poëzie?</l>
<l>Niets! - Niets!</l>
</lg>
<p>Lang mogen wij dan ook niet staren op het vriendelijk tafreel van stille huiselijkheid, en eensklaps zijn we in een volle ‘rusie’.</p>
<p>Ruwe woorden en lage uitdrukkingen moest men voor 't tooneel voor eens en voor altoos schrappen. Hanna en Albert worden overvallen door haar broeder Herman met den beschonken Puf. Dronken menschen op het tooneel
<pb n="225"/>
te brengen, is mede een barbaarsche wansmaak. De broeder is woedend omdat Puf zijn meisje belastert en hem in twijfel over haar gedrag gebracht heeft, doch ook deze uitbarsting loopt met een sisser af. Geen enkele hartstocht of smart werkt door; alles rammelt, omdat alles los staat. De knoop is zoo slordig gelegd, dat er geen vastheid aan het geheel is gegeven, of eigenlijk dat het geen geheel kan worden. In de tweede afdeeling van dit bedrijf verschijnt de koningin met hare hofdame in het kamertje der naaister, natuurlijk zich voordoende als een nieuwe klant, die over het maken van een kleedje komt spreken. Onedel is hier de lachlust der dames over Hanna's eenvoudigheid; 't geen ze zegt behoefde ook geen spot bij een zoo wijsgeerige vorstin te wekken, en is zeer weinig te rijmen met hare humaniteit. De voorgewende tandpijn van de hofdame, die haar gezicht met watten bedekt om haar lachen te bedwingen, is te kinderachtig.</p>
<p>Hanna's broeder, die een onderzoek heeft ingesteld naar de bronnen van den laster, komt nu ook binnen, maar vol van gramschap neemt hij weinig notitie van de dames, die hem echter den naam van den minister van Weert hooren uitspreken en de ooren spitsen, en Louise moet daar uit den mond des werkmans vernemen, dat er een praatje gaat, dat zij, de koningin, de minnares is van den onzichtbaren graaf. Herman is de eenige en eerste persoon die in deze scène smart en strijd teekent en daardoor ons medelijden en onzen kommer opwekt. De koningin ontdekt in dit gesprek dat er een schandaal verzonnen is, waarin Hanna's
<pb n="226"/>
goede naam wordt betrokken om, zoo het heet, de verdenking van de koningin af te leiden, alles even onduidelijk en schemerend. Nu schijnt het eigenlijke hoogste punt van het drama te zullen komen. Wij worden eenigszins bezorgd voor de koningin, doch dit toevallig leed komt niet in verband noch in proportie met de hoogdravende declamaties en de groote voornemens, die ze in haar politieke redevoeringen heeft aangekondigd.</p>
<p>De werkman wil zorgen, dat de koning alles te weten komt, maar de vrouw uit het volk, Hanna, is zoo verwonderlijk edelmoedig, dat zij niet eens wil dat zij vereerlijkt zal worden - 't mocht de arme koningin te schande maken. Inderdaad dat heet eerst een getrouw onderdaan - zoo wenschte ik er drie millioen!</p>
<p>Louise is echter niet minder groot van ziel en verklaart, dat Hanna aan zich zelf verplicht is dat onderzoek toe te laten.</p>
<p>Die tweestrijd der beide vrouwen, hoe verschillend in rang, is schoon gedacht, daar zij wijst op een hooger eenheid des menschen, door adeldom der ziel.</p>
<p>Hier zijn wij dan eindelijk op waar dramatischen grond geraakt, doch hebben nu ook reeds 100 pagina's gelezen van de 127.</p>
<p>Daar ik dit onderwerp bepaald voor mijne vrouwelijke landgenooten behandel, wil ik ten behoeve van sommigen, die minder met de eischen van de kunst bekend zijn, de gronden bloot leggen waarop ik mijn oordeel vestig.</p>
<p>Het drama moet als de bloem van den poëtischen kunstvorm beschouwd worden, waarin de dichtkunst al
<pb n="227"/>
haar kracht en schoonheid samendringt, zooals de plant de uitnemendheid harer sappen openbaart en samenvat in haar bloesem.</p>
<p>Het drama heeft echter een stelligen en onafwijsbaren eisch, en die is volgens den naam zelven <hi rend="spat">de handeling</hi>, eene zedelijke handeling, die noodwendig en eigenaardig voortvloeit <hi rend="spat">uit het karakter en de positie der hoofdfiguren</hi>, en die niet door beschrijving of redeneering, hoe schoon ook, kan vervangen worden.</p>
<p>Louise, de heldin uit de ‘Vorstenschool’, voelt zich als koningin onvoldaan. Als kind van haar tijd, heeft ze, hoe dan ook, de ideeën van den vooruitgang ingedronken, die haar gemoed heftig bewegen. Zij wil aan het werk gaan. Zij wil hare roeping leeren kennen en vervullen, bravo! dat is een schoone impulsie.</p>
<p>Doch nu komt de vraag: wat zal zij er meê doen?...</p>
<p>Wij hadden recht, nadat zij zooveel goede voornemens getoond heeft, de vruchten van hare schoone denkbeelden te zien in het leven treden. Wat doet ze nu inderdaad? Als men haar hoort redeneeren, zou men denken: zij is in staat om dit in haar oog zoo armzalige gouvernement omver te werpen, ten einde dat vertrapte volk te redden en een nieuw stel excentrieke en geniale ministers te creëeren, die klinken als een klok, en die alle arbeiders vleesch en jenever verzekeren, zonder dat ze als slaven van de maag behoeven te arbeiden. Wat aanschouwt het publiek van hare daden? Multatuli zegt nu op zijne beurt tot het publiek: ‘<hi rend="spat">Wacht op hare daden</hi>.’</p>
<p>Brengt Louise ook maar iets tot stand? Red ze een
<pb n="228"/>
enkel huisgezin of levende ziel? Al wat ze doet is bijna te onbeduidend om op te noemen, en kon ze ook zonder al die radicale en hoogdravende begrippen gedaan hebben. 't Is van dat ‘<hi rend="spat">gewone</hi>’ dat ze zoo verfoeit, en het ergste is, dat het in geen verband staat met al haar redeneeren. Zulke ontboezemingen zouden in een drama alleen dan geoorloofd zijn, wanneer ze ons de motieven van de handelingen openbaarden. Nu zijn ze er in misplaatst.</p>
<p>De dramatische heldin moet geheel haar zedelijk zijn en denken van den aanvang af op haar doel richten, en wel zoo sterk, dat zij daardoor strijd uitlokt. Het zijn de kansen van die worsteling, die ons de hoogste belangstelling inboezemen; het is het lijden of de inspanning van de heldin, die ons moeten boeien, niet de schoone phrasen over onderwerpen, die zoover buiten haar ziel liggen als de politiek en philosophie buiten vrouwenharten. De koningin voert een heftige taal tegen ministers, de liberalen, de conservatieven, tegen iedereen die <hi rend="spat">niet op het tooneel</hi> verschijnt; zij wordt gelijk aan een predikant, die altijd raast op menschen die nooit in de kerk komen. Louise vindt nergens tegenstand, niet bij de koningin-moeder, niet bij den koning; 't publiek of de opinie hindert haar niet; zij heeft geld, zij heeft macht. Zij kan doen wat zij wil. Het is een loopbaan zonder hindernissen, en ze doet niets dan declameeren. De strijd, waarin wij haar ook maar een heel enkel oogenblik zien, en die toch ook, als alles, met een sisser afloopt, hangt niet met haar ontboezemingen, met haar zieleleven samen en kan on-<pb n="229"/>der andere vormen precies zoo voorkomen; hij is niet organisch verbonden aan hare zoo overvloedig uitgesproken begrippen en theoriën; niet eigendommelijk en noodwendig voor deze figuur. Want immers zoo goed een naaister als een koningin kan belasterd worden - of ze conservatief of radikaal van natuur zijn.</p>
<p>De hoofdfout van ‘Vorstenschool’ is gemis aan eenheid van handeling, omdat de <hi rend="spat">hoofdgedachte</hi>, die alles beheerscht, de <hi rend="spat">politieke inzichten des auteurs</hi> zijn geweest, die hier toch eigenlijk <hi rend="spat">niet in het leven treden</hi>, maar toevallig met al die voorvalletjes samentreffen. Want als George niet bij toeval het gerucht van het feest bij den jongen prins had gehoord, hij zou niet naar van Weert gevraagd hebben, en dan had Hesselfeld ook nooit een glimp van verkeerden schijn op van Weert en de koningin kunnen werpen. Louise had met hare ideeën in botsing met een andere macht moeten komen, en hare gezindheden niet zoozeer in woorden als in handelingen moeten kenbaar maken. Wij hadden Louise willen zien strijden en lijden voor hare ideeën, en... overwinnen of ondergaan. Zij had haar gemaal moeten meevoeren en opheffen, of hij had haar beletselen in den weg moeten leggen. De <hi rend="spat">schijn</hi> en de beuzelende <hi rend="spat">kwaadsprekendheid</hi> neemt hier al de ruimte in, die aan kloeke daden toekwam. Had men die tot hoofdzaak willen maken, dan komt de titel ‘Vorstenschool’ geheel niet in aanmerking - men heeft babbelaars in het kleinste gehucht; daar behoeft men geen hof voor uit te kippen. Maar ook zelfs die kwade schijn, die laster, werkt niet als een krachtig element – dat
<pb n="230"/>
is ook alweer zoo'n loos zevenklappertje, en niet flink doorgevoerd. Niemand kan er goed uit wijs worden; het warrelt en schemert alles zoozeer, dat de schrijver ditmaal zeer veel van de schranderheid van zijn publiek schijnt te wachten, dat hij anders waarlijk niet te hoog taxeert.</p>
<p>Uit het vijfde bedrijf moeten wij nu alles putten wat wij te verstaan zullen krijgen. Den koning treffen wij aan op ‘Louises rust’, het zomerverblijf der koningin. Zijn onrust en gejaagdheid zijn alleraardigst geteekend. Heeft hij eene samenzwering ontdekt? Heeft de koningin in haar ijver een gevaarlijke onderneming gewaagd? Och neen. 't Is het boos gerucht, dat hem kwelt... Wat er eigenlijk in hem omgaat, moet men raden. Heeft hij de koningin een oogenblik verdacht? - hij doet het niet langer; dat blijkt uit hetgeen hij tot de hofdame zegt:</p>
<lg type="poem">
<l rend="; 1tab">geef de Koningin</l>
<l>Die roos, en zeg haar dat... ikzelf die plukte.</l>
</lg>
<p>Vervolgens komt Spiridio aan de Walbourg vertellen, dat hij het schandstuk aan Hare Majesteit heeft blootgelegd, en wij hadden wel gewenscht dat hij het allen lezers ook had opgehelderd. Hij maakt echter plaats voor den adjudant van Huisde, die in het geheel niet op zijn gemak is, daar de koningin hem heeft ontboden. En nu zal dan eindelijk de groote daad van Louise plaats grijpen. Zij heeft de roos van den koning op hare borst, en zet zich neder om een soort van gericht te houden. Hanna, Albert en Herman komen ook bin-<pb n="231"/>nen, en Louise verzekert hen: ‘Ik heb u hier geroepen, om u in tegenwoordigheid van dien Heer (van Huisde)</p>
<lg type="poem">
<l>‘Een blyk te geven van myn achting.</l>
</lg>
<p>Zij geeft Herman en Albert de hand, Hanna een kus op het voorhoofd, en nu begint een zeer verwikkelde en omslachtige inkleeding, die Louise stellig bij een minister zou gekarakteriseerd hebben, als: ‘<hi rend="spat">een beetje waarheid dat verdrinkt in frasen</hi>’.</p>
<p>Dit laatste bedrijf lijdt 't meest aan onnatuurlijkheid; 't is geforceerd sentimenteel, dat altijd voor den dag komt waar waarachtig gevoel en groote aandoeningen ontbreken.</p>
<p>De koningin moet door dit strafgerichtje blijkbaar voldoen aan den <hi rend="spat">eisch van het zedelijk gevoel</hi>; maar waarom wordt die ondeugende Hesselfeld niet in de eerste plaats gestraft, die de eerste zaden tot den laster gestrooid had?</p>
<p>Van Huisde, alleen, wordt door een langgerekte inkleeding door de koningin zoo verlegen gemaakt, dat hij, na een keer of zestien, zeventien vermaand te zijn ‘Blijf toch zitten’, eindelijk op zijn knieën valt. Wat hij eigenlijk gedaan heeft, begrijpt niemand. Zelfs de belanghebbende Hanna, tot wier satisfactie de kòningin deze zonderlinge executie houdt, verklaart dat ze lang werk had eer haar het licht opging, waarom die Heer 't zoo benauwd kreeg. Ook hier ontbreekt gezond zedelijk gevoel, een frissche, klare opvatting van deugd. Waarom al dat gewirwar van zinnebeelden en er om heen draaien als die <hi rend="spat">karpers in den vijver</hi> en de
<pb n="232"/>
vlinders in de lucht? 't Is of de koningin met de gerechtigheid niet goed te recht kan komen en er van die <hi rend="spat">poëzie</hi> van maken wil, waarvan Hanna zeide: 't Is wel geen leugen, maar</p>
<lg type="poem">
<l>Ronde flinke waarheid is het ook niet,</l>
<l>Men hoeft de dingen niet zoo op te sieren,</l>
<l>Dat is onnoodig werk, want ja is ja,</l>
<l>En neen is neen, niet waar, en daarmee uit.</l>
</lg>
<p>Wij missen in die gansche toespraak eenvoud en grootheid - 't zijn alweer speldenprikken.</p>
<p>Even onklaar is de slotscène, die men de verzoening van koning en koningin of de bekeering des konings zou kunnen noemen, maar die ten eenenmale ongerijmd is, omdat er niets gebeurd is wat die uitkomst voorbereid kon hebben.</p>
<p>Was mijn oordeel te gestreng? Eisch ik te veel? Zoo het voor iemand gelden moet, dan in de eerste plaats voor den begaafden schrijver:</p>
<lg type="poem">
<l>Ja, in den vreemden tyd dien wy beleven,</l>
<l>Is, op uw standpunt, 't ordinaire: misdaad.</l>
<l>U voegt de middelmaat zoo min als 't lage,</l>
<l>Voor u is alles wat niet hoog is allerlaagst;</l>
<l>Ik stel aan allen niet denzelfden eisch,</l>
<l>Maar doe een hoogen eisch aan Multatuli.</l>
</lg>
<p>Over de strekking van het stuk wil ik alleen dit nog zeggen. Daar zijn onkruiden, die een zeer fraaie bloem dragen en een zoete geur verspreiden, maar als
<pb n="233"/>
de bloem na korten bloeitijd verwelkt is, opent zich de zaadbol, en op donsen pluimpjes zwerven duizend zaadjes heinde en ver, en verdringen, waar zij vallen, het goede zaad. Ik houd ‘Vorstenschool’ voor zulk een gewas, in den Hollandschen tuin gezaaid door den zaaier die <hi rend="spat">bij nacht werkte, terwijl de menschen sliepen</hi>. - In mijne verbeelding zie ik achter deze schoone Louise de petroleuze loerend rondsluipen.</p>
<p>Tot staving van dit gevoelen schrijf ik slechts een enkele bladzij af uit de Ideeën, die op ‘Vorstenschool’ volgen (Ideeën, 4<hi rend="sup">de</hi> deel, blz. 260). Die ooren heeft om te hooren, die hoore.</p>
<p>‘Nederland zal ondergaan aan bovenmatig gebruik van <hi rend="spat">gewoonheid</hi>. By de eerste kommotie in Europa worden wy ingelyfd! Is er nog redding mogelyk? Dat weet ik niet! Maar dit weet ik, dat alle redding onmogelyk is, zoolang wy geregeerd worden door 'n volksvertegenwoordiging als waarmee die beginselen ons arm landje hebben opgescheept.’ - Multatuli beroemt zich ‘geen beginselen’ te hebben. Weg met de Kamers! Ziedaar het redmiddel dat hij reeds <hi rend="spat">jaren lang</hi> vergeefs heeft aangeprezen. Maar het volk vraagt natuurlijk: wat dan? De staatkundige auteur is reeds een weinig gepikeerd over zooveel vermetelheid, en antwoordt: ‘Gesteld dat ik niet weet te antwoorden op deze vraag - <hi rend="spat">erger dan thans kan 't nooit worden</hi> - ook dan nog: weg met de Kamers! - En dan? - Gy, hy, zy aan 't voorloopig bewind, en wie of wat ge wilt, maar <hi rend="spat">weg met de Kamers</hi>. En dan? Ik ben gereed tot antwoord op die vraag - o, sedert jaren reeds! - <hi rend="spat">doch de natie</hi>
<pb n="234"/>
<hi rend="spat">is niet gereed mijn antwoord nuttig te gebruiken</hi>. Voor heden dit alleen: <hi rend="spat">Weg met de Kamers</hi>.’ (Is 't niet of de Paus zijne geloovigen toespreekt: Volgt mij blindelings en wacht op mijne ophelderingen? En die man, die alle soorten van gezag met voeten treedt, wil alleen op zijn gezag gevolgd worden!) - ‘Havelaar is niet geschreven om mooi gevonden te worden. Het was een protest, eene oproeping om my in myne pogingen te steunen; die mooivindery was 'n helsche valschheid van 't christelyk publiek.’ - Welnu, ‘Vorstenschool’ is ook niet geschreven om mooivinderij, maar om begrepen te worden; en als de schrijver zegt: ‘ik laat het aan den lezer over om verband te zoeken tusschen “Vorstenschool” en de Ideeën die op het stuk volgen’, dan geloof ik te kunnen zeggen, dat ik dat verband gevonden heb op de aangehaalde bladzijden 260-261. En dat lezende denken wij onwillekeurig aan het oordeel van Louise over de liberalen:</p>
<lg type="poem">
<l>Wat geven ze aan het volk dat hen gelooft?</l>
<l>Een onbesuisd verlangen naar iets beters,</l>
<l>Maar 't middel niet, dat tot dat beter leidt.</l>
</lg>
<p>Die ongelukkige zoogenaamde staatkunde is een valstrik voor Multatuli's talent geworden en heeft bepaald het karakter van een manie aangenomen, die hem sedert lang in een denkbeeldige wereld doet leven van zijn eigen maaksel. Zijn gezichtsveld is sinds ontzettend vernauwd en zijn heelal ingekrompen tot het eentonig en treurig tooneel van zijn nuttelooze worsteling. In die gevangenis zit hij opgesloten als een beer in zijn kuil, en ruste-<pb n="235"/>loos draait hij grimmig rond om den dorren tronk van zijn verwoest levensgeluk. Want ongeluk spreekt uit elke bladzij; onvrede verteert hem; innerlijke tweespalt doet hem zich zelf ieder oogenblik tegenspreken. Nogtans speelt hij schertsend voor de nieuwsgierige schaar als de blinde Simson voor de Philistijnen. Daar is een publiek, dat gaarne ziet vechten. Het amuseert zich met zijn woede, als hij zich op zijn doodvijand van Twist werpt, dien hij in beeldtenis driemaal daags verslindt, om hem ieder morgen weer gaaf voor zich te zien als versch brood. Hij knaagt voor dat publiek op de denkbeeldige doodsbeenderen van Thorbecke, en als hij ze van daag een voor een meent te hebben stuk gebeten, dan ziet hij van nacht het ijzeren geraamte weer ten voeten uit om hem heen spoken, dat hem schijnt toe te wenken: <hi rend="spat">Nemesis is er nog</hi>!</p>
<p>Wij zouden dien man met zijn groote gaven zoo gaarne gelukkig zien, en verheugen ons dat er ten minste één grief voor hem vervallen is, en hij niet langer klagen kan: ‘De artist vond in ons land geen weerklank. Daar ik zelf zooveel lijd onder dit verdrietig gebrek,’ enz. Toch acht ik zijne beschouwing verkeerd, als hij beweert: ‘dat we in ons land hoofdzakelijk hierom geen goede schrijvers voor het tooneel hebben, en tevens minder goede tooneelspelers, omdat ons 't voornaamste ontbreekt, wat de kunst noodig heeft: <hi rend="spat">een publiek dat behoefte voelt aan kunst, dat besef van kunst</hi> heeft, dat <hi rend="spat">kunst waard is</hi>, en dat aan den ‘kunstenaar den weg weet te wijzen.’</p>
<p>Hebben Dante, Milton, Shakespeare, Corneille er angst-<pb n="236"/>vallig naar onderzocht of er wel een publiek was dat kunst waard was? - Hebben Michel Angelo, Raphael, Rubbens, Rembrand er zenuwachtig naar uitgezien of het publiek behoefte had aan kunst? Zou Beethoven en Mozart hebben willen wandelen in den weg, dien het publiek hun zou wijzen? - Neen, neen, deze groote mannen kenden die akelige behaagzucht niet en coquetteerden niet met het publiek; zij gaven zich met hart en ziel over aan hun volk, aan hun eeuw, en beheerschten die te gelijk. Het zijn deze ware helden, deze vorsten des geestes geweest, die de menschheid vooruitgebracht en de volkeren opgevoerd hebben, den smaak vormden en de begrippen wijzigden. Als de kunstenaar zich maar niet te goed acht om zich in te spannen en zijn kracht te ontwikkelen bij strengen arbeid, als hij zijn taak met vreugdevollen ijver aangrijpt, omdat hij de kunst lief heeft, lief heeft om haar zelfs wille, zonder te denken aan lof of roem, aan publiek of geld, dan zal de genius der kunst hem ook het heilige vuur instorten en het schoone in zijne ziel openbaren, onder welke vormen dan ook. De poëzij - geen berekende verzenmakerij - de ware poëzij is van den dichter onafscheidelijk, en zijn kunst is hem even natuurlijk als zijne ademhaling. Wij vragen niet aan het publiek of het behoefte heeft aan onze ademhaling; wij ademen hoog en diep naar hartelust, en wachten op niemand.</p>
<p>Weg met al zulk gefemel en onmannelijke weekelijkheid. De groote mannen, wier namen lichtpunten zijn als sterren in den nacht, waren altijd grooter dan hun noodlot, grooter dan hun tijd, grooter dan hun volk,
<pb n="237"/>
maar terwijl zij sterk waren en pal stonden als rotsen in den stroom, waren zij ook zachtmoedig en groothartig, edelaardig. Zij wreekten hun smart niet aan de maatschappij, maar zij verwerkten in hun gemoed al hun leed en moeite en strijd tot kracht, en wisten zelfs hun ongeluk tot een piramide te maken, waarop ze zich ophieven ver boven alle lage roerselen en persoonlijken wrok, om met helderen onbevangen blik om zich heen te schouwen, en, na eerst meester van zich zelf te zijn geworden, zich waardig te toonen om ook anderen den weg te wijzen.</p>
</div>
<div type="chapter">
<pb n="238"/>
<head rend="h3">Aangenomen.</head>
<p>‘Wel, beste Anna, hebt gij niet gedacht: waar blijft Cornelie? Maar ik wist dat een schrikkelijke menigte visites zou komen om u met uw aanneming te feliciteeren, en daar ik liever eens een prettig uurtje met u wilde keuvelen, kom ik wat later.’</p>
<p>Deze vriendelijke woorden werden met een hartelijken kus vergezeld, en ze waren oprecht gemeend, want Cornelie en Anna waren kostschool-vriendinnen.</p>
<p>Hoewel Cornelie een jaar ouder was dan Anna, was deze haar in verstandelijke gaven en algemeene ontwikkeling verre vooruit. Dit lag wel in de eerste plaats in beider oorspronkelijken aanleg, maar niet minder in den invloed van opvoeding en van huiselijke en maatschappelijke omgeving. Alles had medegewerkt om in Anna reeds vroeg het inwendig leven des gemoeds te kweeken en haar opmerkzaam te maken op het wisselvallige en onbestendige van het aardsche geluk, want zij had met hare ouders in de strenge leerschool der
<pb n="239"/>
tegenspoeden groote beproevingen doorgestaan, terwijl bij Cornelie, die in voorspoed en weelde opgroeide, de geheele opleiding gericht was geweest op het uiterlijke en wereldsche zijn.</p>
<p>Toch hadden die beide meisjes, van den eersten dag af dat zij elkander op de school gezien hadden, zich verbonden gevoeld, en haar omgang was haar wederzijds nuttig geweest, zonder dat zij zich daarvan bewust waren. Elk had iets uit de schatten van haar jong leven medegedeeld en ook iets in ruil ontvangen. Anna was door de luchthartige vroolijkheid harer zorgelooze vriendin opgewekt en had daardoor een tegenwicht gevonden om haar droefgeestig heimwee naar eigen haard te overwinnen, en Cornelie was door Anna's zachten invloed in hare uitgelatenheid getemperd of gecalmeerd bij de heftige uitvallen van haar opbruisende drift bij vermeende beleediging of onrecht.</p>
<p>Cornelie wist het zeer wel, toen zij de school een jaar eerder verliet dan haar vriendin, dat ze veel te vroeg naar huis werd gehaald; zij erkende het met leedwezen dat zij nu juist zich flink begon te ontwikkelen en eerst den rechten smaak voor het studeeren ging krijgen. Maar ze was achttien jaar! Mama verlangde zeer haar bevallige oudste dochter bij zich te hebben en haar overal mee te kunnen nemen. Ze was lichamelijk sterk ontwikkeld, stak boven allen uit: 't werd tijd de wereld in te treden. Toch voelde zij zich nog vaak geheel kind, en ofschoon de genoegens, die haar wachtten als zij onder de volwassenen zou worden geteld, haar zeer bekoorlijk schenen en sterk aanlokten, zag ze er toch
<pb n="240"/>
ook soms zoo tegen op om de zorgelooze vrijplaats der kindsheid nu reeds vaarwel te zeggen, dat ze in tranen uitbarstte als ze er aan dacht hoe bedaard en deftig en afgemeten ze voortaan zou moeten wezen, als ze niet langer zou omgeven zijn door het dartel gesoes en vroolijk gejoel van haar luidruchtige gezellinnen, die haar om strijd liefhadden om haar goedhartigheid en vroolijke luim.</p>
<p>Haar afscheidnemen op de school was dan ook even hartstochtelijk geweest als ze in alles heftig haar gevoel den vrijen loop liet.</p>
<p>Anna daarentegen zeide met kalme waardigheid aan elk een hartelijk vaarwel, ofschoon al hare vriendinnen het wel voelden hoe die kleine hand beefde; maar zij hield zich bedaard totdat zij de voordeur zag openstaan en het rijtuig, dat, met hare koffers beladen, haar wachtte. Toen kon ze hare tranen niet langer bedwingen, en nog eenmaal ijlde zij terug om hare leermeesteres met vervoering te danken, wier lessen haar trouw hart en haar vaste geest wel nooit vergeten zouden. Cornelie was echter nauwelijks onder den reuk der stad gekomen, of zij lachte luid, dat ze voor een paar uren zoo dwaas was geweest van zoo uitbundig te weenen alsof haar de grootste ramp ging treffen. - En toch zou later ook haar hart menigmaal naar de vervlogen schooljaren terugsnellen! - Met Kerstmis was zij thuis gekomen en met Paschen reeds aangenomen. 't Was of men vreesde dat haar ook maar iets van de wereldvreugd ontsnappen zou, en dat zij niet vroeg genoeg kon beginnen te genieten, of liever zich te dompelen in een ruste-<pb n="241"/>loozen vloed van verstrooiingen. Anna had daarentegen een jaar langer voor hare belijdenis geleerd, en het was haar met die ernstige studie gegaan als met zoo menig belangrijk leervak: zij ontdekte te laat dat zij, naar de waarde en den omvang van het onderwerp, er veel te weinig tijd aan besteden kon. En toch kwam zij niet, als zoovelen harer medecatechisanten, onvoorbereid tot dit laatste onderwijs (och, voor hoevelen was dit laatste tevens het eerste godsdienst onderricht geweest!). Zij was gewoon godsdienstige schriften te lezen, ernstige gesprekken te hoeren, en had van hare moeder een heldere en gezonde bijbelkennis ontvangen, zoodat Cornelia op school steeds verbaasd had gestaan over hare kunde en tegen haar opzag ‘als erg knap in de theologie.’ En nu Anna ‘eindelijk,’ zooals zij het noemde, ook was aangenomen, wilde zij er toch wel iets meer van hooren dan in de algemeene gezelschapskamer ter sprake kwam.</p>
<p>‘Wij moesten dan maar liever op mijn kamer gaan,’ zei Anna, ‘daar zitten wij meer fideel dan in het salon.’</p>
<p>Cornelia wenschte niets liever, en zoo zouden zij dan nog eens als van ouds vertrouwelijk praten, want ze had Anna in den laatsten tijd veel minder gezien dan haar lief was.</p>
<p>Toen zij zich gezellig bij Anna's werktafeltje aan het venster hadden neergezet, ving deze belangstellend aan:</p>
<p>‘Hoe is het toch gekomen dat uw broeder niet is aangenomen?’</p>
<p>‘Ja, dat is jammer genoeg,’ hervatte Cornelie een weinig verlegen. ‘Nu kan het er wel op loopen dat hij in het geheel niet aangenomen wordt; want hij geeft
<pb n="242"/>
er niet om, en papa hecht er zoo bitter weinig aan om lid van een kerkgenootschap te worden, dat ik verbaasd ben geweest dat de goede man er nog zooveel moeite voor gedaan heeft om hem op de catechisatie te krijgen. Maar mama stond er op. Dominé was erg lastig. Hij wilde bijvoorbeeld het niet onvoorwaardelijk op zich nemen om Albert in drie maanden klaar te maken. Hij moest hem eerst eens onderzoeken. Nu, dat gaf papa toe. Na dat onderzoek verlangde de dominé precies het dubbele van de uren, die Albert aan de catechisatie wijden kon. Hij kwam dus òf met zijn werk voor de hoogere Burgerschool ten achter, òf de dominé was ontevreden, zelfs zoo, dat deze de lessen niet voortzetten wilde, wanneer mijn broeder niet beter voor hem werkte. Na vrij wat heen en weer gescharrel was de goede man er echter toe gekomen om hem apart te nemen, en nu dachten wij stellig dat Albert het wel halen zou. Maar jawel, daar bleek het dat hij op school in enkele vakken bij zijne makkers ten achter was. Hij had onder anderen nooit iets aan de dierkunde gedaan en kon dus onmogelijk met zijn klasse mee overgaan, als hij in dat vak geen privaatles kreeg. En nu wil het ongeluk dat de docent geen ander uur heeft dan precies zijn catechisatie-uur. De dominé, die zijne uren al zoo dikwijls om Albert verschikt had, verklaarde nu dat hij het met geen mogelijkheid meer kon plooien, en zoo doende hebben de dieren des velds hem van de kerk verstooten,’</p>
<p>‘Maar dat vind ik toch treurig; wat heeft Albert met de dierkunde te maken? Hij wil toch geen veefokker of menageriehouder worden?’</p>
<pb n="243"/>
<p>‘De arme jongen heeft er hekel genoeg aan; hij geeft niets om die beesten, en hij begon met dominé recht goed op streek te komen. Maar nu is het afgedaan.’</p>
<p>‘En hij zal dus geen lidmaat worden?’ riep Anna verbaasd uit.</p>
<p>‘Vindt ge dat zoo heel erg voor een jongen? Voor een meisje is het nog wat anders. Het is bij ons zoo de laatste strik aan onze uitrusting. Als wij met de Dictionnaire gedaan hebben, komt de Bijbel ten slotte, en daarna gaan alle dikke boeken op zij. Ge zult ook wel blij zijn dat ge er mee hebt afgedaan, niet waar?’</p>
<p>Anna had hare vriendin nadenkend aangezien, terwijl ze zoo luchthartig sprak, en antwoordde: ‘Afgedaan? neen, lang niet! Mijne belijdenis heeft juist een geheel anderen indruk bij mij gewekt. Ik ga nu met dat dikke boek, zooals gij het noemt, eerst recht beginnen, in plaats van het weg te sluiten. Ik heb het nu volkomen leeren waardeeren, en ontdekt welk een goudmijn het is voor het leven...’</p>
<p>‘Dus heb ik het altijd bij het rechte eind gehad, als ik u bijzonder geschikt voor theologant noemde?’</p>
<p>‘Neen, lieve Cor, spot niet. Theologie is een veel omvattende en moeielijke wetenschap, maar de godsdienst is heel iets anders. Wat ik van de theologie heb gehoord - en gij weet, daar wordt bij ons aan huis zeer veel over gesproken - dat trekt mij niet aan; het is een diepzinnig en afmattend geredeneer, waarvan men gauw een gloeiend hoofd en een koud hart kan krijgen; maar de godsdienst, dat is God liefhebben en zich door Hem geliefd voelen, en zich met hart en ziel aan Hem toe-<pb n="244"/>wijden, onder lief en leed. Het reine christelijke geloof is zoo eenvoudig, dat het zoowel de godsdienst van het kind als van den grijsaard kan zijn, en sterken en zwakken, geleerden en onkundigen vrede en geluk aanbrengen kan.’</p>
<p>‘Ik moet u ronduit zeggen, beste Anna, al zult gij het wellicht zeer profaan vinden, ik meen het in ernst: ik kan mij van God niet het minste begrip vormen. Versta mij goed, ik ontken daarom geheel niet het bestaan van den Schepper, maar ik kan mij geen denkbeeld van God maken.’</p>
<p>‘Ik vind die bekentenis niet profaan, lieve Cor, want zij bewijst dat gij u zelve rekenschap hebt trachten te geven over dit belangrijke punt. Ik geloof dat het beter is, zich <hi rend="spat">geen begrip</hi> dan een <hi rend="spat">verkeerd begrip</hi> te vormen van het goddelijke wezen. Het is juist dit wat de theologanten zooveel te haspelen geeft: dat elk zich een eigen godsbegrip heeft gevormd, al naar dat zijne wereldbeschouwing is, die hij voor veel beter houdt dan die van zijne wederpartij, aan wie hij dus de zijne wil opdringen. Maar die strijd is mij te diep en te vermoeiend; ik wil mij van God geen voorstelling maken. Voor mijn godsdienstig leven is daarom Christus alles, en als hij tot zijne jongeren zeide: die mij ziet, ziet den Vader, dan schaar ik mij aan hunne zijde, en zie in Jezus alles wat van de Godheid ons geopenbaard en door ons begrepen kan worden, hare wijsheid, liefde, grootmoedige vergevensgezindheid, hare macht om in allen nood te helpen, en uit den strijd met zonde en wereld ons tot zich te trekken.</p>
<pb n="245"/>
<p>‘Christus is mijn meester, mijn koning, mijn Heer en mijn God. Ik kan als mensch met mijne begrippen toch nooit hooger stijgen; de Godheid is altijd in onze schatting met alle zedelijke goede eigenschappen van den mensch bekleed, alleen oneindig verhoogd en verheerlijkt. Want al stel ik mij de Godheid voor als een heerlijke centraalzon, die te midden der zonnestelsels zetelt, ik begrijp, dat het bloot een zinnelijk beeld is, ongeschikt om mij de volheid van het goddelijk Wezen te malen, dat rein geestelijk zijn moet. God is een geest, en het is juist het wezen van een reinen geest, die ons zinnelijke, aan het stof gekluisterde schepselen ondenkbaar is, en ons moet doen uitroepen: God is groot, en wij begrijpen hem niet. Het gaat mij dus eigenlijk volmaakt als u. Ik kan mij Gods wezen op geenerlei wijze duidelijk maken in mijn verstand. Maar geheel anders is het met mijn hart; dat kan zeggen: o Onbegrijpelijke, hoe lief heb ik u! Bron van al wat is, die ons overlaadt met zegeningen en weldaden die wij nauwelijks opmerken, waaraan wij niet denken, die we ons zelf gedurig onwaardig maken, en die hij toch niet ophoudt met milde hand uit te deelen aan al wat leeft. Als ik dat zoo indenk, zou ik wenschen dichteres te zijn, om een prachtigen psalm te dichten.’</p>
<p>‘Mij dunkt dat gij reeds op weg zijt, lieve Anna, want ik heb u nog nooit zoo bezield gezien.’</p>
<p>‘Dat komt omdat ik dat onderwerp zoo lief heb. Ons onderwijs (of liever ons onderhoud met dominé A.) was altijd daarheen gericht om onze liefde tot God op te wekken, terwijl hij ons tegelijk met het diepste
<pb n="246"/>
ontzag voor de majesteit van den Oneindige doordrong. Wie dat heilige eerbiedsgevoel ooit in de ziel ontving, zal nooit lichtvaardig het godsbestuur bedillen, of op verwaten toon zeggen: ik kan dit of dat toch niet met Gods liefde, almacht of alwetendheid overeenbrengen. De verhevenste wijsheid heerscht in al zijne paden, al gaan zijne wegen ons beperkt begrip oneindig ver te boven.’</p>
<p>‘Maar wij begrijpen toch tegenwoordig veel meer dan onze voorouders - en dat zal dan op godsdienstig gebied ook wel zoo zijn?’</p>
<p>‘Ontegenzeggelijk weten wij thans van vele verschijnselen zoo ten naaste bij eene verklaring te geven, waarvan men vroeger nog veel minder begreep; maar de diepste vraagstukken, die de menschen van oudsher geboeid hebben, zijn nog even weinig opgelost als voor drie en vierduizend jaren. De wijsgeeren disputeeren nog even hard over het wezen der dingen, over de allereerste bronnen der menschelijke kennis, over het ontstaan der wereld, over de wording van den mensch, over stof en geest, vrijen wil en voorzienigheid - waarover ik mijn vader en broeders met hunne vrienden nog vaak vriendschappelijk hoor plukharen. En ik, die daar dan stil luisterend bijzit, kom intusschen tot de slotsom, dat wij menschen in den eigenlijken zin bitter weinig weten. Als het op volkomen doorgronden aankomt, dan weet de grootste geleerde, hoe ook met de beste hulpmiddelen gewapend, nog niet wat in den grond het allerkleinste stofje is.’</p>
<p>‘Dat is een groote troost voor mij en al de duizenden,
<pb n="247"/>
die zoo heel veel niet in hun hersenkastje kunnen bergen,’ hernam Cornelie glimlachend.</p>
<p>‘Het leert ons althans om maar niet zoo in den wilde met den groven bijl op alles in te hakken en vermetel de nog onverklaarde verschijnselen te ontkennen als niet gebeurd of gebeurelijk; het maakt behoedzaam, om eens anders begrippen niet te bespotten, die wij wellicht niet in staat zijn te waardeeren. Want o, er is zooveel misverstand en woordenstrijd, omdat het zoo moeilijk is om de juiste woorden te kiezen als men over geestelijke zaken spreken wil.’</p>
<p>‘Maar hoe kom ik en een ander met een beknopt verstand dan achter de waarheid?’</p>
<p>‘Er is veel ruimte in ons hart, lieve Cor; ons hoofd is beperkt, maar in ons hart rust het eeuwige. Ons denken heeft een grens, die wij niet overschrijden kunnen, maar ons gevoel is onbegrensd. De belijdenis die ik heb afgelegd is veel meer een zaak mijns harten geweest dan van mijne begrippen, ofschoon die ook zeer verrijkt en verhelderd zijn geworden door het onderwijs; maar de hoofdzaak is geweest het innige verbond, dat mijn hart met den Heer heeft gesloten.’</p>
<p>‘Gij moet mij niet kwalijk nemen dat dit eenigszins Hernhuttersch klinkt, en ik zou liever eens van u hooren of gij, die een jaar langer geleerd hebt dan een ander, nu volkomen begrijpt hoe Jezus eigenlijk de Verlosser der wereld geworden is?’</p>
<p>‘Dat zou ik niet durven beweren; want het werk van den Zaligmaker is zooveel omvattend, zoo uitgestrekt! het omvat alle eeuwen en alle volkeren der
<pb n="248"/>
aarde, ja wellicht zelfs ons geheele zonnestelsel en nog andere werelden. Wie zal zeggen: ik begrijp dat alles? Maar ik voel wat hij <hi rend="spat">voor mij</hi> wil zijn, en ik weet dat hij de geestelijke Koning der menschheid is, dat van hem licht en verzoening uitgaat, leven en liefde, die eenmaal alle haat en vijandschap overwinnen zal in de wereld en ons allen tot hem trekken zal. En dat te weten vervult mijn hart met een verheven bewondering en heiligen eerbied, met een warme liefde en onbepaalde toewijding aan de bevordering van het rijk van dien heerlijken Koning op aarde.’</p>
<p>‘Ik vind het aangenaam u zoo te hooren spreken, lieve Anna, want ik weet dat gij het oprecht meent en nooit, zooals men dat noemt: te koop loopt met uw godsdienstzin. Maar mij dunkt, gij dacht op school reeds eenigermate op die manier, en het godsdienstig onderwijs van onze onderwijzeres nam, als ik het wel heb, ook die richting.’</p>
<p>‘Daar hebt gij volkomen gelijk aan; maar wat wilt gij daarmede zeggen?’</p>
<p>‘Nu vraag ik mij zelve af: Wat hebt gij aan dat lidmaatschap van de kerk? Ik verbeeld me dat zoo iets alleen goed is voor de armen, die later van de diaconie willen trekken. Beken eens eerlijk, is dat nu niet bloot een verouderde vorm, die best achterwege kon blijven en toch denkelijk ook welhaast zal verdwijnen?’</p>
<p>‘Dat geloof ik niet. Ik althans zou dat diep betreuren. Christus heeft zich een <hi rend="spat">gemeente</hi> gesticht. Aanvankelijk was die een vriendenkring; de eene vriend won den ander. Hij heeft dien broederkring als tot een lichaam
<pb n="249"/>
verbonden door de instelling van het nachtmaal en den doop. Er was dus oorspronkelijk geen sprake van een kerkeboek, waarin de lidmaten van dien vriendenkring, door den kerkeraad goedgekeurd, genoteerd worden.’</p>
<p>‘Nu, dat begrijp ik.’</p>
<p>‘Jezus sprak echter van een geestelijk boek, <hi rend="spat">een boek des levens</hi>, waarin de namen zijner ware belijders zouden verzameld worden hierboven. Wijst die beeldspraak ‘<hi rend="spat">boek des levens</hi>’ niet op een <hi rend="spat">levend lidmaatschap</hi>?</p>
<p>‘Christus vraagt ons leven, niet onze namen. De Meester heeft bij zijn heengaan aan zijne vrienden gevraagd, tot zijne nagedachtenis zijne instellingen te onderhouden. Hij was er op gesteld dat die vrienden zich zijner nooit schamen, maar voor hun gehechtheid aan hem openlijk zouden uitkomen. Wie Jezus liefheeft vervult gaarne zijn verlangen, en wie hem kent stelt er zijn eer in hem te mogen belijden voor de menschen. Het is onze roem, dat die groote heerlijke Christus onze vriend is. Het is onze zaligheid, dat wij hem als onzen Verlosser vereeren mogen. Zijn verlangen is een bevel voor allen, wier lust het is hem te dienen en te volgen, en de veronachtzaming van dat verlangen zal wel nooit zoo algemeen worden, dat er geen groep van warme vereerders van den Heiland der wereld meer overblijft, die het heilig symbool, dat hen onderling en te zamen met Christus verbindt, zouden afschaffen. Neen, zijne gemeente zal niet meer van de aarde verdwijnen.’</p>
<p>‘Maar, Anna lief, ik hoor wel eens zeggen dat het Christendom zijn tijd gehad heeft, en dat het geheel ver-<pb n="250"/>ouderd en voor deze verlichte wereld veel te bekrompen geworden is...’</p>
<p>‘Laat het u niet wijs maken. Wij staan met al onze beschaving nog ver beneden den eisch van dàt Christendom, dat een algemééne menschenliefde vordert, een liefde, die pas met zwakke stralen aan den horizon van ons maatschappelijk en huiselijk leven schemert, eene humaniteit, waarvoor de zelfzuchtige wereld nog lang niet rijp is in haar jagen naar persoonlijk genot en eigen voordeel. Het Christendom is eene planting Gods, de hemelsche Vader is de landman. Hij heeft aan de menschheid haar type en ideaal geopenbaard in Christus, en zij is er nog zóó ver van verwijderd gebleven, dat wij zouden wanhopen of zij het ooit in zich opnemen en verwezenlijken zal, indien wij niet wisten dat dit de taak der eeuwen is.’</p>
<p>‘Maar men hoort tegenwoordig overal gekrakeel en getob over den godsdienst, en zelden iets opwekkends.’</p>
<p>‘Dat is altijd zoo geweest, wanneer de menschen te veel waarde hechtten aan de verstandelijke begrippen, en te weinig aan de beoefening der liefde. Zij willen op godsdienstig gebied, als op het stoffelijke, alles uitleggen en verklaren, en wij kunnen de goddelijke dingen hier op aarde slechts bij benadering en bij voorgevoel voor een klein deel leeren kennen. Wij moeten geduld hebben met ons zelven en met onze beperktheid als zinnelijke wezens.’</p>
<p>‘Maar vindt gij dat niet naar, dat wij het met alle inspanning toch niet verder brengen kunnen en overal op ondoordringbare mysteries stuiten?’</p>
<p>‘Laat ons in het oog houden, dat dit aardsche leven niet onze voleindiging, maar onze aanvang is. Wij komen
<pb n="251"/>
hier niet verder dan de bewaarschool toelaat; in een hooger klasse gekomen, zal ons ook meer licht over vele verborgenheden opgaan, een licht, dat ons kortziend zwak gezicht hier niet dragen kan. Alles komt hier beneden op de beoefening van ons geloof aan; Christus moet met en in ons leven, zooals hij voor ons geleefd heeft; zoodat wij leeren wandelen als aan zijne hand, als onder zijn oog - en dan zullen wij ons steeds inniger met hem en met allen, die hem als hun Koning eeren en liefhebben, verbonden gevoelen. Wij moeten levende leden van het lichaam worden, waarvan hij het hoofd is, door zijn geest geleid en bezield.’</p>
<p>‘Maar ik geloof dat er tegenwoordig weinig menschen zijn, die er zoo over denken.’</p>
<p>‘Meer dan gij meent; al is er nu een tijd van verslapping, er zal stellig weder een tijd van opwekking en herleving komen; want de geest van Christus zal nooit van zijne gemeente wijken, al bespeuren wij niet altijd even duidelijk zijn werking. Daar is een onverbrekelijke band van gemeenschap tusschen Christus en de gemeente als tusschen de zon en de aarde; alle leven en ontwikkeling straalt van hem uit; koesterend en verlichtend rijst de zon elken morgen, al gaat ze ieder avond schuil. Laat de wereld zich een tijdlang van dit licht afwenden, zij zal verkleumd die warme lichtbron weer gaan zoeken en vinden, daar twijfel ik geen oogenblik aan.’</p>
<p>‘Gij hebt een sterk geloof, maar ik vrees dat het zeer geschokt zal worden, als ge eenmaal in de wereld verkeert en opmerkt hoe geheel anders de heden-<pb n="252"/>daagsche jonge lieden over zaken van religie denken.’</p>
<p>‘Ik weet daar, helaas, reeds meer van dan gij denkt, maar het spoort mij te meer aan om mij te scharen bij die vrouwen, die Jezus volgden en hem dienden. Want zou dit niet juist de taak der vrouw zijn, om het heilige vuur op het huisaltaar te onderhouden, als de mannen, in de felle vaart der menschelijke bedrijvigheid en het gedruisch des stoffelijken levens, vergeten daar naar om te zien?’</p>
<p>‘Ja, zulke vrouwen zooals gij! - maar de andere zooals ik? Zou ik er voor geschikt zijn? Immers neen?’</p>
<p>‘Immers ja, beste Cor. Is uw leven niet even gewichtig als het mijne? Is uw hart niet even veel waard als elk ander? Staat voor u de Hemel niet open? Is Jezus minder uw Verlosser dan de mijne? Wees niet gelijk aan den luien dienstknecht. Gij ook moet een levende steen zijn aan Gods eeuwigen tempel.’</p>
<p>‘Maar hoe zal ik het aanleggen om iets goeds te doen? Ik weet niet, waarmede ik God of godsrijk zou kunnen dienen.’</p>
<p>‘Spreek zoo niet uw werk ligt voor de hand. Uw broeder is zeer aan u gehecht, gij hebt grooten invloed op zijn gemoed. Als hij u ziet meelachen, als hij soms in jongens-overmoed een profanatie uitbrengt, die hij wellicht niet meent, of onbedacht dezen of genen napraat, dan stijft gij hem in zijne verkeerdheid; ziet hij daarentegen dat alle spotternij u pijnlijk aandoet, dan blijft zijn zedelijk gevoel wakker. Hij zal er op een beter oogenblik over nadenken. Laat niemand in uw bijzijn met God of godsdienst spotten, zonder dat gij
<pb n="253"/>
blijk geeft dat gij deze lage wijze van schertsen af keurt.’</p>
<p>‘Zal het mij veel baten?’</p>
<p>‘Beproef het. Zooveel zal het althans doen, dat het u bewaren zal er u ongevoelig aan te gewennen en eindelijk mede te doen. Wanneer wij ons zelven bewaren van het kwade, winnen wij gewoonlijk ook anderen. En wat zou het schoon zijn, als gij door uw zusterlijken invloed een tegenwicht wist te stellen aan al die verstorende inwerkingen, die zijn goed hart dreigen te versmoren en te verstompen door ongodsdienstigheid. Van u zal het grootendeels afhangen, of Albert zijne belijdenis doet of niet, en hoe hij die doen zal.’</p>
<p>‘Hij hecht veel aan mijne opinie, dat is waar; maar om dat alles uit te werken, wat, gij daar aanwijst, zou ik zelf eerst... heel anders gestemd dienen te zijn...En ziet ge, dat zou niet... Ja, ik zou het toch wel wenschen, dat ik eenig goed in mijn leven kon stichten, vooral tot heil van wie ik zoo gaarne gelukkig zou zien.’</p>
<p>‘Welnu, kweek dat verlangen aan; spreek met hem op uwe wandelingen; breng het onderhoud op ernstige onderwerpen, en uw eigen gemoed bewerkend, zult gij het zijne tevens verrijken.’</p>
<p>‘Ik zal het beproeven, beste Anna, maar het is geen kleine taak...’</p>
<p>‘Wij moeten meer zijn dan leden van een genootschap, meer dan opgeschrevenen in het kerkeboek. Wij moeten den Heer belijden en dienen in geest en in waarheid, want zijn oog zoekt zulke belijders. Hij kent allen die de zijnen zijn. Zij ziju leden van dat rijk, dat wel niet van deze wereld is, maar dat, hoewel in reiner sferen
<pb n="254"/>
pas in vollen bloei, toch ook in ons midden provincies heeft, een kolonie, die wel worstelt om haar bestaan en om haar recht, maar die toch ook rijke bronnen heeft van kracht en de heerlijkste belofte voor de toekomst.’</p>
<p>‘Anna, ik voel dat ik veel verachtcrd ben in mijn tweejarig lidmaatschap van ons kerkgenootschap; bij u ligt alles nog zoo versch in het geheugen, laat mij zeggen, het leeft zoo diep en warm in uw gemoed - laat ik bij u komen repeteeren.’</p>
<p>‘Zeg dan niet, dat gij dat dikke boek bij de oude schoolboeken voor goed hebt opgeborgen; wij zullen het noodig hebben.’</p>
<p>‘Ik zal het weer terughalen en lezen, en gij zult het mij leeren liefhebben, niet waar?’</p>
<p>De beide meisjes namen een hartelijk afscheid, maar om elkander spoedig weder te zien en een rustig morgenuur vast te stellen, dat zij aan ernstige lectuur en bespreking van hare hoogste belangen toewijden wilden.</p>
</div>
<div type="chapter">
<pb n="255"/>
<head rend="h3">Eene verwaarloosde.</head>
<p>De bekende philantroop Harris werd bij zijne werkzaamheden in Opper-Hudson, waar misdaad en armoede zeer menigvuldig zijn, eens getroffen door het dikwijls wederkeeren van zekeren familienaam op de lijsten van misdadigers en armlastigen in dat gewest. De geslachtslijnen opsporende, kwam hij tot de ontdekking, dat er voor ongeveer zeventig jaren op een dorp in die landstreek een haveloos meisje leefde, Margaretha genaamd, die als een uitvaagsel bekend stond en bedelend en zwendelend rondzwierf. Deze verwilderde landloopster is de stammoeder geworden van een geslacht, dat sedert in de armengestichten en gevangenissen zoo talrijk is vertegenwoordigd. Zij werd moeder van twintig kinderen, waarvan zeventien den volwassen leeftijd bereikten. Negen van dezen werden om zware misdaden tot een gevangenisstraf van vijftig jaren veroordeeld; de anderen sleten hunne dagen bij afwisseling in gevangenissen, verbeterhuizen of armengestichten. In het geheel bedroeg<pb n="256"/>Margaretha's nakomelingschap 900 personen. Twee honderd van dezen staan gehoekt als misdadigers, en van de overigen waren de meesten idioten, dronkaards, waanzinnigen, ziekelijken, ontuchtigen en armlastigen.</p>
<p>Welk een stroom van ellende is van dit ééne verwaarloosde meisje over de maatschappij uitgegaan, die te stoppen ware geweest wanneer een edelmoedig mensch zich in haar vroege jeugd over haar ontfermd had! Tot welke ontzettend groote uitgaven hebben al die misdadigers de burgerij genoopt, en, wat meer is, welk een onberekenbare schade hebben zij aan de zedelijkheid toegebracht overal waar de onreine beeken van dien stroom heenvloeiden. Hoeveel lijden, nood en kommer, wat al zuchten, wroeging en tranen zijn het deel van die ongelukkigen geweest, voor de dood een einde maakte aan hun armzalig bestaan.</p>
<p>Houdt het in gedachte, menschenvrienden, als gij een haveloos kind voor u ziet. Laat het niet gaan - laat het niet aan zijn ellende ten prooi. Denkt aan Margaretha met haar gevolg van 900 rampzaligen, en keert u niet af van de drenkelingen, die in hunne jeugd reeds schipbreuk leden op de wereldzee. Want groot is de waarde van een enkel menschenleven - het is een schakel in een eindelooze keten; - heft de schakel op, en gij rukt de gansche keten uit het slijk.</p>
</div>
<div type="chapter">
<pb n="257"/>
<head rend="h3">Eene brandende kwestie.<lb/>
(Crematie)</head>
<p><hi rend="spat">Lieve Vriendin</hi>!</p>
<p>&nbsp;</p>
<p>Ik moet nog glimlachen als ik mij uw bedrukt gelaat en uw angstigen blik voorstel, toen gij ontdektet dat ik niet, als gij, tegen de idee der lijkverbranding in verzet kwam, maar integendeel zooveel gewicht aan dat vraagstuk van den dag hecht, dat ik het waardig acht om door iedereen in ernstige overweging te worden genomen.</p>
<p>Welk schrikbeeld stond u toch voor den geest? Dacht gij wellicht dat wij, zoo die zaak tot stand kwam, gevaar zouden loopen van levend verbrand te worden? Of wel. dat er onder den dekmantel van crematie straffeloos menige moord zou kunnen worden gepleegd?</p>
<p>Bij ons kortstondig samenzijn ontbrak mij de gelegenheid om u mijn standpunt bloot te leggen en eene poging te doen om uwe bezwaren op te lossen. Sta mij toe dat thans te beproeven, want het komt mij voor dat wij niet moeten uitstellen, de kwestie, die inderdaad zoo belangwekkend als teeder van aard is, kloekmoedig en onbe-<pb n="258"/>vangen onder de oogen te zien. Zij ligt nu eenmaal op onzen weg, want vroeger of later zal de crematie het geheel of gedeeltelijk winnen, en het is zaak daaromtrent met zich zelf in het reine te komen vóór de dagen der rouw over ons opgaan en ons oog, door tranen beneveld, niet zoo helder kan zien, en ons hart, door smart bezwaard, wellicht niet in staat is ons gevoel te matigen.</p>
<p>Laat ik beginnen met de belijdenis af te leggen, dat de eerste indruk, dien de gedachte aan eene in te voeren verbranding op mij maakte, een pijnlijke was. Ik mag zoo gaarne langs de graven dwalen; kerkhoven te bezoeken is mij altoos lief geweest, en de wensch drong zich bij mij op: ‘och, of men dat overschot, dat aan de aarde behoort, toch rust mocht laten, om de natuur alleen en ongestoord haar werk daarmede te laten volbrengen.’</p>
<p>Bij nader indenken moest ik mij echter de bekentenis doen, dat deze wensch, die ongetwijfeld wel door de meeste lezers zal worden gedeeld, bij onze oude wijze van begraven toch eigenlijk al heel zelden tot vervulling komt en alleen het deel is van degenen, die eigen grafkelders bezitten, en dan nog maar tot op zekeren tijd. Ik moest al verder bekennen, dat wij ons, waar het de rust van het stof der dooden geldt, meer met overdrachtelijke spreekwijze en poëtische beeldspraak streelen, dan wel eene proefhoudende realiteit voor oogen hebben; want wel bezien is onze hedendaagsche wijze van lijkbezorging niet zoo in elk opzicht bevredigend voor het gevoel of onberispelijk voor het gezond verstand, dat het niet bij een nauw-<pb n="259"/>lettenden blik in het oog springt, dat hier een groote herziening moest tot stand komen.</p>
<p>Laat ons in de eerste plaats de vraag stellen: Welken waarborg hebben wij thans, dat men ons niet levend zal begraven? dat er tegen schijndood voldoende voorzorgen zullen worden genomen? - Wij kennen geen andere dan de zeer losse gronden: dat onze betrekkingen en vrienden er wel voor zorgen zullen. Maar och, hoe menig eenzaam overgeblevene sterft zonder vriend of magen! En dan nog, hoe dikwerf zijn de teederste betrekkingen door smart en afmatting ongeschikt, of door onkunde onbevoegd. Vooral is dat het geval bij de lagere standen, waar de begrafenis meest zoo snel mogelijk moet volgen, omdat de lokaliteit het verwijderen van het lijk eischt en het geneeskundig toezicht zoo vaak geheel ontbreekt. Ook bestaat bij de meeste menschen een ontzettende afkeer van lijken; de schuwheid voor het afgelegde hulsel van de dierbaarste panden zelfs is soms schier onoverwinnelijk. Is de laatste adem uitgeblazen, dan nemen doorgaans gansch vreemde en onkundige personen de taak op zich om den doode te behandelen en maken gewoonlijk geweldig veel spoed met het zoogenaamde ‘afleggen’, dat is: het ontkleeden, reinigen en weder inwikkelen des lichaams. Immers, zeggen deze commères: ‘wij moeten het lichaam behandelen terwijl het nog warm is; want als wij het geheel koud laten worden, dan is het werk te moeielijk voor ons en het lijk zoo onhandelbaar...’ Vergenoegde men zich nu met het lichaam in die eerste oogenblikken alleen in passende houding te leggen, omdat de leden later
<pb n="260"/>
niet gebogen kunnen worden - maar neen, er moet zoo snel mogelijk mee afgewerkt worden.</p>
<p>Ik houd mij vast overtuigd, dat eeu groot deel der overledenen aan die bewerking prijs gegeven worden <hi rend="spat">voor het geheele ontknoopingsproces tusschen stof en geest is volbracht</hi>. Al kan de lijder door spraakbelemmering en verstijving der ledematen zich op geenerlei wijze meer uiten, daarom is het mysterie van zijn nieuwe geboorte tot een hooger orde van bestaan nog niet altijd terstond voleindigd. En wie kan nagaan hoe storend en smartelijk deze gruwzame ontwijding van de heiligste en ontzagwekkendste uren, de scheidende ziel nog aandoen? Ja, hoe menig schijnbaar uitgebluscht leven is als uit de kaken des doods gered en weer opgebouwd. Maar in stede van de kwijnende levensvonk kans te geven van nog weer op te gloren, dooft men haar uit door de ruwe bejegening van het overhaast uit het warme bed halen, reinigen en kleeden. Immers een plotselinge verplaatsing op een open leger, in een koud vertrek, zou alleen reeds voldoende zijn om bij menig gevaarlijken kranke den dunnen draad zijns levens voorbarig af te snijden.</p>
<p>Elk die op dit sombere gebied van menschelijke vergankelijkheid een rijke ervaring heeft opgedaan, kan het weten, dat de verbeteringen <hi rend="spat">in het sterfhuis, ja, reeds in de ziekenkamer</hi> moeten aanvangen, en zal het daarom met mij bejammeren dat zoo weinig meisjes zich op ziekenverpleging willen toeleggen - ik bedoel niet zoozeer als openbare pleegzuster, maar voor den huiselijken kring. Hoevelen worden niet door de dwaze weekhartig-<pb n="261"/>heid harer betrekkingen gestijfd in valsche teergevoeligheid, die zich steeds poogt te onttrekken aan al wat zij ‘akeligheden’ gelieven te noemen, in plaats van zich te oefenen in hulpbetoon.</p>
<p>De vrouw is geroepen om het lijden te verzachten en te voorkomen; het is heilige plicht zich vroeg te harden tegen de sentimenteele flauwigheid en den zelfzuchtigen afkeer van hetgeen ons gevoel pijnlijk aandoet. Ieder oogenblik kunnen wij geroepen worden tot handelen, kunnen onze dierbare betrekkingen onze hulp dringend noodig hebben, en hoe onbeholpen staat daar dan de vrouw, die zich moet verontschuldigen dat ze niet met zieken kan omgaan, dat ze niet kan hooren kermen, dat ze geen bloed kan zien, dat ze geen wond kan verbinden, dat ze flauw zal vallen, en dergelijke armzaligheden meer, die op het tooneel onzer sterfelijkheid waarlijk niet te pas komen, waar het lijden ons stap voor stap omgeeft en te midden onzer hoogste vreugd op het onverwachtst overvallen kan.</p>
<p>Volgen wij nu het lijk naar de laatste rustplaats. - Rustplaats? - Vergeef het mij, lieve vriendin - ik moet wreed zijn en uwe illusie totaal wegvagen. Die rust op den schijnbaar zoo ‘stillen Godsakker’, die rust is bloot een oratorisch versiersel, een dichterlijke bloem. Het stof kent geen rust. De aarde weet niet van werkstaking. De moederlijke schoot der natuur is geen wieg, maar een woelige werkplaats. Zij neemt het hoopje stof, dat gij haar toevertrouwt, terstond in behandeling, om het aan hare legioenen van werklieden over te leveren; en zoo diep kunt gij het niet ondergraven, zoo dicht
<pb n="262"/>
den kelder niet metselen, dat de onvermoeide natuur haar erfdeel met rust zon laten of haar arbeid opgeven. Wij kunnen hare werkzaamheid echter aanmerkelijk vertragen; dat is ook het al; zij zal daarom niet minder zeker eenmaal elk stofdeeltje van de eene verbinding tot de andere overbrengen, maar met rust laten - nooit.</p>
<p>‘Welnu,’ zult gij zeggen, ‘wij buigen het hoofd voor die onvermijdelijke rusteloosheid, waarvan wij gelukkig niet veel merken. De natuur volbrenge ongestoord haar taak. Waarom zullen wij die verhaasten, en wel op eene wijze, die dit ontzettend en wijselijk voor ons verborgen sloopingsproces nader tot onze kennis brengt? Wij geven onze dooden gelaten aan die groote werkmeesteres over. Laat zij haar werk doen. Onze dooden zijn veilig in die handen voor alle heiligschennis, en zij benadeelen niemand.’</p>
<p>Het zijn juist deze twee zaken, die ik niet toestemmen mag. Vooreerst zijn de dooden niet onschendbaar, niet veilig bij dat langzaam verloop van het ontbindingsproces, een proces dat tevens, door zijne traagheid bij onze vochtige lucht en drassige grondgesteldheid, aanleiding geeft om de lijken hoogst schadelijk voor de levenden te maken.</p>
<p>Ziet, daar nadert langzaam en zwijgend de sombere zwarte stoet het kerkhof. 't Is of men er zich op toegelegd heeft, om alles wat tot deze plechtigheid behoort zoo wanhopig en akelig te maken als maar mogelijk is. De lijkkoets schijnt een triumfwagen van den dood; holoogige doodshoofden, gekruiste dorre beenderen, groote tranen en uitgebluschte fakkels mogen de eenige ornamenten zijn bij een begrafenis; en op de
<pb n="263"/>
kerkhoven overal diezelfde naargeestige symbolen. In de katholieke kerk flikkeren ten minste nog de gouden vonken der waskaarsen om de kist, maar bij ons is alles donkerheid, zwart als een nacht zonder sterren. Daarom is het zoo verkwikkelijk, wat gras en bloemen op de begraafplaats te zien en er liefelijk geboomte te hooren ruischen. Uit deze levende kinderen der natuur fluistert een adem des geestes zachte woorden van vertroosting en bemoediging ons toe, waarvoor de mensch geen vertolking heeft kunnen vinden in zijne taal. Soms spreekt een vriend een woord bij het graf, en als de plechtigheid zeer buitengewoon moet zijn, wordt er een vers gezongen; maar dat is zeldzaam. Daarna wordt de kist met den meesten eerbied in de groeve afgelaten, en er ontbreekt doorgaans weinig aan het decorum. Maar wat is dat, dat daar gedurig kraakt onder de voeten der dragers? Wat schopt die man daar van tusschen het gras voor den dag? 't Zijn menschenbeenderen, 't is een vermolmde schedel of een bekken. Deze menschelijke fragmenten zijn toch ook eenmaal zoo plechtstatig herwaarts gebracht; waarom hebben zij thans al het eerbiedwaardige verloren? De laatst aangekomenen worden hier alleen met beleefdheid behandeld, voor de oude bewoners heeft alle onderscheiding opgehouden. Wat zijn het? Wie zijn het? Stukken been als van koe of paard. Helaas! wat is er in de groeve der verderfenis van hen geworden!</p>
<p>Is het terrein droog en het kerkhof oud, dan wandelt men letterlijk in het gruis der geraamten, en het half vermolmd versplinterd gebeente wordt met voeten getre-<pb n="264"/>den.Op vele plaatsen is de grond moerassig en staat het water in de kuilen. De kostbaarste kist is in weinig jaren verteerd; de inhoud een prooi van het afschuwelijk gewormte geworden; de dampkring heeft al de schadelijke gassen opgenomen; het water is bezwangerd geworden met de booze stoffen, dié heinde en ver den grond en de bronnen verdierven met het afschuwelijk lijkenvergift - en de man, die zich bij zijn leven wellicht als de edelste menschenvriend gekenmerkt heeft, en de vrouw, die haar leven gesteld zou hebben om anderen te behouden, kunnen na hun dood nog tot de vergiftiging van den grond, van het water en van de lucht medewerken.</p>
<p>Het gebeente houdt soms nog lang stand. Het graf is echter reeds ingezakt, ten teeken dat de planken zijn bezweken. Een andere kist wordt er boven op gezet, om eerlang hetzelfde lot te ondergaan als de vorige, tot eindelijk, bij een groote opruiming, als er plaatsgebrek komt, de spade alles omwoelt en dooreenmengt. De spaanders hout worden tot een brandje opgegaard, en de beenderen als puin en scherven in het knekelhuis dooreengeworpen, zonder eenige ceremonie. Morgen ruischt over dezen schandelijken warrelklomp het lied der gemeente: ‘Stille rustplaats van Gods dooden, 'k denk aan u met zoete vreugd!’ O dichtere!...</p>
<p>Maar de eigen graven dan? Ook aan deze knaagt de tand des tijds; ook daar woont de vergankelijkheid. Wat wordt er van in den loop der jaren? Ik heb grafzerken met adellijke wapens versierd tot drempels bij staldeuren zien verwerken en andere tot biksteen vermalen. Waar waren de beenderen toch wel, die er eens door
<pb n="265"/>
bedekt zijn geweest? - Maar in de kerken dan? 't Is zoo, daar zag men ten minste de ribben en ruggewervels niet zwerven, maar - men rook de dooden-lucht altijd! En waar bleven al die doodsbeenderen dan toch, die met manden en zakken weggebracht werden?...</p>
<p>Wie dat ruimen op groote schaal ooit heeft gezien, die heeft voor zijn geheele leven gebroken met de sentimenteele voorstelling van den ongestoorden ‘slaap der dooden.’ De doodsbeenderen zijn voor de croqu' morts puin als alle andere afbraak. Zij werpen elkander de menschenhoofden even onverschillig toe, als de kool of de kaas op de markt wordt behandeld. Te Amsterdam loopt onder het volk het gerucht, dat de inhoud der geruimde kerkgraven naar boven gesleept en in de gewelven op hoopen placht geworpen te worden, die, gedurig aangestampt, gaandeweg slinken en alzoo telkens plaats maken voor verschen aanvoer. De kerkgangers zijn dus wel met den dood omringd in het bedehuis, dat op die wijze een akelig knekelhuis wordt.</p>
<p>De beenzwartfabrieken plachten ook den naam te hebben van een goed deel menschenbeenderen te verwerken; en waarlijk, ik vind dat idee nog minder stootend, dan dat rondslingeren en gedurig versleepen van het gebeente.</p>
<p>Ik heb eenige jaren van mijn kindsheid op een dorp in Gelderland gesleten. Wij woonden dicht bij het in onbruik geraakte kerkhof, dat naar aloude wijze de kerk omgaf. Wij kinderen speelden daar gaarne onder de hooge lindeboomen; alleen vond ik het griezelig, soms een vermolmde pijp van arm of dij uit den grond te zien steken. Eens op een zomeravond in den maneschijn
<pb n="266"/>
daar met eenige makkertjes ravottende, zonk de grond plotseling order ons weg, en stortten wij in een ingezonken grafkuil. Wij krabbelden, hoe verschrikt ook, spoedig weer op, maar verbeeldden ons toch met schedels en beenderen in onaangename aanraking te zijn geweest. Men praatte ons dat uit het hoofd. Maar des anderen daags speelden een paar jonge honden in dien nu geopenden kuil en brachten er wel degelijk ruggewervels en kootjes van voeten en handen uit te voorschijn, waar ze mee rondzeulden. De boel werd spoedig opgeruimd: dat wil zeggen: de beenderen werden op een kruiwagen geladen en achter een muurtje bij de kerk op een hoop gesmeten.</p>
<p>Bij ons eerste bezoek op het kerkhof te Wassenaar trapte mijne moeder in een onderkaak, die tusschen het gras lag en nog van een flinke rei witte tanden voorzien was: de kaak zat zoo vast om hare hiel geklemd, dat wij moeite hadden die van het laarsje te scheiden. Onze voorouders zouden er een zeer onheilspellend voorteeken van veel vijandschap in gezien hebben, zoo bij de aankomst door een doode in den voet gebeten te worden...</p>
<p>En al wordt er tegenwoordig veel meer werk van de netheid der kerkhoven gemaakt dan voorheen, het zwerven en verplaatsen van menschenbeenderen schijnt onvermijdelijk, zoolang het afschuwelijke ruimen gebiedend noodzakelijk zal blijven. Hoe meer de bevolking toeneemt binnen zekere bepaalde grenzen, zoo te dringender wordt de eisch om gepaste maatregelen voor het begraven te vinden. Een sterveling heeft recht op een graf, al is hij overigens nooit grondbezitter geweest. Maar bij de
<pb n="267"/>
overbevolking der steden wordt het hoogst moeielijk aan dien eisch te voldoen, en kan alleen ten koste van de gezondheid der levenden aan de dooden hun plaats gegund worden, tenzij men tot eene verbranding der lijken besluiten wil. Parijs is in vroeger eeuwen letterlijk verpest geweest door de graven in en om de kerken en op de aloude kerkhoven, die allengs midden in de zich steeds vergrootende stad waren omsloten. In 1785 werd men er toe gedwongen om het kerkhof des Innocents te ruimen, een werk dat drie volle jaren arbeids kostte. Maar nu men eenmaal inzag hoe noodig en nuttig de maatregel was, ging men steeds voort, en er werden nog zestien kerkhoven opgeruimd, die de stad al te lang verontreinigd hadden. Men kan zich voorstellen welk een ontzettende massa doodsbeenderen men verkreeg! Waar moest men er mee heen? Men bracht ze voorloopig in de verlaten steengroeven, wier galerijen, soms twee étages hoog, bijna geheel Parijs en omstreken ondermijnen, en die eenmaal de bouwstof leverden voor de stad, die nu hare dooden kwam bergen in deze sombere gewelven, voor katakomben zeer geschikt. Maar de beenderen werden er slechts haastig op hoopen geworpen, zonder plan of orde; men was ze nu toch kwijt.</p>
<p>Toen in 1810 de rust onder de levenden was hersteld en vele zaken boven den grond waren geregeld, begon men ook aan de vergeten dooden onder den grond te gedenken, die toch wel wat al te slordig begraven waren geworden. De taak was echter niet gemakkelijk, en om zich door dezen beenderenchaos heen te slaan, wist men niet beter te doen dan ze te sorteeren en het
<pb n="268"/>
soortgelijke bijeen te voegen; zeker wel de zonderlingste begrafenis die aan menschen ten deel kan vallen, eene uitmuntende methode om gelijkheid en broederschap te scheppen, door het individu in het geheel op te lossen. Zoo kwamen dan alle lichaamsdeelen soort bij soort, om tot bouwmateriaal in deze onderaardsche stad te kunnen dienen, die nu inderdaad een net en ordelijk voorkomen kreeg. Maar een voorkomen zoo prozaïsch en plat burgerlijk, als de werf van een koopman in steen of in brandstoffen; en wie 't niet weet zou niet gissen, dat die regelmatig opgetrokken wanden van dijbeenen, of dat die gelijke stapels tusschen de zuilen, van ribben gebouwd waren, als niet de cordons en kruisen van doodshoofden hier een eentoonig lijstwerk vormden, om aan het skelet te herinneren, dat hier echter in zijn gehéél niet meer voorhanden is. Ja, de grillige en met alles spelende fantasie der Franschen heeft ook de kunst niet gansch willen uitsluiten, en men heeft zelfs uit doodsbeenderen Grieksche constructies in Dorischen stijl ontworpen, waarbij sleutelbeenderen en ruggewervels zijn aangewend tot daarstelling van het antieke loofwerk!...</p>
<p>Weinig hebben de respectieve bezitters van dat gebeente kunnen droomen, waartoe hun ruggegraat nog eens zou moeten dienen...</p>
<p>Maar ik geloof niet, dat Mahomedanen of Israëlieten zulk eene profanatie van hunne dooden zouden gedoogd hebben, als onder het hedendaagsche Christendom met een glimlach van ironie wordt aangezien. En dan zouden wij nog tegen de verbranding der lijken protesteeren? Zoudt ge niet liever het stof uwer dierbaren aan de vier
<pb n="269"/>
winden prijs geven, dan hun gebeente als een ballast en vuilnis laten rondslingeren, aan de grillen ter prooi van een geslacht. dat van allen eerbied vervreemd schijnt?</p>
<p>Waarlijk, zoolang het stoffelijk overschot niet tot asch is geworden, kan men het niet voor beleediging van schendende handen veilig achten, van welken rang of stand de dooden ook mochten wezen, of welke glorie van vermaardheid of heiligheid hen ook heeft omstraald.</p>
<p>Twee eeuwen waren er voorbijgegaan over het graf van de edele Laura, de verheven vriendin van Petrarca, toen Frans I op den inval kwam, om het uit dwaze nieuwsgierigheid te laten openen. Het lijk werd verplaatst, waarvan het gevolg is geweest, dat de beenderen verstrooid zijn geworden, en alleen het perkament met de aan haar schim gewijde sonnet bewaard is gebleven. Het gebeente van den vromen Swedenborch zoomin als van een Voltaire heeft men met rust kunnen laten. Toen in het jaar 1817 de gemalin van een Zweedsch Minister in den grafkelder der Zweedsche legatie te Londen werd bijgezet, wist een scheepskapitein in het gewelf te sluipen, de kist van Swedenborch open te breken en zijn cranium er uit te nemen, verwachtende dat hij daarvoor goed geld zou maken bij de leden der Swedenborchsche kerk. De kapitein stierf echter kort na deze heiligschennis, maarde schedel kwam toch in handen der Swedenborchsche gemeente, die hem onmiddellijk met de meeste plechtigheid weder in het graf liet brengen. Green gewijde tempelwanden, geen trotsche koepel van een Pantheon waarborgen de onschendbaarheid der graven. Mirabeau ge-<pb n="270"/>noot de eer van door het dankbare vaderland in de aan de ‘grands hommes de la France’ gewijde gewelven van het Pantheon bijgezet te worden, maar een decreet van de Conventie stoorde zijn schoone rust, en hij moest plaats maken voor Marat. Ook deze mocht hier niet toeven. Op zijne beurt werd hij weggehaald, om door het slijk der straten gesleept te worden. Wat hebben die ongelukkige Abelard en Heloise honderde jaren moeten zwerven over de aarde, van de abdij naar de kerk, en van de kerk weer naar een abdij; nu eens elk afzonderlijk in een kapel, dan te zamen ter wederzijde van een altaar; vervolgens onder of achter een altaar; heden wijd van elkander, morgen dicht bij elkander, tot zelfs in één kist, maar toch met een middenschotje van lood gescheiden; eindelijk in een Museum, en daarna in een tuin, bij afwisseling onder dak en in de open lucht, om ten langen laatste in 1816 op de heuvelen van Père la Chaise tot bedaren te komen. Het is te hopen dat men thans de humaniteit zal hebben de gelieven van daar niet meer te verjagen.</p>
<p>En slaan wij nu het oog op de vorstelijke lijkgesteenten, ach, de grooten der aarde zijn in hunne praalgraven veel minder veilig dan de armen in den algemeenen kuil. Wie denkt niet met huivering aan de onnienschelijke lijkenschennis van de grafgewelven van St. Denis?</p>
<p>Inderdaad, er schijnt op aarde geene mogelijkheid voor een enkel menschelijk lichaam, om aan het oordeel der verderfenis te ontkomen. Ons stof is aan dit Godsgericht onderworpen, maar het heeft recht om door de levenden geëerbiedigd te worden. En die eerbied is bij de christen-<pb n="271"/>volkeren al zeer zwak. Al conserveert de droge grond en de heete lucht der zandwoestijn de mummiën duizende jaren - naar wat de tand des tijds heeft geëerbiedigd, strekt de mensch de schendende hand nog uit. De industrie slaat haar begeerig oog op de geheiligde doodenhuizen der Egytenaren. Onafzienbare galerijen, in eenzaamheid en plechtige stilte verloren - zij ziet er pakhuizen in vol van een handelsartikel, brengt de mummies ter markt of onder den vijzel; men verkoopt ze aan stukken of gestampt, om als artsenij en als verf gebezigd te worden. Wie weet of die fraaie bruine verf met olie gemengd, die eenmaal menschenvleesch was, het nog niet een duizend jaren uithoudt op het doek. Maar eenmaal zullen ook die stofjes, een tijdlang bezield door de gedachten des kunstenaars, gehoorzamen aan de algemeene wet: ‘stof zijt gij, en tot stof zult gij wederkeeren!’ De aarde eischt haar erfdeel, en zij laat zich geen zonnestofje onttrekken, dat niet in den kringloop der atomen zijn taak volbrengen zal.</p>
<p>Toch schijnt bij vele menschen de vrees te bestaan, alsof bij de crematie een soort van ontwijding hunner dooden zou moeten plaats grijpen. Zij stellen zich met huivering voor, dat zij hunne dierbaren aan de onmiddellijke aanraking van ruwe werkgasten zullen moeten overlaten. Toch niet. Wij hebben recht te verlangen, dat de regeling van die plechtigheid zoodanig geschiede, dat het teederst gevoel niet in het minst gekwetst kan worden. Immers het is alsof bij deze laatste plechtigheid, die ons voor altoos van onze betrekkingen scheidt, nog eenmaal al de liefde en vereering voor die dooden zich in ons
<pb n="272"/>
gemoed samenvat en de teederheid van het gewonde hart haar hoogsten top bereikt. Wat er over twintig, dertig en honderd jaren met het gebeente zal geschieden, daar wordt in die dagen der cerste scheidingsmart niet over gedacht, maar bij de crematie <hi rend="spat">onmiddellijk na den dood</hi>, als de banden nog zoo nauw zijn, dient ons alle zekerheid gegeven te worden van een streng decorum en eene hooge piëteit.</p>
<p>Ik zou ook niet weten, waarom de lijken niet even goed als altijd on der het oog der verwanten gekist en op de gewone wijze naar het kerkhof getransporteerd konden worden. Waarom kan daar niet de inrichting der crematie onmiddelijk in de nabijheid van de begraafplaats zijn en het lijk met kist en al verbrand worden? Dan heeft niemand er een oog over te laten gaan, en geen vinger behoeft het te beroeren. Na volbrachte verbranding kan de asch door de vrienden en betrekkingen in ontvangst genomen en zoo plechtstatig als men maar wil ter aarde besteld worden.</p>
<p>Ik kan de voorbeeldige zuinigheid der oeconomen in het geheel niet toejuichen, die aan ons overblijfsel de landelijke bewaarplaats willen betwisten en er voor pleiten de doodenakkers niet langer aan den landbouw te onttrekken.... Door het uitspreken van die bekrompen zuinigheid hebben zij de zaak der crematie een zwaren slag toegebracht en vele antipathieën opgewekt. Want de gedachte: men wil aan onze dooden een graf ontzeggen, riekt sterk naar eene barbaarschheid, die, als ze ernstig gemeend was, zonder voorbeeld zou zijn, zelfs onder de ruwste volkeren der oudheid. Er is waarlijk
<pb n="273"/>
nog land genoeg te ontginnen en droog te maken voor wij gedrongen zullen worden de dooden in de stad of in onderaardsche galerijen te bergen.</p>
<p>Immers als men al over het vooroordeel der verbranding is heengeraakt, door duidelijk in te zien dat zij slechts een versneld ontbindingsproces is, veel zuiverder en onschadelijker dan het gewone, dan dringt de vraag zich aan ons op: ‘Wat moet er met die asch gedaan worden?’ ‘Waar zullen wij er mede heen?’ Het antwoord door de voorstanders der crematie gegeven, heeft de zaak voorwaar niet aannemelijker gemaakt voor den nadenkenden en gevoeligen mensch.</p>
<p>‘Gij moogt die asch mee naar huis nemen.’ 't Moge zeer huiselijk klinken, maar dat is ons toch wel wat al te gezellig met den dood omgegaan, vooral met het oog op de locale inrichting en den toestand van de meeste gezinnen.</p>
<p>Die vaas met de asch der geliefde ontslapenen is een eerbiedwaardig heiligdom, zoomin geschikt om in een hoek gestopt, als om in de huiskamer te pronk gezet te worden. Waar zal de burgerman er mede heen? Hij heeft op zijn ruimst genomen een broodkast, een pottenkast, een kleerkast. Kelder of zolder leveren toch ook geen geschikte verblijfplaats voor het overschot van een dierbaren doode. In groote huizen, waar men een bijzonder vertrek daarvoor afzonderen kan, zou de bewaring althans een tijdlang goed kunnen gaan; maar dan nog, welke gevolgen zouden uit dit droevig bezit voor liefhebbende teergevoelige harten voortvloeien? Hier een bijgeloovige vereering, daar een sentimenteel vergoden; een zieke-<pb n="274"/>lijk dwepen, of wel een angstige vrees. En bij onverschilligheid, welke akelige oneerbiedigheid, achteloosheid en verkeerde praktijken! Stel u al de familieverwikkelingen en afwisselende omstandigheden eens voor, bij tweede huwelijken, bij familietwisten, bij boedelscheidingen. Wie zal de asch van een beroemd familielid bezitten? Wie wil de asch van een plaag of schandvlek der familie bewaren? Wij komen dan tot dwaasheden als die, om aardigheden en sieraden uit de overblijfselen der ontslapenen te laten maken, zooals zeker schrijver mededeelt van eene dame, die uit het overschot van haar geliefde een steen had laten vervaardigen, dien ze, in een ring gevat, altijd aan haar vinger droeg, en die een bijzondere magische kracht zou hebben bezeten. Onwillekeurig worden wij herinnerd aan de overlevering van Artemisia, die de asch van haar gemaal in haren drank mengde, om hem een levend graf te bereiden. Tot zulke ziekelijke huldeblijken, die overspannen dweepzucht kan ingeven, mag geen aanleiding gegeven worden.</p>
<p>Na verloop van tijd komen de urnen met menschenasch op het boelhuis met de vergeten familie-portretten. ‘Wie biedt er geld voor! Een bus met menschenasch!’</p>
<p>De opkooper koopt partijtjes familie-urnen en strooit de asch op het slijk der straten...Dergelijke wanverhoudingen moeten niet in het leven geroepen worden, maar onmogelijk gemaakt. En daarom moet men er niet aan denken om de asch der overledenen in het bezit der particulieren te laten overgaan, maar de openbare begraafplaats in eere laten blijven.</p>
<p>Hoe noode ik de kerken weder tot grafplaatsen ge-<pb n="275"/>bruikt zag, hoe noode ik deze zegeteekenen van den dood zou zien saamgebracht daar, waar wij zoozeer behoeven meer geest en leven te aanschouwen, toch altijd beter de asch der dooden in de kerken te verzamelen, nu alle saniteits-bezwaren en ergerlijke ruimings-tafereelen ophouden, dan die onder ons huisraad op te nemen en na onzen dood wie weet in welke handen te laten vallen.</p>
<p>De geneeskundige politie zal hier dure plichten te vervullen hebben en mag niet in gebreke blijven om zoowel misdadige praktijken als onvoorzichtigheden te verhoeden. In Engelsche bladen wordt het denkbeeld geopperd om de vuren van de gasfabrieken bij crematie aan te wenden, en fabriek en begraafplaats door een onderaardschen railweg te verbinden. Op de begraafplaats zou een kapel aanwezig zijn, waarin de lijkdienst kon gehouden en die ook tot berging der urnen zou kunnen gebezigd worden. In het midden van die kapel is een opening in den bodem, waarin het lijk wordt neergelaten om naar de plaats der verbranding gevoerd en na korten tijd van daar als asch terug gebracht te worden, om of in de kapel of galerij, of onder den grond eene geschikte bewaarplaats te vinden. In elk geval neemt de lijkbus zeer weinig plaats in, en kan de plek, die thans voor een enkele kist noodig is, dan voor een gansche familie strekken. De bussen kunnen van metaal, van aardewerk, voor de armen van spaan of andere lichte stoffen vervaardigd worden, die, allengs vergaan, zonder tot de hatelijke ruiming te noodzaken, wegslinken om gedurig plaats te maken voor de volgende. Elk graf kan zijn nommer, naam of gedenkteeken dragen,
<pb n="276"/>
en de droeve wandelaar, die zijn lieve dooden gedenken wil, worde ver buiten het gewoel der steden door de vriendelijke natuur omringd, om door de schoonheid van het vreedzaam oord zich tot kalmte en gelatenheid gestemd te voelen.</p>
<p>Ik geloof dat door de verklaring dat onze gewone rustplaatsen der dooden behouden blijven, ook al werd eenmaal de crematie algemeen aangenomen, de vrede met duizenden zou kunnen gesloten worden, die nu met kracht en geweld tegen de lijkverbranding als een barbaarschheid te velde trekken.</p>
<p>Maar als ik wel heb verstaan, dan besluit gij uwe bezwaren met de verzekering, dat gij uwe gewichtigste gronden tegen de crematie nog hebt achterwege gehouden.</p>
<p>Mocht het mij gelukt zijn uwe eerste bedenkingen te hebben opgelost, wil mij dan die andere zwarigheden ook bloot leggen. Gelukt het mij al niet ze geheel te overwinnen - du choc des opinions jaillit la vérité. Gedachtenwisseling is toch altijd een verfrisschende gymnastiek voor onzen geest, en wij zullen, ook bij de meest uiteenloopende inzichten over dat punt, elkander geen kwaad hart toedragen, omdat elk hoofd toch ten slotte zijn eigen ameublement wil hebben, dat er het best in past. In afwachting van uw antwoord noem ik mij</p>
<p>&nbsp;</p>
<p>Uw toegenegen E.</p>
</div>
<div type="chapter">
<pb n="277"/>
<head rend="h3">De kunst en het leven.</head>
<p>Er is reeds meer dan een kwart eeuw verstreken, sedert Victor Hugo, met eenige dichters in discussie over de tragediën van Voltaire verdiept, den uitroep deed: ‘Dat treurspel heeft niets van een treurspel. Het zijn geen menschen die leven, het zijn spreuken die spreken. Dan nog honderd maal liever <hi rend="spat">de kunst om de kunst.</hi>’</p>
<p>Dit eenigszins dubbelzinnig gezegde is oorspronkelijk van Cousin, en bij hem is, even als bij Victor Hugo, dat woord <hi rend="spat">l'art pour l'art</hi> in een zeer bepaald spiritualistischen zin genomen.</p>
<p>Maar geheel uit haar verband gerukt en van haar primitieve bedoeling vervreemd, is deze formule een machtspreuk geworden in den mond van artisten, die juist het tegendeel beweren van hetgeen Victor Hugo bedoeld heeft. Hij toch wilde alleen te kennen geven, dat Voltaire den schoonheidsvorm had opgeofferd aan het wijsgeerig doel, en, om een aantal van zijne geestige gezegden te kunnen
<pb n="278"/>
plaatsen, de natuurlijkheid en levendigheid van het drama had weggeredeneerd.</p>
<p>Het drama moet in de eerste plaats drama zijn. Iets anders wordt het, nu verder te besluiten: het drama of een schilderij kan of mag geen zedelijk doel hebben; de kunst wordt vernederd of belemmerd, als zij medewerkt aan de beschaving en den vooruitgang; althans zij mag niet verder gaan dan dit door het schoone van den vorm te doen.</p>
<p>De kunst om de kunst zou dan moeten beteekenen: <hi rend="spat">de vorm om den vorm; de vorm niet enkel middel, maar de vorm ook doel</hi>, en de kunst zou veroordeeld zijn om eeuw in eeuw uit binnen denzelfden kring begrensd te blijven; zij alleen zou in het gansch heelal gerechtigd zijn om voor zich zelf te bestaan, om zich zelf te spiegelen, zich zelf te verheerlijken en in zich zelf weder te keeren. Neen, de kunst bestaat niet alleen om schoon te zijn, zoomin als de vrouw alleen bestaat om te behagen. Hare taal is steeds het schoone, maar dat schoon behoeft niet altijd van zich zelf te getuigen, en het zal niet minder schoon zijn omdat het tevens nuttig is.</p>
<p>De kunst is taal des geestes, en zij zegt wat op geen andere wijze zoo treffend uit te drukken is. De geest spreekt steeds in beelden; wij denken niet in woorden; onze gedachten zijn vormen, zijn visioenen; onze gedachten zijn tableaux, zooals onze droomen. Wie kan denken aan een schip, zonder een schip voor zich te zien, of aan een boom, zonder den vorm van een boom. Hoe dieper men in gedachten verzinkt, hoe meer de beelden helder worden
<pb n="279"/>
en de woorden wegvallen, die tot onze denk- of gedachtenbeelden staan als het opschrift tot den inhoud van een zaak. Deze beelden, door onze verbeeldingskracht of plastisch vermogen geschapen, zijn veel volmaakter en schooner dan de uiterlijke dingen. In elke kunstenaarsnatuur woelt een machtige aandrang om die inwendige aanschouwingen in hare ideale schoonheid ook buiten zich te realiseeren. <hi rend="spat">Alzoo is de kunst de taal van ons innerlijk leven</hi>, en is zij, met den godsdienst, de verhevenste gemoedsuiting des menschen. Zij wijst op eene behoefte om uit het onvolmaakte tot het volmaakte, uit het zinnelijke en stoffelijke schoon tot eene volkomene, ideale heerlijkheid op te klimmen, en wij hebben meer dan ooit behoefte aan hare krachtige medewerking tot de opvoeding en veredeling der menschheid, die haar aesthetischen zin onder een plat realisme dreigt te verliezen.</p>
<p>Maar ik hoor daar eene stem, die mij toeroept: ‘Wij vragen van de kunst alleen dat zij ons de natuur schetse zooals zij is.’ Wij antwoorden: het <hi rend="spat">schoone in de natuur</hi> is een <hi rend="spat">andere schoonheid</hi> dan <hi rend="spat">het schoone in de kunst</hi>. Alles wat in de stoffelijke wereld schoon is, zal als kunst niet altijd schoon zijn, zoomin als al wat u op eene gravure of schilderij enz. in verrukking brengt, in natura u zou bekoren. De fraaie, rijkbeladen vruchtboomen uit uw boomgaard, de keurig nette gevel van uw pachthoeve zouden op eene schilderij zeer leelijk zijn. De met lompen omhangen figuren, die de artist ons uit Spanje of Italië schetst, zouden in werkelijkheid uw walging wekken, maar zooals de kunstenaar ze u laat zien, boeien zij uw blik. Hoe komt
<pb n="280"/>
dat? Omdat het schoone in de kunst niet bloot de strenge nabootsing van de natuur is, omdat de artist niet geeft wat het spiegelglas weerkaatst, <hi rend="spat">maar het beeld zooals zijne ziel het verwerkte</hi>. Hij vertaalt de natuur niet letter voor letter, maar zijn gemoed neemt de indrukken op als zaden, die bij hem een vruchtbare aarde vinden, waarin ze ontkiemen tot een nieuwe plant, wel soortgelijk aan het ontvangen zaad, maar versierd met frisch leven, met een nieuwe, eigenaardige wording.</p>
<p>Neen, het werk van den waren artist staat niet achter bij uw spiegel, omdat deze veel getrouwer nabootst; het wordt niet overtroffen door het weerkaatsend vermogen van elken waterplas, die veel nauwkeuriger de natuur wedergeeft dan de meest geoefende hand dat vermag. <hi rend="spat">De kunstenaar geeft meer en hij geeft minder dan de natuur</hi>, omdat hij <hi rend="spat">iets anders</hi> moet geven. Plaats u voor een bloemstuk van Jan van Huijsem, en indien gij vatbaar zijt voor kunstgenot, zult gij spoedig de magische werking van deze wonderbare kleuren-harmonie ontwaren, die uw gemoed stemmen zal als wordt gij gestreeld door een liefelijke muziek en omwademd van de zoetste geuren. De weelderige rijkdom, de losse bevalligheid, de sierlijke lijnen, de smeltende tinten, dat geheel van liefelijkheid en overeenstemming bij de levendigste verscheidenheid, overtuigt u dat gij nooit zulke bekoorlijke bloemen geplukt en geschikt hebt, en gij twijfelt of de aarde wel ooit zulke wonderbloemen voortbracht. - Maar ge gaat in uw tuin en verzamelt in uw bloemperken een frisschen ruiker en komt daarmede tot het tooverbeeld der kunst. Neen, zegt
<pb n="281"/>
ge, de natuur behaalt toch den palm! Gij houdt uw versche roos bij de rozen des kunstenaars - och arme, welk een valsche kleur! - en de blaadjes, die u straks zoo transparant en teerder schenen, neen, ze halen toch niet bij het echte rozenblad. Arme kunst, doe geene poging om de natuur te evenaren! Gij wint het nooit! Maar wij doen u ook onrecht met dat te eischen. Wie dat wij, moet aan den photograaf het hoogste standpunt in de kunstwereld aanwijzen. Wat van Huijsem gaf, was geen kopie van een bouquet, maar een visioen, een gedicht van bloemen, een beeld uit zijn ideeënwereld, bestemd om de uwe te verrijken, te veredelen. Zijn bloemen zijn niet natuurlijk, ze zijn meer dan natuurlijk; ze zijn ideaal, en het is dit ideale wat de poëtische gedachte in de kunst is, die de eenvoudigste vormen, de onaanzienlijkste voorwerpen verheerlijken kan.’</p>
<p>De getrouwe herhaling der werkelijkheid moge de aanvang der kunst zijn, haar einddoel is ze stellig niet. De natuur is hare strenge leermeesteres, totdat zij macht heeft verkregen over elken vorm en over de techniek; dan begint zij eerst vrij en zelfstandig te worden en geeft nu niet langer de angstvallige nabootsing, maar zij <hi rend="spat">transformeert de stoffelijke dingen</hi>, want zij ziet er <hi rend="spat">meer</hi> in dan het <hi rend="spat">zinnelijke</hi> schoon. De kunstenaar is ziener voor zoover hij dichter is. Immers de werkelijkheid geeft de volmaakte schoonheid nooit; zelfs de mathematische vormen komen in de kristallen nimmer zuiver en voltooid voor. De wiskunstenaar heeft echter de volmaakte lijn, den volmaakten cirkel, de sfeer, de kube in zijne gedachte. Zoomin als er ooit volmaakte bloemen
<pb n="282"/>
of vruchten zijn aanschouwd, zoomin wordt ook in een mensch of dier het <hi rend="spat">volkomen schoon</hi> aangetroffen, dat de kunstenaar, uit de verspreide fragmenten vereenigd, voltooid en verheerlijkt heeft. En mochten al de vermaardste schoonheden bij de oude beeldhouwers tot model gediend hebben, de bekoorlijke Venus of Hebé of Diana zijn niet lid voor lid op het leven gemodeleerd, maar zij veraanschouwelijken ons <hi rend="spat">het geïdealiseerde beeld, dat de verrukte blik des kunstenaars, in den glans van liefde en bewondering, inwendig aanschouwde</hi>. Rembrand heeft zijn zoogenoemde Nachtwacht niet naar het leven gecopieerd; de Staalmeesters zijn geene photographische spiegelbeelden; de landschappen van Ruysdael zult gij vergeefs op aarde zoeken, noch ontdekken waar Claude Lorrain zijn gezichtspunten gekozen heeft. Bezoek al de kerken, die Bosboom ons heeft voorgetooverd; misschien herkent gij den stijl van de zuilen, of het karakter van den preekstoel; maar waar is het magische licht, waar is de mystieke bekoring, waar zijn nu die onvergelijkelijke tinten, de harmonie van dat ensemble, dat u stemt als schoone koralen, die uw gemoed stillen en u schijnen voor te bereiden tot een gebed?</p>
<p>Heeft de kunstenaar dat daar ter plaatse voor zijne vleeschelijke oogen gehad? Neen, zoomin als die oude, leelijke Gevangenpoort te 's Hage een ideaal van bouwkunst is. En toch, welke illusie verkrijgt dat eenvoudige voorwerp onder de hand des grooten meesters, die er al de gevoeligheid en ernst van zijn innerlijk leven over heeft uitgestort!</p>
<p>Wij zien uit dit laatste voorbeeld alweder, hoe de
<pb n="283"/>
kunst zich alle dingen onderwerpt; ze transfigureert en stempelt met haar overwinningsmerk: <hi rend="spat">de schoonheid</hi>. Wij gaan nog verder: het akelige en afgrijselijke zelfs overmeestert zij en neemt zij op in haar tooverkring. Wat is meer afkeerwekkend dan een lijk? Maar als gij het op Rembrands Anatomie-les ziet, is het heerlijk schoon in zijne ontzagwekkende somberheid. Het vlot, dat op den oceaan drijft met zijne uitgehongerde en stervende schipbreukelingen, moge ons met smart en angst vervullen, allengs wijken die eerste indrukken en wij roepen uit: hoe schoon!... In de werkelijkheid zouden wij niets schoons, enkel ellende gewaar worden.</p>
<p>De kunst ontleent haar schoon dus niet zoozeer aan de werkelijkheid, maar put dat veel meer uit eigen bron, of liever uit het gemoed des kunstenaars. En het is door deze onafhankelijkheid, dat zij ook dingen weet te scheppen, die nooit een menschelijk oog heeft kunnen zien. Zoo plant de kunstenaar een steenen kruis op een rotspunt in het midden van de bruisende baren. De nachtstorm, die het schip verbrijzeld heeft, waarvan de wrakhouten wijd en zijd rondslingeren, heeft de golven hoog opgejaagd, en zij dragen een jonge vrouw naar de rots. Wij zien haar op het moment dat hare handen het kruis grijpen, terwijl de verwoede branding haar op nieuw dreigt weg te slingeren van den grond, dien haar voet nauw kan raken. Hier betreedt de kunst het verboden veld van de <hi rend="spat">symboliek</hi> - en de realistische kunstenaars slaken een kreet van afgrijzen. Zoo iets is immers ongerijmd! Het kan niet bestaan in de werkelijkheid, het zal ook niet door iedereen begrepen worden, en daarom kan het niet
<pb n="284"/>
schoon zijn! - En zij, die zoo luid roepen om de kunst niet te belemmeren, om toch ‘<hi rend="spat">vrije kunst</hi>’ te hebben, zijn de eersten met hunne verbodsbepalingen en beperkingen! Maar de kunst gaat haar eigen weg. Zij ontvangt hare openbaringen niet van de academies. De kunstenaar is kind van zijn tijd. De geest der eeuw draagt en leidt hem, en inspireert hem wat de menschheid van hem wacht en behoeft.</p>
<p>Hare edelste behoeften kunnen wel lang miskend, maar niet geheel onderdrukt worden; altijd zullen zij zich weer recht weten te verschaffen en haar eischen doen gelden. Het zal maar de vraag zijn, of de kunstenaar ontwikkeld genoeg is om zijne roeping te begrijpen, en bekwaam genoeg om er aan te beantwoorden, Want niet een iegelijk wordt het gegeven, aan den vooruitgang en de beschaving krachtdadig mede te werken. Voor de versmaders van die roeping zijn de druiven wel eens zuur; maar wie in onze dagen de rechte snaren weet te treffen, die zal ook ervaren dat hij weerklank vindt.</p>
<p>Waarom heeft geen tak der kunst zich zoo weelderig ontwikkeld, als die van den teekenaar en den houtgraveur, die de kunst brengt in alle oorden en onder alle standen? Omdat ze zich niet te goed acht, om onmiddellijk de beschaving en den vooruitgang te dienen en zich innig aan het menschenleven en streven van onze dagen aan te sluiten. En hoe heeft ze zich daarbij bevonden? Kan een Gustaaf Doré de kunst ook verachterd of benadeeld hebben? De kunst is niet voor de kunst, het genie is niet voor het genie geschapen, maar: voor den mensch.</p>
<pb n="285"/>
<p>Wij kunnen niet aan alle kunstenaars dezelfde eischen stellen. Elk geeft naar zijn aard en in zijne mate, maar de kunst behoort aan de maatschappij; zij mag zich niet vergenoegen bloot een artikel van luxe te zijn. De kunstenaar, die licht in zijne ziel heeft, moet het laten schijnen. Wij waardeeren den artist, die ons schoone vazen en candelabres schenkt, die het weelderig spel der schoonheidslijnen in arabesken tentoonspreidt. Ook deze heeft nooit zijn model in de werkelijkheid aangetroffen. - Of waar heeft Raphael in de natuur zijn heerlijke arabesken gevonden? Niet dáár, maar in diezelfde gedachtensfeer, waaruit zijne Madonna en Mater dolorosa zijn neergedaald.</p>
<p>Maar onze tijd vraagt andere dingen dan Madonna's en altaarstukken. Wij worden niet meer geboeid door ruitergevechten en zeeslagen. In scherpe tegenstelling met de materialistische tendenz, openbaart zich eene behoefte om door de kunst het <hi rend="spat">innerlijk</hi> leven gemaald te zien, het sentiment, de aandoening, in één woord, dat alles, wat niet stoffelijk is, dat van de ziel tot de ziel gaat door het medium der kunst.</p>
<p>De realistische school heeft er genoeg, die haar volgen. De idealist heeft voor 't minst een even goed recht van bestaan. En hij, die vleugelen heeft, hij zal zich niet schamen in liefde de menschheid te dienen. Laat de realist zijn kopie van de stoffelijke dingen maken - als hij waarlijk groot wordt zal zijne praktijk zijne theorie logenstraffen, en onbewust moet hij ons toch de dingen geidealiseerd voor oogen tooveren. Want de poëtische gedachte zal heerschen over iederen schoon-<pb n="286"/>heidsvorm, als drager van iets geestelijks. Of waarom is de oude kunst zoo betooverend? Zij, met al hare anachronismen en doodzonden tegen de historie en het kostuum van den tijd, met al die naieve ongerijmdheden! De harmonie van lijnen en vormen, van licht en kleuren, overstijgt verre al die gebreken in de voorstelling. Dit geestig schoone doet ons alle historische feilen vergeten; wij geven de strenge waarheid van het feit er op toe en laten ons willens misleiden, omdat de grootste verdienste der oude kunst in de voortreffelijke uitvoering moet gezocht worden. 't Is of de kunst eerst volkomen en alzijdige macht over den vorm heeft moeten veroveren, eer zij de draagster der ideeën, de taal des geestes kon worden. Eerst nu kan zij vrijwillig medewerken aan de ontwikkeling, aan de verbreiding van schoone gevoelens, verheven waarheden, zonder in het minst belemmerd te worden; <hi rend="spat">want de beschaafde kunstenaar, die zijn tijd begrijpt, die het leven met zijn volk leeft, met de menschheid worstelt en streeft, die zal uit innerlijken aandrang zich aan den grooten, algemeenen offer-optocht der zedelijke wereld aansluiten, die zal verstaan dat de kunst ook een macht is</hi>, een wapen, even als het woord en de pen, en dat daarom ook gebruikt moet worden door hen, die iets goeds hebben te zeggen.</p>
<p>Er wordt veel getwist over het doel en het wezen der kunst. Het komt mij echter voor dat de strijdende partijen wel eens uit het oog verliezen, dat de kunst ons zoowel de verschillende ontwikkelingstrappen der volken in zekere
<pb n="287"/>
tijdperken vertegenwoordigt, alsook de zeer onderscheidene ontwikkelingsgraden der kunstenaars. Men kan dus onmogelijk in drie woorden een axioma klaarmaken, dat te allen tijde en voor elkeen ten regel zou kunnen strekken. Slechts enkelen worden groote kunstenaars, die tot vrijheid en macht opklimmen. - En de minderen schroomen niet, aan dezen de wet voor te schrijven en te zeggen: ‘Ga toch niet verder dan wij! - houd u niet op met ideeën, met gevoelens - <hi rend="spat">vorm</hi>, en <hi rend="spat">niets</hi> dan <hi rend="spat">vorm</hi>, behoeft de kunst.’</p>
<p>Waren voormaals de beroemde meesters afhankelijk van vorstenhoven of kerkprinsen; hebben zij het vergulde juk gedragen en toch zooveel heerlijkheid ons nagelaten, vrees dan niet dat de kunst ten onder zal gaan, als zij zich aangordt om uit eigen beweging zich aan den strijd en het lijden der menschheid aan te sluiten. Als de kunstenaar zal geïnspireerd worden door de smart, door de hoop en de vrees, de verontwaardiging of de bewondering die zijn volk doortrilt, hij kan er niet minder om worden, als hij zijn kracht aan het vaderland of aan de menschheid wil toewijden. Wat zijn talent bedreigt is niet de drang om nuttig te zijn, maar het zijn de valsche theoriën, het is de lage zinnelijke levensopvatting, de kortzichtige en vulgaire wereldbeschouwing. Of is het niet armzalig, om aan de kunst den eisch te stellen, dat elk gewrocht door iedereen op den eersten blik geheel en al verstaan moet worden? De kunstenaar zou dus gedoemd zijn om in de eerste plaats op de stompzinnige en platte leeghoofden te rekenen? Als de staljongen het kunststuk niet terstond begrijpen kan, zou
<pb n="288"/>
het dan ook niet goed zijn? De onbeschaafdheid zal ons dus voortaan den maatstaf voor het schoone moeten geven? Maar is dit niet dezelfde vernederende stelregel, dien men ons wil opdringen ten opzichte der waarheid, als men dàt alleen voor waar aanneemt, wat <hi rend="spat">le gros bon sens bourgeois</hi> op het eerste gezicht doorgronden en verklaren kan? Al wat boven het begrip van den sjouwer gaat, al wat niet voor den voet op verklaard kan worden, dat zou dan onwaar zijn?</p>
<p>En elk stuk, dat beschaving van den geest, ontwikkeling van het gevoel veronderstelt, zou niet schoon zij? Arme Beethoven, waarom dan niet liever polka's gecomponeerd!</p>
<p>Er zullen altijd genoeg talentjes zijn, die zich bepalen bij koetjes en schaapjes en aardige figuurtjes,‘heele lieve stukjes’ voor het salon, o, zoo stipt naar de natuur, zonder eenige poëtische illusie of zweem van symboliek. Maar de bevoorrechte zoon der kunst, aan wiens voorhoofd de star der genialiteit zal schitteren, hij zal niet meer tevreden blijven met ons een prachtigen stier of een fraai binnenhuis met invallend zonlicht na te laten, al is het nog zoo onnavolgbaar gepenseeld. Onze tijd vraagt iets anders van den kunstenaar: - zijn genius scheppe nieuwe wonderen door zijn hand, waardoor de priester van het schoone tegelijk een heraut van licht en waarheid, een apostel des vredes en der verlossing worden kan!</p>
</div>
<div type="chapter">
<pb n="289"/>
<head rend="h3">Arthur Grottgers protest tegen den oorlog.</head>
<p>De onverdraagzaamheid woedt niet alleen op het gebied van theologie en wijsbegeerte, van politiek en wetenschap - zij zet haar breeden voet zelfzuchtig en twistziek ook op het verheven veld der aesthetiek. Ook in de sferen van het schoone is nog geen vrede onder de menschen en betwist de een den ander het recht om iets schoon te vinden en dat schoon te genieten naar behoefte en smaak. De aesthetische kettermeesters zijn niet de minst tirannieke. Wat zij schoon vinden, dat alleen is schoon, en gij moet het maar niet in uw hart nemen om iets te prijzen wat zij afkeuren. Vooral vertegenwoordigen de dweepers met klassieke kunst de orthodoxie. Maak een aanmerking op de groep van Laökoon, zeg vrij uit dat in uw oog de Venus van Canova bekoorlijker is dan die van Medicis, en gij wordt onmiddellijk geschrapt van de lijst der kenners,
<pb n="290"/>
Werp eens eenige vragen op over de betrekking der kunst tot den vooruitgang en de menschelijke ontwikkeling, waag het te twijfelen of de antieken wel waarlijk bestemd en geschikt zijn om als onfeilbaar en eeuwigdurend richtsnoer voor alle volken en tijden te dienen, en men zal medelijdend de schouders over u ophalen en u onbevoegd verklaren om te oordeelen in zake van kunst. Geen confessioneel gereformeerde zal hardnekkiger uw geloofsovertuiging willen vastklemmen in zijne formulieren, dan deze soort van fanatieken de schoonheid en den smaak aan banden leggen en aan de kunst hoegenaamd geen vooruitgang meer vergunnen, bewerende dat zij in de antieken voor eens en voor altijd het toppunt heeft bereikt.</p>
<p>De antieke kunst vertolkt ons volmaakt den schoonheidszin der oude wereld, maar is evenmin bestemd een regel en grenspaal voor onze hedendaagsche kunst te zijn als het Oude Testament een regel voor onzen godsdienst of de leerscholen der grieksche wijsgeeren met hunne gebrekkige wereldbeschouwing een keursteen onzer wetenschap leveren kunnen.</p>
<p>Wie gelooft aan den vooruitgang, aan de volmaakbaarheid van het menschelijk geslacht, die ziet in dit eeuwig teruggaan tot het verleden, dat slaafs herhalen van het oude, de miskenning van het heden met alles wat wij in den loop der eeuwen verkregen, en ongeloof aan de toekomst, die ons tot steeds nieuwe opvatting en hooger ontwikkeling roept.</p>
<p>De studie van de antieken is nuttig en noodig tot vorming van den smaak en opwekking van het gevoel,
<pb n="291"/>
maar toch niet zoo onmisbaar als de studie van de natuur zelve. De menschelijke geest is te rijk en te machtig, om hem met eenigen canon of formulier voor altijd te binden. Vrij moet de kunstenaar zijn, om eigen genius te volgen naar den eisch van zijn tijd. Ik zeg niet dat hij zelfstandig moet of kan zijn als hij pas begint; maar als hij door strenge studie en volhardenden arbeid meester van zijn fceekenpen en penseel is geworden, dan breke hij zich baan; hij worde wat hij kan en geve aan het tijdvak dat hem ziet ontluiken al het eigenaardige van zijn wezen. Wanneer was onze kunst machtig? Toen ons volk groot en machtig was, toen de Hollandsche leeuw zijn stem langs onze stranden en wijd over de zeeën liet hooren; - toen er leeuwenbloed in ons volk was, toen werd ook het penseel stout en vrij en onafhankelijk als de natie. Maar die glorie taant met het nationaal verval. Wat schilderden die kloeke mannen? een Flink, een van der Helst, een Rembrandt, de van de Velde's? Zij versierden de zalen der weeshuizen en stadhuizen met heerlijke groepen van die krachtige mannen vol van frisschen en wakkeren levenslust, waaronder zij woonden. Zij schilderden zeeslagen, omdat ze die meegemaakt hadden of er de glorie des lands in zagen. In dat alles is geen koud overleg. Zij hebben niet aan de geleerden gevraagd: wat mogen en hoe moeten wij schilderen? maar onbewust hebben zij ons hun eigen levensbeeld met dat van hun tijd nagelaten. Zij gaven het schoone zooals zij dat te aanschouwen en te verstaan kregen in hunne eigenaardige wereld, en dat zal de zoon dezer eeuw ook mogen doen
<pb n="292"/>
naar de mate zijner krachten en ontwikkeling, en hij zal ons niet alleen zijn tijd, maar vooral ook zijne individualiteit openbaren, zooals die in dezen dampkring ontloken is. Indien hij een man vol gedachten is, hij zal zijne ideeën voor niemand ter wereld achterhouden, en als hij een leeghoofd is, zal hij de onbewoonde apartementen niet op uw of mijn verlangen kunnen stoffeeren met rijke en schoone figuren.</p>
<p>De professoren en doctoren laat hij redeneeren over de abstracte kunst. Zij redekavelen doorgaans over een kunst <hi rend="spat">buiten den mensch</hi>, een afgetrokken begrip. Bij den <hi rend="spat">levenden kunstenaar</hi> is de concrete kunst; hij geeft wat hij heeft, wat hij is, aan zijn eeuw, aan zijn volk; en hoe hooger hij stijgt in liefde en geestdrift en toewijding aan zijn tijd, aan zijn volk, des te verhevener en indrukwekkender zal zijn taal zijn, des te algemeener en gemakkelijker zal hij weerklank vinden in aller hart.</p>
<p>Een uitstekend voorbeeld van zulke echte kunstenaarsnaturen, die, door hun tijd gedragen, dien tijd met hun wiekslag schijnen voort te drijven en aan te wakkeren, is de voortreffelijke Arthur Gröttger geweest. Den indruk met woorden weder te geven, dien zijn teekenpen wekt, dat is onmogelijk. Ieder schets heeft zijn eigen zending en spreekt voor zichzelf, zoodat zij geen toelichting behoeft; maar natuurlijk zal de eene beschouwer er meer alle fijne nuancen en details van vatten dan de ander, al naar de mate van zijn kunstzin en gevoelsontwikkeling. De harmonische charme van elk tafreel, de ernst der aangrijpende gedachte, de gevoel-<pb n="293"/>volle opvatting, de machtige en kiesche uitvoering, dat alles is genot voor oog en hart, zooals alleen het oog dat liefelijk spel van licht en schaduw, van lijnen en vormen ons kan doen smaken en vertolken. - Ik kan slechts vertellen wat ik er bij dacht, maar ik doe geen poging om die geniale schetsen met woorden voor uwe verbeelding na te teekenen.</p>
<p>Arthur Gröttger werd geboren den 11<hi rend="sup">den</hi> November 1837, te Mynowice in Galiziën. Op jeugdigen leeftijd wijdde hij zich aan de kunst, en zijn teekenwerk trok reeds in 1861 de aandacht des keizers Frans Joseph. Het uitbreken van de Poolsche beweging te Warschau in 1863 greep zijn prikkelbaar gemoed sterk aan, en zijn warm hart klopte hoog voor de zaak van Polen. Zijn werk volgde de richting van zijn geest en weerkaatste den gloed in zijn gemoed ontstoken. Snel en krachtig ontwaakten zijne talenten onder den invloed van zijn hooge geestdrift. Weldra bewezen zijne treffende en geestige schetsen, hoe diep de worsteling en het lijden van Polen zijn ziel bewogen en al zijne sympathiën opgewekt had. Immers snel achtereen verschenen de schoone reeksen van teekeningen: Polonia, Warszowa, Lithunica, en zijne Winteravonden, die ook photographisch gereproduceerd werden, maar echter in zijn vaderland niet aanstonds koopers vonden, zoodat hij genoodzaakt was door allerlei illustraties en klein werk van ondergeschikte waarde in zijn onderhoud te voorzien en tot zijn grootere en ernstige scheppingen niet meer komen kon. Ten einde raad, besloot hij zijn arbeid naar Parijs te zenden, waar het gelukkig onder
<pb n="294"/>
het oog van den beroemden schilder Gérome kwam, die er de hooge waarde van erkende en den kunstenaar noodigde om naar Parijs te komen en aanbood hem de behandeling der olieverwen verder te leeren. Hoewel reeds aan borstziekte lijdende, snelde Arthur vol hoop en moed naar Parijs, met de zes eerste teekeningen van zijn laatste reeks, een schoon en krachtig protest tegen den oorlog, waarvan hij al de afgrijselijkheden in 1866 doorleefd had. Wij zien hier een treffend voorbeeld hoe het genie, dat niet eigenbatig in zelfvergoding zich behaagt, maar in liefde zich toewijdt aan de menschheid, ook tolk en profeet der menschheid wordt en, wel verre van belemmerd en benadeeld te worden, een verhoogden prikkel en machtige drijfkracht vindt in de diepe aandoening die hij met zijne tijdgenooten deelt. De rampen, smarten en ervaringen, het nationaal lijden verwerkt de heldenziel des kunstenaars tot een wereld-epos, om ons het grootsche schouwspel te leveren van die verheven naturen, die te midden van verwoesting en dwaling en ondergang, die hen omringt, de banier hoog weten op te heffen om de kruisdragende menschheid den rechten weg te wijzen, door vrede en liefde te prediken in de edelste, reinste taal, die bij alle natiën gevoeld en verstaan wordt, de liefelijke en krachtvolle taal der kunst.</p>
<p>In elf meesterlijke krijtteekeningen daagt Arthur Gröttgen den krijg voor het gericht der humaniteit. Bewonderenswaardig is de fijne tact en zijn juiste greep, om ons gevoel te sparen voor al de gruwelen des gewelds en der verwoesting, die hij ons slechts aanschouwen
<pb n="295"/>
laat als het gericht voorbij is gegaan, om ons te dieper te ontroeren door de aandoenlijke tafreelen van stille smart en verlating, die overblijven als de helsche geesten der vernieling hun lust geboet, hun feest gevierd hebben in de woonstede van vreedzame burgers.</p>
<div type="section">
<head rend="h4">I. De kunstenaar in zijn atelier.</head>
<p>Het eerste tafreel, dat ten opschrift draagt: ‘Volg mij door het dal der tranen’ voert ons in het eenvoudig atelier des jongen kunstenaars. Hij zit mijmerend in zijn stoel geleund, met de hand, die de teekenstift reeds gevat heeft, aan het peinzend voorhoofd; vóór hem staat zijn ezel met het ledig doek, dat op zijn bezieling wacht. De ernstige artist is zoo waardig als bevallig. Het schetsboek, dat tegen zijn stoel staat, draagt het jaarmerk 1866, en wij begrijpen het droefgeestig gelaat en den strengen ernst van deze donkere gestalte. Wat zal hij malen? - Een lichtende wolk omgeeft hem; zijn genius is tot dicht bij hem neergedaald en wenkt veelbeteekenend met de hand: ‘<hi rend="spat">Volg mij door het dal der tranen.</hi>’</p>
<p>Waarheen voert hem deze slanke reine gestalte, wier verheven gelaat niet eens de star aan het schoone voorhoofd zou behoeven om ons van haar adeldom te getuigen?</p>
</div>
<div type="section">
<head rend="h4">II. Het voorteeken.</head>
<p>Wij treffen op het tweede tafreel den kunstenaar aan in de schaduw van het geboomte, op zijn wandelstaf geleund, terwijl zijn edele geleidster hem de liefelijke groep van een gelukkige, vreedzame familie laat bespieden. De genius schijnt hem op het schoone rijke men-<pb n="296"/>schenleven te wijzen, als veiligheid en vrede in onze landen wonen, maar ook op den schrik, die allen aangrijpt, als de gedachte aan gevaar zich plotseling aan het gemoed opdringt. Daar zit in het vriendelijke landschap de eerwaarde grootmoeder naast haar schoone dochter op een bank onder den breedgetakten boom, met een engelachtig kleinkind en den goeden huishond, die aan hare voeten rust; en achter deze bevallige groep staat meer in de schaduw een kloeke jonge man met het slank opgeschoten meisje, dat vertrouwelijk op zijn schouder leunt, alsof ze in hem den beschermer en leidsman voor heel haar leven ziet. Zorgeloos heeft hun vroolijke blik langs bosch en veld gedwaald en den wolkloozen hemel bewonderd, waar reeds hier en daar een gouden sterretje vonkt boven het vreedzame kerktorentje van het dorp. Maar eensklaps vliegt, snel als een bliksemstraal, een ontzaggelijke vuurbal door de lucht en laat een gloeiende lichtstreep achter als de staart van een komeet. Schrik en ontzetting vaart allen door de leden. Die vuurbal geleek een blinkend zwaard of wel een vurige slang... Nu begrijpen wij waarom de oude moeder de gerimpelde handen zoo bekommerd te zamen vouwt tot gebed, en waarom de jonge vrouw zich angstig bij de ontploffing naar haar heen buigt en de hand naar het kind uitstrekt, dat dicht tegen grootmoeders knieën zich leunt. Het gelaat van den jongen man is somber, en nadenkend staart hij voor zich neer; 't is hem als had hij reeds den eersten knal van het kanon vernomen; en in de houding van het meisje bespeurt men duidelijk hoe zij bekommerd zich dicht
<pb n="297"/>
aan zijn schonder sluit. De blijde levenslust is verstoord; de vertrouwelijke gezelligheid is geschokt. Er nadert gevaar onder allerlei gedaante - angst, kommer, smart, zuchten en tranen, scheiding, verlatenheid, verwoesting en dood!... Duizend helsche furies vliegen reeds door de lucht en maken den dampkring onzuiver en drukkend.</p>
</div>
<div type="section">
<head rend="h4">III. De loting.</head>
<p>De genius voert zijn kunstenaar vervolgens naar de zaal, waar het lot de eerste slachtoffers voor den bloedigen Moloch zal aanwijzen. De wreede oorlogsgod kiest zich het gave offer. Het kanonnenvleesch moet van de beste soort zijn. Daar staat de breed geschouderde, forsch gespierde jonge man in de volle kracht en schoonheid van zijn frissche jeugd. Hij wordt gekeurd en gemeten. Hij zal een sieraad zijn bij het voetvolk of een pronk onder de ruiters, zooals hij de roem is geweest in de werkplaats en de kroon zijner ouders, Hij is sterk en fier, onverschrokken en krachtig. Grijp, jeugdige held, naar de bloedige lauwerkroon der krijgsmanseer! Bezoedel uw eerlijke hand met broedermoord! Zet op dat gedachtenrijke hoofd een helm met doodsbeenderen versierd - en geef niemand genade...</p>
<p>Het kanonnenvleesch voelt zich verontwaardigd; de vrije man ontdekt dat hij in het bezit schijnt van een ander, die hem tegen zijn zin ter slachting inlijft en het hem tot plicht maakt anderen te slachten. Zijn levensgeluk is als een droppel, die in den oceaan der algemeene ellende wordt verzwolgen; hij is geen redelijk mensch meer; hij draagt een cijfer; hij is een nummer, een soldaat, een ding waarop gemikt mag worden!...
<pb n="298"/>
Hij ziet er voorwaar niet uit als een lafaard, maar hij verfoeit den broedermoord, waartoe hij gedoemd wordt. Hij heeft nuttigen, vreedzamen arbeid lief, die het schoone zoekt en het goede bevordert. Hij veracht het ruwe krijgsgeweld en vloekt de vanen, die de verdelgende legerscharen ter verwoesting voeren. Het keizerlijke wapen versiert het kleed dat de tafel bedekt, waarop de geheimzinnige urn geplaatst is. Men beveelt hem niet te dralen. Met kloeken moed treedt hij toe. Maar als hij den arm zal uitstrekken om met eigen hand dat heilloos lot te grijpen, duizelt het hem in het hoofd, en met afgewend gelaat grijpt hij het onzalige nummer uit de vaas, waarin zijn jeugd en levensgeluk voor altijd ondergaan. Drie mannen, de staatscommissaris met twee officieren zitten om de tafel. De een schijnt in diepe gedachten verzonken, als voelde hij den ernst van dit uur op hem wegen; de ander ziet met ironisch lachen onder zijn zwaren helm naar de geopende deur, waar de wacht hebbende soldaat moeite heeft om de handenwringende vrouwen buiten te houden.</p>
</div>
<div type="section">
<head rend="h4">IV. De scheiding.</head>
<p>De volle macht en diepte van het lijden, dat de oorlog over het familieleven uitgiet, ontvouwt de kunstenaar in de schets van het aftrekken der ruiters. Geen omarmingen van weenende gelieven, geen theatrale standen en hartstochtelijk vertoon van wanhoop heeft hij geteekend - neen, veel bitterder, veel snijdender is de stille smart, die wij hier de eenzaam achtergeblevene jonge vrouw zien dragen. Het uur der scheiding heeft geslagen. De jeugdige gade grijpt den wanhopigen
<pb n="299"/>
moed, zich op het getrappel der paarden met haar zuigeling in den arm naar het hek van den tuin te begeven, om den dierbaren vriend nog eens te zien voorbijgaan en door hem met den kleinen lieveling aan het hart gezien te worden en elkander het laatst vaarwel toe te wuiven. 't Is haar te machtig, nu zij die ijzeren mannen met somber gelaat en gebogen hoofd daar zoo stil en zwijgend ziet voorttrekken; alle kracht ontzinkt haar. Neen, dat kan ze niet zien, dat heentrekken ter slachting, al verder en verder... Zij heeft zich snel afgewend; maar voortgaan kan ze ook niet, want hemel en aarde gaan voor haar voorbij in dat moment; een verbijstering overmeestert haar; 't is of ze bang is dat ledige, ongezellig verlaten huis te naderen. Hij die sterven gaat, wenkt nog eenmaal met de hand naar die lieve woning, naar die trouwe gade, naar dat teedere wichtje; ze ziet het niet meer, want het hart dreigt haar te breken; nu ze daar alleen staat in den hof, overweldigt haar een ijselijk gevoel van verlatenheid. 't Is of ze zich reeds weduwe voelt.</p>
<p>Nooit kan hartroerende smart op eenvoudiger wijze worden geschetst, dan dat schoone vrouwenfiguurtje op den voorgrond het ons maalt. Zij is het aandoenlijkste type van het nameloos vrouwenlijden door de rampen van den oorlog. Een vlucht raven en nachtvogels, door het gekletter der wapenen opgeschrikt uit hunne ongestoorde stilte, fladdert boven de krijgers, en schijnt het doodvonnis aan te kondigen van de wakkere mannen, die daar ter slachtbank uitgaan, en geen hunner keert weer!... Met diepe deernis bespiedt de kunstenaar. in de
<pb n="300"/>
schaduw van het geboomte verborgen, de lijdende vrouw, en hij heeft voor haar en hare zusters gepleit met het welsprekendst protest dat maar ooit is te boek gesteld.</p>
<p>Waar zijn ze heengegaan, deze vreedzame huisvaders, die brave zonen, die trouwe broeders, ondanks zichzelven tot woestelingen gemaakt, tegen hun zin en keus tot moorden en verdelgen gedwongen - waar zijn ze?</p>
</div>
<div type="section">
<head rend="h4">V. Het bombardement.</head>
<p>Thans treffen wij den kunstenaar met zijne geleidster op het tooneel, waar de krijg zijne onmenschelijke verschrikking ontvouwt. Het is nacht, maar een nacht zonder rust, een nacht zonder sterren; tegen den gezichteinder gloeit een rossig schijnsel van een onmetelijke vuurzee, en zwarte wolkgevaarten schijnen op den vernielden steenklomp neergedaald, die nog onlangs een schoone nijvere stad was. Neen, zij stijgen er uit op als uit een ontzaglijken krater. De vlammen mengen zich met den rook en zweven als de fladderende banieren der verwoesting hoog in de lucht het geweldige vuurwerk te gemoet, dat nog aanhoudend de lucht doorklieft. De stad staat in brand, en het onheil, dat allerwege schrik verspreidt wanneer het slechts een enkele woning treft, neemt de afgrijselijkste proportiën aan waar het zich voordoet als een algemeene brand. Wie zal hier blusschen, wie redden, wie helpen? Geen wakkere brandweer brengt meer hulp, geen weldadige waterstroomen beloven redding; de dolzinnige mensch werpt met wreedaardigen wellust steeds meer vuur in de brandende stad, woonstede van broeders, schuilplaats van de onnoozele jeugd en hulpeloozen ouder-<pb n="301"/>dom, kweekplaats van nijverheid en kunst, van wetenschap en beschaving... Helaas, de schoone stad kan niet gespaard worden, al werd zij de kroon der steden genoemd: zij ligt in de linie, die het leger zal moeten doorbreken tot deze krijgsoperatie. De victorie zal schitterend zijn na zooveel vernieling! - de glorie is verblindend en de eer is zoet na de zegepraal, ook waar ze met het hartebloed en de bitterste tranen der menschheid zijn betaald...</p>
<p>Ziet, daar ijlt een vluchtende schaar, die nog is ontkomen, al heeft zij have en goed verloren in den alles verdelgenden brand van het bombardement; zij snellen in nacht en ontijd voort. Waarheen? Zij weten het niet. Verder, verder, van het eene gevaar in het ander; met zwakke vrouwen en hulplooze kinderen; de grijsaards met zuigelingen en pakken beladen: 't zoekt alles naar veiligheid, die nergens verzekerd is, waar de mensch den mensch wil verdelgen, en in elk dien hij ontmoet een doodvijand ziet, dien hij moet neerslaan.</p>
<p>Het honderd-, neen duizendvoudig offer is aan de grimmige godin der vernieling gebracht. De platgeschoten stad is eene onmetelijke hecatombe, het offer aan de wreedheid en de onmenschelijkheid. Is de oorlog niet de verloochening van allen vooruitgang, de bespotting van alle verkregen humaniteit, teruggang tot de barbaarschheid der wilden, maar nog onvergeeflijker in het aangezicht der beschaving? - De schilder is ditmaal met de genius op den voorgrond getreden en zij vormen nu de hoofdgroep: zij zijn tusschen puinhoopen gezeten en
<pb n="302"/>
schijnen ons door hun edele gestalte en reine menschelijke aandoeningen te willen troosten over eene aarde, waar zulke schriktooneelen door den mensch zelf aan den mensch worden bereid, alsof er geen smart en ramp genoeg aan dit onderaardsch bestaan was verknocht.</p>
<p>De heerlijke figuur van de genius der kunst komt nu in volle schoonheid uit: zij buigt het edel hoofd, maar houdt toch het droevig oog op het ontzettend verschiet gericht. De jonge kunstenaar kan echter den aanblik van het vernielingstooneel niet dragen; hij wendt het gelaat af en leunt het matte hoofd tegen den steen, terwijl hij naar zijne geleidster opziet als om troost en kracht onder zooveel ellende te zoeken; zijne in radeloosheid saamgeklemde handen en de traan, die op zijn wang blinkt, geven aan de figuur een diepe en roerende uitdrukking van zielelijden; het vaderland, de natie, de menschheid lijdt in hem.</p>
</div>
<div type="section">
<head rend="h4">VI. De hongersnood.</head>
<p>De gruwel der verwoesting is volbracht; de vreedzame haardstede is vernietigd, en de berooide bewoners zwerven heinde en ver, zonder dak op de verwoeste velden. Geen spijskamer meer, en geen volgeladen voorraadschuren, geen winkels en geen markt meer. De maaiers zijn door den sikkel des doods als zwakke halmen weggemaaid en slapen op de vernielde en vertrapte schoven. Waar, waar is voedsel voor de uitgehongerde schaar!</p>
<p>Ziet, het verdreven huisgezin zoekt rustplaats onder een boom, wiens vriendelijke takken een beschermend dak boven hunne somber gebogen hoofden vormen;
<pb n="303"/>
op de knoestige wortels, door den ouderdom blootgeraakt, vinden zij zitplaatsen, de twee jonge vrouwen, met hare kleine kinderen, beschermd door een grijsaard. Waar zijn de kloeke mannen, wier trots het onlangs was een overvloedig en kommerloos bestaan aan hunne levensgezellinnen aan te bieden door vlijt en kunst? Ach, zij liggen verre van huis en haard, zieltogend op het slagveld, met verscheurde leden, op de meest barbaarsche wijze verminkt, zooals geen kanibaal het ooit verzinnen zou. In de verte rookt en smeult de puinhoop van het lieve landhuis, waar voor kort het geluk voor altijd in genesteld scheen, en de rookwolken, die nog van alle zijden uit de bouwvallen van woningen en schuren opgaan, werpen een schaduw op het verlaten slagveld, op dat de zon de schande niet aanschouwe; - de lieve zon, die hier de gouden graanhalmen placht te koesteren, bestraalt deze onmetelijke altaren met menschenoffers, een doodenakker, bedekt met de misvormde lijken van duizende krachtige mannen. Maar bij dit alles komt nog het gebrek aan de eerste nooddruft. Deze arme zwervers worden gemarteld door den honger, dien ze dagen lang reeds hebben verduurd om het laatste brood voor de kleine schaapjes te sparen, die met gretig ongeduld de vermagerde handjes naar hun sober deel uitstrekken. De oude man denkt niet om spijs. Hij tuurt in de verte, of hij ook iets van de kansen van den oorlog vernemen zal, of het de zijnen zijn, die winnen of verliezen. Alsof niet elke winst hier schade ware! Hij heeft metterhaast nog een bundeltje goeds gered, en ook enkele geliefkoosde boe-<pb n="304"/>ken voert hij mee. Ach, zijn kostbaarste kleinodiën, zijne zonen, heeft hij op het Moloch-altaar zien slachten. De wereld is ledig voor hem, en woede en verontwaardiging griffen al dieper hun sporen in zijn peinzend gelaat.</p>
<p>Op den tweeden grond, tusschen deze schilderachtige groep en het op den achtergrond nog rookende huis, wandelt de kunstenaar met gebogen hoofd aan de hand van zijn ernstige geleidster in diepe verslagenheid verder.</p>
</div>
<div type="section">
<head rend="h4">VII. De verrader.</head>
<p>Treffend wordt ons ook gemaald hoe de verwoesting niet alleen alles in het rond heeft aangegrepen, maar dat ze ook diep in den boezem des menschen woelt, alle zachte en fijne roerselen verstikt, alleen het grove en lage plaats geeft, ja door tal van nieuw geschapen verzoekingen afdwalingen en misdrijven in het leven roept, die zonder dezen drang niet zouden bestaan.</p>
<p>Wij zien ons verplaatst voor de tent van een veldoverste in het legerkamp. Twee soldaten zijn ijverig bezig met een oud man, die met doodsangst op het gelaat op den grond ligt uitgestrekt, de kleederen te doorzoeken. Uit zijn laars kwam een brief te voorschijn, die reeds in handen van den overste is, die met een ander hoofdofficier en krijgsman gebogen staat over het noodlottig document, dat den vermomden marskramer als spion en landverrader schandvlekt.</p>
<p>Hij heeft niet gevraagd naar de rampen, die hij over het rijk zou brengen, over de ellende, die hij zijne landgenooten bereiden ging; hij heeft slechts gezien op het bloedgeld, hem geboden. Maar hij ontvangt thans
<pb n="305"/>
een ander loon; de straf zal onmiddellijk op de misdaad volgen. Waardoor is die onzedelijke toestand in het leven geroepen? Welke booze hartstochten zijn hier aaneengeschakeld tot een zwarte keten, die uit den afgrond schijnt opgeworpen om in den afgrond neder te trekken.</p>
<p>De oorlog demoraliseert de maatschappij in alle richtingen, beleedigt en verderft haar in alle rangen en standen; van den met lauweren gekroonden veldheer af, die den bloedprijs uitlooft en den verrader betaalt, tot het arme slachtoffer toe, dat naar deze Judaspenningen grijpt.</p>
</div>
<div type="section">
<head rend="h4">VIII. Menschen of hyenaas?</head>
<p>De kunstenaar dwaalt in den nacht op het verlaten slagveld. Het maanlicht giet zijn zilveren straal op de bleeke verslagenen uit, die in alle richtingen en houdingen dooreen liggen. Wie sluipt daar rond om de slapenden te storen? Wie waagt het de dooden te plunderen? Ziet, daar bukken zich duistere gestalten over de gelederen en zoeken geld en al wat waarde heeft bijeen. Zelfs vrouwen reppen hier de met bloed bevlekte handen en schuwen de schriktooneelen niet, om de kleederen der gesneuvelden zich toe te eigenen.</p>
<p>Dit onzalig bedrijf zien wij gelukkig slechts in de verte; op den voorgrond staat de kunstenaar gloeiend van verontwaardiging over den gruwel; een woord der vervloeking over de onverlaten zweeft op zijne lippen, als hij zich met de hoogste ergernis afwendt van het onmenschelijk schouwspel. Maar de genius schijnt hem zachter te stemmen; haar gelaat is meewarig, en 't is of ze pleit voor de arme verwilderden. Ja ook deze hebben aanspraak op erbarmen.</p>
<pb n="306"/>
<p>Hadt gij die woeste lijkenroovers voor weinige weken gezien, ge zoudt niet gegist hebben wat de ellende van hen maken kon. Ach, allen zijn van huis en erf beroofd! Er is nergens werk, geen vooruitzicht om in lang iets te verdienen. De honger nijpt; zij zijn wild geworden onder het rumoer van moord en brand. Het dierlijk instinkt heeft alle zachtere aandoeningen overschaduwd. Hier is buit; hier ligt waarde op het doodenveld; licht de beurzen en de horologies, ledigt de zakken, scheurt de bruikbare kleederen van de ontzielde lichamen! hier ligt het geld te grabbel - en geld is brood, is drank, is bevrediging van de nijpende behoeften. De schrik voor dood en duisternis wordt overwonnen door den nood, en als roofgedierte zyn zij uitgegaan op buit, zij die ook beroofd en uitgeschud zijn en berooid zonder huis of toevlucht rondzwerven.</p>
<p>Vloekt hen niet; de daemonen van den krijg drijven hen hierheen en blazen hun dezen wanhoopsmoed in om dit afgrijselijke werk te drijven. Bidt om den vrede! De Oorlog is het, die de menschen tot hyenas maakt; de Vrede zal het engelenbeeld onthullen, dat in ieder menschenhart sluimert. In vrede alleen kan het goede zaad gedijen. O, gij uitzinnigen en blinden! die de wereld door revoluties vooruit wilt brengen en genezen, treedt toe en ziet wat de oorlog van het menschenkind maken kan in weinige weken!</p>
</div>
<div type="section">
<head rend="h4">IX. Het verwoeste huis.</head>
<p>Deze aangrijpende teekening verplaatst ons in een woning waar gestreden is man tegen man; waar de huisvader de aanranding van zijne jonge schoone vrouw
<pb n="307"/>
heeft gewroken, terwijl hij zelf met zijn vijand worstelend is neergestort om samen in den dood te gaan.</p>
<p>Het verscheurd gewaad en de wonden der jeugdige gade getuigen hoe zij in het gevecht betrokken is geweest; hoe zij gepoogd heeft de worstelenden te scheiden of te stillen. Vergeefs, nog in den dood houden de strijders elkander krampachtig omvat en rust de een met het schoone hoofd op de krachtvolle borst van den ander, alsof zij broeders geweest waren... Och, waarom waren zij elkander vijandig? Zij weten het niet. - Maar wij zien niet enkel dooden, die ons treffen; twee liefelijke kinderfiguurtjes sluipen schroomvallig en nieuwsgierig om de deur en stappen over het gebroken huisraad en de wapens die tot op den drempel vielen. Zij zoeken moeder... Achter deze onnoozele kleinen, die ergens in veiligheid zijn geweest, gaat een oud man, die nog een zuigeling in zijn arm houdt, de grootvader, die als eenige beschermer van het drietal is overgebleven.</p>
<p>Er ligt zulk een onmetelijke diepte van smart, zulk eene fijnheid van gevoel in heel de opvatting, in de keus en schikking der dingen en in de momenten die hij maalt, dat men den kunstenaar moet liefhebben en bewonderen, al had men nooit iets anders van zijne hand gezien dan deze groep van angstig nieuwsgierig voortstrompelende kinderkens, zoo bevallig, zoo aanminnig in hunne vreesachtige houding en verwonderde gebaren; de een kan drie, de ander vijf jaren oud zijn; zij begrijpen er niets van; de kleinste lacht de doode moeder toe, maar de oudste staart met angst en schrik op de roerlooze en verstijfde
<pb n="308"/>
gestalte. - Hier heft de genius den arm omhoog, om den schilder het voortgaan te beletten. Inderdaad, de hulpeloosheid van de onnoozele weesjes te midden van dit tooneel van verwoesting en verlatenheid treft dieper nog dan al de vorige tafreelen. Wat maakt het uit, weeshuizen op te richten als paleizen! Spaart de ouders, zendt geen vaders meer uit om te moorden, en er zullen duizende weezen minder zijn.</p>
</div>
<div type="section">
<head rend="h4">X. Heiligschennis.</head>
<p>In het pitoreske voorportaal van een kerk schijnt een bende krijgsvolk gehuisd te hebben, die overvallen en gevlucht moet zyn met achterlating van hunne wapenen. Wat zien wij nu? Voor een nis met een levensgroot kruisbeeld hebben zij gecampeerd; de trom, nog met kaarten bedekt, de ledige flesschen en glazen zijn zoovele sporen van hun tijdverdrijf, en het met doornen gekroonde beeld des grooten lijders, omringd met bajonetten en omhangen met de patroontasschen en de zwaarden dezer helden, schijnt nog eenmaal te smeeken: ‘Vader, vergeef het hun; zij weten niet wat zij doen’. Zoo zijn de Christenkrijgsknechten dan na twee duizend jaren niet beter dan de Romeinen, die aan den voet van het kruis de dobbelsteenen lieten rinkelen.</p>
<p>De genius heeft het gelaat omsluierd, en de smart des kunstenaars heeft haar top bereikt. Onmogelijk de roerende uitdrukking te omschrijven met woorden, die de teekenaar in de lijdende gestalte van zijn held heeft gemaald. Het machteloos neerhangen van den arm, de loomheid van dien sleependen tred geven de diepste ontroering te kennen, zonder naar theatrale overdrijving over te hellen.</p>
<pb n="309"/>
<p>Hoe kiesch is ook hier weder zijne manier; wij zijn geen ooggetuigen van de schendende daad zelve; wij zien de ruwe woestelingen niet; wij ontdekken slechts het spoor dat zij achter laten en aanschouwen de smart die zij veroorzaken. Geen wild verwoestingstafereel zou ooit dien indruk te weeg gebracht hebben op den toeschouwer, als dat stille zwijgende tooneel van het ontwijde heiligdom. Neen, zoolang de oorlog de trompetten nog opsteekt om menschen op te roepen tot verdelgen, zoolang kan hij geen Koning zijn, hij die gekomen is om te behouden en te zoeken wat verloren zou gaan.</p>
<p>Wat vermogen wij dan tegen dezen gruwel, dan luide te prediken, luide door pen en teekenstift onze heilige verontwaardiging te ontboezemen en de natiën te bidden, om voor dit krijgsmans-eerekruis een ridderorde in te stellen voor elken staatsman die vrede zal weten te stichten!</p>
</div>
<div type="section">
<head rend="h4">XI. Aan het werk.</head>
<p>Met die gezindheid in het hart keert de kunstenaar terug in zijn atelier; hij weet nu wat hij zal schilderen; hij is de man, die ellende gezien heeft! Hij mijmert en zoekt thans niet meer, hij heeft gevonden. Alles leeft om hem en in hem. De smart heeft hem ontgloeid; de verontwaardiging heeft zijn vleugelen doen wassen. Hoe fier en krachtvol, hoe bezield en verheerlijkt zit hij daar neder; en als onder de aanblazing van een hooger geest geeft hij zijne gevoelens gedaante, zijne gedachten vorm en kleur op het doek.</p>
<p>Twee altaren staan op den voorgrond: van het offer der liefde en des vredes rijst stil en statig de rookkolom ten hemel - van het offer des broedermoordeis drijft een
<pb n="310"/>
stormwind den rook uiteen, want daar boven troont in ontzaggelijke majesteit de Vergelder.</p>
<p>O, menschheid, zoolang gij het ras van Cain blijft vertegenwoordigen, kan God uwe altaren niet aanzien; zij vallen in puin. Gij doet wel, o kinderen dezer eeuw, die uit een bloedbad is opgerezen en in bloed en tranen zal ondergaan - gij doet wel om het onbewimpeld uit te roepen: ‘wij hebben geen godsdienst, wij zijn geen Christenen!’ En al zeidet gij ook het tegendeel, de Christus Renumerator zou u toeroepen: ‘Gaat weg van mij, gij mannen des bloeds, ik heb u nooit gekend.’</p>
<p>&nbsp;</p>
<p>Het laatste werk des jongen kunstenaars was voltooid. Hij heeft genoeg gedaan, die zulk een protest nalaat. Het is een zaad, dat niet te vergeefs in de aarde zal zijn gevallen, al moet het nog lang als het winterkoren door de ongenade van een ruw seizoen geteisterd worden. De menschheid zal eenmaal manmoedig de moordtuigen stuk slaan en in den afgrond slingeren, waaruit die heillooze kunst als een helsche geest is uitgegaan van den menschenmoorder.</p>
<p>Heeft Gröttger de kunst benadeeld of verlaagd door haar tot de tolk van edele gevoelens te maken, die vorsten en volken tot diepe gedachten stemmen? Neen, in zulke geniale naturen spreekt de kunst hare hoogste openbaringen uit, want hier vloeit de inspiratie met het leven des kunstenaars te zamen als vertegenwoordiger en tolk van zijn volk en zijn tijd.</p>
</div>
</div>
<div type="chapter">
<pb n="311"/>
<head rend="h3">De bloemen der armen.</head>
<p>Wij blijven, hoe oud we ook worden, in menig opzicht behebd met zekere kinderachtigheden, die als naive zwakjes ons aankleven en onze natuur eer tot sieraad dan tot schande strekken; ja, ik durf zoo ver gaan, die kinderlijke overblijfsels in onze gewoonte, in onze gevoelens en liefhebberijen bij ons beste deel te rangschikken, en te beweren dat de ziel, waaruit deze zachte weerglans van het kinderleven geheel en al wordt uitgewischt, er schade door lijden zal; ik bedoel die onschuldige neiging om iets te hebben waarmede we spelen - de ‘Spieltrieb’ in den mensch.</p>
<p>Maar, hoor ik zeggen, dat is aardig voor de vrouw, maar niet voor den man. - Spreek zoo niet, gij forsch gespierde, met uw diepe basstem en uw grooten baard. Het staat u goed, als gij uw klein bebétje op uw breede borst laat rusten en er lustig mede speelt en allerlei onzin uitkraamt om het kind en u zelf te vermaken; ook onteert het u niet, een teeder plantje behoedzaam te
<pb n="312"/>
verzorgen, of een lieven vogel met oplettendheid te verplegen.</p>
<p>Wat is die heldhaftige figuur van Garribaldi aantrekkelijk, als hij bloemen kweekt; als hij wegsluipt en zijn nachtrust wil opofferen, om een verloren lammetje met den lantaren te gaan zoeken, vreezende dat het in de diepte zou kunnen storten.</p>
<p>De belangstelling in het kleine, de teederheid voor het zwakke en lieftallige moet niet ondergaan in den mensch, al grijzen zijne haren, al kromt zich de rug. En ze gaat ook niet onder, deze schoone levenspoëzie, zoolang ons hart niet sterft; bij de besten van ons geslacht, van wat rang of stand ze ook zijn, houdt ze stand tot aan den rand van het graf.</p>
<p>Het is vooral van belang, deze zachte, rein menschelijke aandoeningen te onderhouden en op te wekken in het gemoed van hen, die uit den aard van hun arbeid en omgeving en toestand zoo licht tot ruwheid en woestheid overslaan: bij de min bevoorrechte, steeds om het lieve brood hard slovende standen der maatschappij, voor wie de versnaperingen schaarsch en de genoegens luttel zijn.</p>
<p>Elk mensch wil van tijd tot tijd iets hebben om mede te knutselen en om te tobben; iets waarover hij naar willekeur beschikt, waarover hij heer en meester is, zooals het kind over zijn speelgoed, dat zijn domein is te midden van zooveel daar hij ‘niet mag aankomen’. Zoo behoeft de armste mensch eenige weelde, iets moois.</p>
<p>Uit dit oogpunt was de huiselijke lange pijp (hoe nadeelig de tabak volgens sommigen ook zijn moge)
<pb n="313"/>
van oudsher een speelgoed, dat in het huisvertrek aan menig man een aangename verpoozing gaf; en wie herinnert zich geen vader of grootpapa of lieven oom, die eigenlijk niet recht op zijn gemak of tot gezellig onderhoud kon komen, dan geholpen door het speelgoed: zijn goudsche pijp of zijn fraaie meerschuimer, zijn tabakspot, comfoor en pijpuithaler. Ik meen dat het Madame de Gasparin is, die ons ergens meedeelt, dat zij, opgemerkt hebbende dat vele heeren niet zoo gemakkelijk spraken als zij niets in de handen hadden, een busje met filibussen op de tafel plaatste, waaruit de huisvrienden dan als werktuigelijk hun speelgoed namen en onder het spreken te vlijtiger speelden naarmate het gesprek meer geanimeerd werd. Misschien ligt hierin ook wel een van de geheime aantrekkelijkheden van de cigaar, die de hand een voorwerp geeft, waarmede gebaar en houding spoedig tot rust en gemakkelijkheid raakt, en alzoo de ongedwongenheid en natuurlijkheid herstelt, die het onderhoud zoozeer aan gezelligheid en waarheid doet winnen, dat vele dames zich gaarne wat damp zullen getroosten, om den meer geanimeerden en vrijen toon, dien het gesprek oogenblikkelijk zal aannemen, als dit speelgoed gehanteerd wordt.</p>
<p>De handwerkjes, de geliefkoosde breikous bovenaan, plachten dit nuttige en opwekkende speeltuig voor de vrouwen te zijn, dat gelijke uitwerkselen voortbracht, hare vrijmoedigheid verhoogde en alle stijfheid verbande.</p>
<p>Over de eigenlijke spelen, zooals kaart-, domino- en billardspel zullen wij bij eene andere gelegenheid stil staan; ik wil er thans alleen van zeggen, dat zij bij
<pb n="314"/>
alle standen op de behoefte wijzen aan eene aangename bezigheid, die eigenlijk geen arbeid, aan een lichte bedrijvigheid, die geen nooddwang is, bij alle standen, zooals het kind en de grijsaard ze ons op het levendigst vertegenwoordigen.</p>
<p>Maar de levenlooze voorwerpen mogen voldoende zijn om in de gezellige kringen de ongedwongenheid van het verkeer te verhoogen, zij bevolken de eenzame uren niet genoeg; en vandaar dat de verzorging van eenig leven, de kweeking van iets dat groeit en bloeit, een hooger prikkel in zich draagt, en dus een rijker genot verschaft. Het is verwonderlijk, hoeveel vreugd de onschuldige liefhebberij van een paar potjes met bloemen niet te weeg kan brengen bij lieden die er hart voor hebben.</p>
<p>Een van de vriendelijke ideeën, die de hedendaagsche philantropie heeft vervuld, is de poging om aan de werklieden en armen in de groote steden gelegenheid te geven bloemen te kweeken. Wie zich aanmeldt, kan op een gegeven tijdstip eenige planten krijgen om aan te kweeken, en van al die kweekelingen wordt dan later een tentoonstelling geopend. De daartoe aangewezen dag was dit jaar voor Rotterdam 5 Mei; en reeds waren op den eersten dag der aanmelding 12,000 planten door 2500 personen aangevraagd; zoodat elk 4 à 5 stuks kon bekomen om voor zijn venster te kweeken.</p>
<p>Wat zouden die lieve bloemen ons veel naïve en aandoenlijke verhalen kunnen doen, als ze ons later eens hare geschiedenis openbaarden, en haar welkomst schetsten op het zolderkamertje van de naaister, haar onthaal in het achterhuisje van de waschvrouw! Of welk een
<pb n="315"/>
bron van troost ze geweest zijn voor de ouden van dagen, die niet meer naar buiten kunnen strompelen. Wij zien het bestje haar bril opzetten om elk ontplooiend blaadje te bewonderen; haar knokkelige hand beweegt ze angstvallig langs de takjes om elk schadelijk insect er van te verwijderen, en zij zal stellig haar koffie laten staan, als zij ziet dat haar plantje dorst heeft. - Wat kunnen die bloemen niet zijn voor den kleinen bleeken lijder op zijn bedje of stoeltje, als hij de schrandere opmerkzame blikken met een lachje op de bevallige ranken en de sierlijke kelkjes van zijn bloemen slaat. Ik zie hoe hij zijne magere vingertjes uitstrekt om de koele frissche blaadjes te streelen, wier vorm en kleur hem verrukken. - Wie zal ons melden hoeveel goede gedachten, hoeveel reine opwellingen die geurige kinderen van Flora in de ziel van menig afgesloofden tobber zullen oproepen, hoeveel leed zij zullen doen vergeten, hoeveel wrevel overwinnen, hoeveel hoop en lust verlevendigen!</p>
<p>Want zij hebben een taal en lispelen een woord eer ze verwelken; die teedere lippen spreken van groote dingen, omdat zij de dragers zijn van een schat van reine ideeën. Daar rusten in de bloemen ideeën van vorm en getal, ideeën van orde, evenredigheid, symetrie, harmonie; daar zijn ideeën van voorzorg, van overleg en voorzichtigheid, van een samenleven en streven met het al, van een geheimzinnig verbond met de lieve zon, van een machtige neiging naar het licht, van een wonderbaar schikken en voegen en meegaan naar de omstandigheden; van een onverdroten opwaarts streven, van een onverpoosden arbeid, van een gelijkmatige en traps-<pb n="316"/>wijze ontwikkeling. En van dat alles fluistert de bloem op haar tijd en op hare wijze een en ander aan hare vertrouwelingen toe.</p>
<p>Het geeft mij altijd een aangenamen indruk, als ik een paar wel onderhouden, frissche bloeiende planten in het venster van den werkman zie staan. Het is een gunstig teeken, als hij en zijne vrouw en kinderen een hart voor bloemen hebben. O, ik heb er zulke aardige staaltjes van gezien; bloemen zijn voor de armen zooveel waard.</p>
<p>Ik woonde nog maar weinige maanden in de gemeente S., waar mijn echtgenoot Burgemeester was geworden, toen een jonge arbeidster op een guren winterdag bij mij aanbelde. Zij was zeer droevig en droeg een verkleumde zuigeling in haar blauw schort. Moeder en kind waren slecht gekleed en hongerig; zij nioest nog een paar uren loopen eer zij thuis kwam, en wat zou ze daar vinden? Zij riep dus mijne hulp in.</p>
<p>Vier of vijf jaren daarna, op het punt staande met ter woon naar W. op te breken, wordt mij gezegd dat eene arme vrouw uit een eenige uren verwijderd dorp mij vraagt te spreken. Vergeefs had de dienstbode haar pogen af te schepen door te zeggen, dat ik het veel te druk had met inpakken, dat zij de boodschap wel overbrengen zou; de vrouw bleef nadrukkelijk verklaren dat zij niet zou heengaan, voor zij mij zelf gezien had.</p>
<p>Ik ging dan tot haar met de vraag, wie zij was en wat zij verlangde. ‘Kent ge mij dan niet meer?’ zeide zij verwonderd: ‘Ik ben die vrouw, die met dat kindje bij u kwam in den winter...’</p>
<pb n="317"/>
<p>Nu begon ik mij het voorval te herinneren, waaraan ik anders wel nooit weer zou hebben gedacht, en de vrouw vervolgde: ‘Ik heb gisteren gehoord dat gij weg gaat, en nu ben ik gekomen om u nog eens te zien en u te danken. Het kind is nu een mooi lief meisje! Och, ik had het zoo graag meegebracht, maar dan had ik te lang onder weg moeten zijn. Hier breng ik u al de bloemen die ik gekweekt heb in mijn tuintje,’ - en zij bood mij een mandje vol donkerroode tulpenknoppen aan. ‘Ik heb ze met liefde voor u afgesneden, neem ze nu van mij aan, want ik heb ze zelf gekweekt, en het was het beste wat ik er mee doen kon, ze u te geven; want ik heb niet anders op de wereld. Ik ben nog altijd arm, maar toch lang zoo erg niet als toen ik bij u kwam; wij lijden nu geen gebrek meer.’ Ik nam het kostelijk geschenk der arme vrouw met ware dankbaarheid aan; zij had de bolletjes al jaren lang met zorg gekweekt, en nu zij voor 't eerst goede bloemen voortbrachten, sneed zij ze alle af vóór de knop zich ontsloten had. Ik nam terstond een paar bloemenschalen en schikte de tulpen voor hare oogen er in, zoodat zij zien kon hoe blij ik er mede was. Als een kind greep ze mij bij de handen, en kuste die met tranen, omdat ik zoo goed was hare bloemen aan te nemen. Eer zij het vertrek verliet, wendde zij zich nog eens naar de bloemen, knikte en lachte er tegen en toen naar mij:</p>
<p>‘Wat zijn ze toch mooi, niet waar; o ik ben zoo blij, dat ik nu iets moois had om aan u te brengen.’</p>
<p>Wellicht zal iemand denken: die vrouw zal wel geweten hebben, dat zij een goed daggeld op zou loopen.</p>
<pb n="318"/>
<p>Toen ik haar op mijne beurt iets tot aandenken wilde geven, begon zij te schreijen, en zeide: ‘Neen, neen, mevrouw, ik heb het enkel en alleen gedaan om u nog eens weder te zien, die mij in zoo groote ellende getroost en geholpen hebt; ik zal niets aanemen, gij moogt die bloemen niet betalen’ - en met een liep ze hard weg.</p>
<p>Ik herinner mij menig geschenk in bloemen van eigen kweeking van arme lieden ontvangen te hebben. Ik herdenk een oud moedertje, die heerlijk riekende dubbele muurbloemen mij verschafte, ook fraaie donkerroode filetten, langs hekjes of hoepeltjes geleid enz., die ze met de meeste zorg verpleegde en die een grooten schat van genot voor haar vertegenwoordigden.</p>
<p>Van mijne zijde heb ik wederkeerig vrij wat planten en zaden en stekken mogen uitdeelen, en ik weet dus welk een waarde de armen aan bloemen hechten.</p>
<p>Men moet het hebben gade geslagen, zooals ik menigmaal de gelegenheid gehad heb te bespieden, hoe zorgvuldig de ambachtsman zijne bloemen behandelt als hij er hart voor heeft. Ik had soms het oog op een zoldervenster, waarvoor drie of vier roode potten met planten stonden, die vaak in de dakgoot gezet werden om lucht en licht te genieten. Gij moest dat zien, dat tobben en inhalen en buiten brengen, als de zon te fel, of de regen te hard, of de wind te schraal is; ge moest dat zien, hoe er met blijde uitroepen en gebaren bewonderd wordt als de eerste bloem zal open gaan, en wat er al wonderen van zoo'n plant verteld worden, die zich altijd met de zon mee schijnt te bewegen, of die des avonds dicht gaat als om te slapen en zich des morgens weder te ontsluiten.</p>
<pb n="319"/>
<p>Onlangs verhaalde mij iemand, die bij het goederenmagazijn in een gevangenis voor vrouwen werkzaam is, welke hartstochtelijke ontboezemingen de zeldzame aanschouwing van een bloem deze arme schepsels ontlokken kan, vooral bij degenen, die reeds vele jaren opgesloten waren. De gevangene bezit niets, is van het gewone leven in elk opzicht afgesn eden, kan dus ook zelfs geen bloem bekomen. Maar de vrouwelijke beambte, die bij deze ongelukkigen werkzaam is, kan hare liefde en behoefte tot de vriendelijkste en bevalligste natuurvoortbrengselen niet verzaken en kweekt bloemen op haar kantoor, in de sombere magazijnen der gevangenis, en plaatst dan wel eens eenige bloeiende potten op een vensterbank, om de planten gelegenheid te geven langs de traliën op te klimmen. Dit venster komt in de ziekenzaal der gevangenis uit, en wellicht worden geene bloemen op aarde met meer vreugd verwelkomd, dan hier ieder groen blaadje dat zich ontplooit, ieder kronkelend takje dat zich omhoog werkt en door de tralies slingert, gevolgd wordt. Met welk eene verrukking wordt die liefelijke kleur van elk ontluikend knopje aangestaard. Och, op de wandelplaats is alles steen; steen de wanden, steen de vloer, waar geen grasje mag tieren of geen klimplant den muur mag bekleeden. Die ongelukkige vrouwen zijn daar niet voor haar vermaak; alle lust der oogen is geweerd van haar, die de begeerlijkheid verlokte tot de misdaad, waarvoor zij thans boeten. Maar ach, een beetje groen, een paar boomen, een enkel grasperk met bloemen, zou dat niet evenzeer door de humaniteit geeischt worden als de zuivere lig-<pb n="320"/>ging en het gezonde voedsel? Neen, het mag niet zijn - is mij geantwoord. Nu de gevangenissen geen diepe, donkere, vochtige holen, maar goed verlichte werkzalen zijn geworden, nu moet het gestrenge karakter van een straf bewaarplaats zonder eenige versiering met nadruk vastgehouden worden. Zij kunnen dus ook geen bloemen kweeken of bezitten. Maar ze door de tralies heen te zien, o, dat is dan ook een zaligheid, waar de bevoorrechte hoog op roemt en lang op teert. En dan... een paar afgevallen blaadjes van een tulpje machtig te worden, daar springt de ruwste diefegge naar op als het kleine kind, en de brandstichtster en de kindermoordenares hunkert naar een enkel bloemblaadje als naar een schat! Dat te drogen en te bewaren als een kleinood, welk een voorrecht!...</p>
<p>Zou het niet mogelijk zijn, in dit nog kind gebleven deel des gemoeds den draad aan te knoopen om tot het binnenste van den duisteren doolhof door te dringen en er licht en warmte in te brengen? Wie weet!...</p>
<p>Kinderen en bloemen, hoop der aarde, sieraad der wereld, poëzy van ons bestaan, wij strekken de handen begeeriger dan ooit naar u uit, nu wij ouder worden. Wij willen kinderzin in ons binnenste en bloemen om ons heen blijven kweeken, opdat de ouderdom ons niet koud en stug make en de avond des levens nog gekruid blijve door den zoetsten bloemengeur.</p>
</div>
<div type="chapter">
<pb n="321"/>
<head rend="h3">Een fatsoenlijk man beweldadigd.</head>
<p>Een dof gegons van allerlei schorre mannenstemmen, een schuifelend gedruis van tallooze slepende voetstappen met sloffende dikke schoenen, vervulde de hooge gangen en klonk langs de breede trappen van het Oudemannenhuis op den Amstel. Het was de uitgaansdag van deze grijze kinderen der diakonie, en een zeer heldere zonnige winterdag ook - wel wat koud voor de kuchende ouden van dagen, want er lag een dikke ijsvloer in de grachten van de hoofdstad, en de schaatsenrijders zwierden reeds lustig langs de blanke baan. Maar toch, de hemel was zoo helder en blauw, en de zonneschijn blonk zoo vriendelijk op de bevrozen aarde, dat elke grijsaard zich nog opgewekt voelde tot een loopje, al klopte er hier een de stramme armen om wat doorstraling in het trage bloed te brengen, en tobde er daar een om een roode bouffante driemaal om zijn hals te wikkelen, of moest een derde zijn vriend te hulp roepen om een paar grove wollen wanten over de kromme knokkels te trekken. Ze schenen
<pb n="322"/>
toch allen kinderlijk blij, en op menig gerimpeld gelaat speelde een glimlach, en in menig doffen blik blonk heden een opflikkering van levenslust. Het huis eens uitgaan - het gedwongen kindschap daar achterlaten - voor eenige uren weer vrij man zijn - terugkeeren tot den gezelligen haard van kind of kleinkind, van neef of nicht - eens gezellig en lekker in een kleinen kring te zitten eten; ook wel bij sommigen de begeerte om iets te drinken, wat de vader van deze oude jongens niet tapt - dat alles lokt de strompelende mannetjes uit om de gloeienden kachel te verlaten en den rooden neus vrijwillig in de winterkou te steken.</p>
<p>Hoe sukkelig de meesten ook voortsloffen, zij komen toch allen een klein tenger mannetje vooruit, dat met zijn fijn besneden gelaat niet bij dat publiek schijnt te passen. Peinzend staart hij voor zich uit, of liever over al de anderen heen en drentelt onverschillig mee in dezen optocht, alsof hij doof was voor al die luide stemmen en dat gekeuvel en gebrom en gelach en geknor om hem heen - en blind voor al de wenken, die de anderen onder elkander wisselen om de aandacht op hem te vestigen en hem spottend gade te slaan, alsof er iets vreemds aan hem te zien ware. Hij droeg toch volmaakt dezelfde uniform als de overigen en onderscheidde zich door niets dan door zijne stilheid en bescheidenheid. Wie hem vooruit wil dringen laat hij passeeren en maakt instinktmatig eene beweging, als verzocht hij excuus dat hij iemand in den weg geloopen heeft. Deze kieschheid, in een sierlijke geste uitgedrukt, wekt den lachlust der ruwe klanten, die hem een paar weinig vleiende bijnamen naar het
<pb n="323"/>
hoofd slingeren, welke grooten bijval vinden onder de voorbijgangers in de gangen.</p>
<p>‘Merk je het wel, Klaas, de aap is weer te grootsch om met ons gelijk op te stappen.’</p>
<p>‘Ja, ik heb hem wel in de gaten. Hij talmt weer tot hij de laatste man zal zijn.’</p>
<p>‘O, zoo'n baron moet met ons ook niet loopen.’</p>
<p>‘Mijnheer de graaf wacht op zijn lakei.’</p>
<p>‘De prins van Kalenstein zou er ons wel voor willen gebruiken.’</p>
<p>‘'t Is een malle kwast; hij loopt net als een dansmeester die bang is den grond te hard te raken.’</p>
<p>‘Zulk trotsch volk moest niet onder ons, eenvoudige burgerlui, worden opgenomen.’</p>
<p>‘Neen, hij past niet bij ons, en zoo'n kerel is geen pruim tabak waard, want hij wil altijd heel anders doen dan zijns gelijke.’</p>
<p>‘Heeft hij ooit in het huis een kameraad gehad? Neen, nooit...’</p>
<p>‘Ja, maar hij kan toch drommels aardig praten, als hij eens los komt.’</p>
<p>‘Loop voort, zoo'n oude schoolvos zit liever met zijn neus over een boek, dan een onzer te woord te staan.’</p>
<p>Maar zij mogen hem beschimpen zoo hard zij willen, hij hoort het niet - althans hij schijnt het zich niet aan te trekken; hij alleen maakt geen haast. Ze komen hem allen vooruit de straat op, en hij is de laatste, die den breeden stoep afdaalt, hoewel hij nog een van de vlugsten onder de oude heeren is. Op de onderste trede blijft hij staan. Besluiteloos ziet hij nu rechts dan links
<pb n="324"/>
de straat op, en met een pijnlijken glimlach fluistert hij bij zichzelf:</p>
<p>‘'t Is ook wel om het even of ik her- of derwaarts loop; ik weet toch niet waar ik heen zal gaan’. Hij kijkt zijne makkers nog eens na, die in kleine groepjes gezellig voortspoeden. Och, zij hebben allen een doel, een vriend of maag, een huis, waar ze een stoel in een hoekje, een bord aan de tafel hebben op dien dag, en hij, hij heeft niemand meer in die groote volkrijke stad. Hij ziet de lange reeks van groote huizen zoo troosteloos langs, alsof hij op de naakte zandheuvels in een woestijn staarde. Door weemoed overmand, draait hij plotseling den rug toe aan al die rijen van ongastvrije woningen, waarin geen enkel vriendelijk wezen naar hem verlangt, geen plaatsje hem bereid is, en hij sukkelt naar de Hoogesluis. ‘Daar is een wijd uitzicht, dat den blik verruimt en het gemoed opwekt,’ denkt hij; ‘laat ik daar maar wat gaan kijken, evenals zoovele van die domme straatslijpers, die altijd overal nieuwsgierig staan gapen en geeuwend over de leuningen hangen.’ En hij leunt ook over de leuning, maar zijn eerste blik is niet op het bont en levendig tafreel daar beneden gericht, hij kijkt naar den blauwen, wolkloozen hemel; hij voelt een warmen zonnestraal over zijn ingezonken wang spelen, en hij glimlacht tegen die zachte warmte, als had een vriendelijke, troostende hand zijn bleek gelaat gestreeld.</p>
<p>Maar voor hem bestaan er geen vriendelijke handen, geen liefelijke blikken, geen troostende woorden meer. Hij is alleen; heel de wereld is voor hem uitgestorven
<pb n="325"/>
en ledig, en het allervreemdst voelt hij zich onder die menschen, die den levensavond met hem slijten onder dat groote dak van dat groote, groote huis, dat hem geen thuis is, al heeft hij er zijn krib en zijn nummer, zijn plaats aan den welvoorzienen disch. Elk heeft daar een of meer kameraden; hij heeft er geen makker gevonden. Waarom zijn zij allen hem zoo vijandig? Hij doet toch niemand kwaad. Kan hij het helpen, dat hij geheel andere manieren en spreekwijzen heeft dan zij? Hij bestraft hen immers niet over hunne onbeschaafdheid. Waarom is zijne beschaving hen een aanstoot en ergernis? Hij heeft er voorheen nooit aan gedacht, dat er een zoo hemels breed onderscheid tusschen menschen en menschen, dat is, tusschen beschaafd en onbeschaafd bestond; maar zij zeggen het hem gedurig, dat hij anders nederzit, anders opstaat, anders loopt en anders neerligt dan zij; dat hij anders zijn kommetje en zijn lepel en vork hanteert; dat hij zich anders wascht en kapt en aankleedt; dat zijn kleeren hem anders aan het lijf zitten; dat hij zijne schoenen anders verslijt, zijn hoed anders aflicht. En dat <hi rend="spat">anders</hi>, dat is zijne doodzonde, zijne veroordeeling en verwerping; dat <hi rend="spat">anders</hi> achten de gewone bewoners van het armenhuis voor een doorloopende beleediging hun aangedaan, een aanhoudend verwijt tegen hen ingebracht, en daarom haten en vervolgen zij hem eendrachtelijk, en trachten zij hem voortdurend door hoon en smaad te vernederen, hoe meer zij heimelijk voelen dat hij toch eigenlijk door een zeker iets boven hen staat. Hij overpeinst dat zonderling verschijnsel zooals hij dat dag en
<pb n="326"/>
nacht in zijn geest om en om wendt, en het bont gewemel daar beneden geeft hem geen afleiding - want werktuigelijk staart hij op het levendig tafreel der vlugge schaatsenrijders. Een vroolijk gejoel gaat tot hem op van de levenslustige stemmen, afgewisseld door het rinkelen van de bellen der fraaie narresleden. Och, het vervroolijkt hem niet. ‘Zij spelen en glijden over hun graf,’ denkt hij; ‘hoe menigeen zal dat luchtig zweven met een val en gekneusde leden moeten bezuren; wat een gedraai en een gezwaai!’ 't Verveelt hem, en duizelend keert hij zich van de schaatsenrijders af. De wind is hem ook te scherp om langer te blijven stilstaan; hij wil dan maar gaan loopen. De hooge huizen zullen hem ten minste den dienst bewijzen van den snerpenden luchtstroom wat te breken op zijn zwerftocht.</p>
<p>Terwijl hij dus met loome schreden stadwaarts gaat, komt hem een deftig heer met vluggen tred ter zijde.</p>
<p>‘Oude heer!’ zegt deze vriendelijk, ‘ik ben hier vreemd, hoe loop ik 't best naar den Dam?’</p>
<p>‘Ik wil trachten het u te beduiden,’ zegt de diakonieman, aangenaam verrast door den titel, waarmede hij wordt aangesproken; ‘mag ik het u even voorteekenen?’ En zijn groene wanten uittrekkende, haalt hij een zakboekje uit zijn borstzak en neemt er een potlood uit. Zij zijn juist genaderd bij een bergplaats van stoepsteenen, die langs den waterkant zijn opgestapeld, en hij begint daarop behendig de lijnen te schetsen, die den vreemdeling volkomen op de hoogte brengen van de richting die hij moet volgen. Deze kan echter
<pb n="327"/>
niet nalaten het oud mannetje aandachtig op te nemen. Hij maakt de opmerking dat 's mans handen zeer wit en teer zijn; dat zijn fijne nagels nooit hebben geleden door grof handwerk; de wijze waarop hij het potlood behandelt en het in het versleten zakboekje steekt, de welwillendheid die uit zijn zachte stem klinkt, zijn beschaafde uitspraak en gepaste woordenkeus, dat alles getuigt dat hij hier een hoogst fatsoenlijken man voor zich heeft, en hij voelt lust om hem nog wat aan de praat te houden. De grijsaard groet reeds met de meeste hoffelijkheid om den vreemdeling te verlaten; maar er is juist in de eigenaardigheid van dien groet zoo iets beschaafds en aantrekkelijks, dat de heer besluit om den ouden man nog niet uit het oog te verliezen, die reeds een paar schreden ter zijde is gegaan. Daar zweeft hem iets onbestemds voor den geest - 't is of hij dezen man kent - beelden uit een ver verleden verschijnen als achter de wolken in onzekere omtrekken, die niet helder willen worden; herinneringen schijnen te naderen, maar hij kan ze niet volkomen tot zich trekken. Hij loopt weer naar den ouden man terug, die bescheiden achter is gebleven, enkel om hem nog eens goed op te nemen, en op nieuw getroffen door zijn fatsoenlijk voorkomen, zegt hij:</p>
<p>‘Als gij den tijd hebt, zoudt ge mij zeer verplichten mij een eind wegs te begeleiden; ondanks uw duidelijke aanwijzing, vrees ik toch dat ik misloop.’</p>
<p>‘Met genoegen!’ herneemt de oude welwillend; ‘ik durfde u mijn onaanzienlijk gezelschap niet opdringen; maar ik heb letterlijk niets te doen en ben geheel tot uw dienst.’</p>
<pb n="328"/>
<p>Hij zag dat de vreemdeling behalve zijne schaatsen nog een kleinen reiszak te dragen had. - Een tweestrijd woelde in zijn hart. Zou hij aanbieden dat goed te dragen? - Maar zou die heer dan niet denken dat het hem om een fooi te doen was? - Een fooi! - wel foei! - Een fooi voor een pakje! - En toch... geen enkele cent op zak te hebben... geen pijpje tabak te kunnen bekomen...</p>
<p>‘Gek, die ik ben!’ denkt hij. ‘Ja, zij hebben wel gelijk mij voor een trotschaard te schelden... Iets verdienen is eerlijk, al is het als sjouwer.’</p>
<p>Zoo mijmerend, hoorde hij niet wat zijn metgezel hem vraagde, die daarom wat harder sprak, meenende dat hij doof was.</p>
<p>‘Niet zoo erg doof, mijnheer, maar die rammelende wagens - Ge hebt iets gevraagd? - wil ik dat... (schuw op het valiesje wijzend) dat, dat... van u overnemen?’</p>
<p>En een hoog rood vloog hem over het fijn gelaat tot over de ooren, terwijl zijne lippen zenuwachtig trilden.</p>
<p>‘Neen, oude heer, ik zou mij schamen u dit te vergen. Gij zijt zooveel ouder dan ik...’</p>
<p>God dank, dacht de oude man, hij ziet mij toch niet voor een schooier aan, en met een verruimd gemoed zeide hij:</p>
<p>‘Ik loop al hard naar de zeventig, maar gij schijnt vermoeid van het schaatsenrijden, en ik, ik heb niets gedaan.’</p>
<p>‘Gij zijt tot den tijd der rust genaderd.’</p>
<pb n="329"/>
<p>‘Het is de gedwongen rust van dien hatelijken ouderdom!’</p>
<p>‘Waarom hatelijk?’</p>
<p>‘Niet om de jaren; zij leeren wijsheid, maar om de kwalen, die ons onnut en hulpeloos maken; om de gebreken van den ouden dag; om dat aftakelen van onze vermogens, dat afnemen van geheugen en begrip, dat verzwakken van gezicht en gehoor... dat gekwel door hoest, dat gemartel door jicht... dat noem ik hatelijk.’</p>
<p>‘Maar mij dunkt, gij hebt u goed gehouden, en gij moogt niet klagen.’</p>
<p>‘Klagen, och neen, dat mag ik niet; alleen had ik mij gevleid tot aan het eind van mijne dagen nuttig werkzaam te mogen blijven om mijn eigen brood te kunnen eten; maar ik zou van honger zijn omgekomen als ik niet in het huis was gegaan.’</p>
<p>‘Hebt gij nog familie?’</p>
<p>‘Nooit zoo iets bezeten.’</p>
<p>‘Niet gehuwd geweest?’</p>
<p>‘Ik heb werk gehad om voor mij zelv' alleen den kost te vinden’, zeide hij met een zoo smartelijken zucht, dat er een geheel leven van ontbering en gemis uit scheen te klagen ‘'k Was altijd maar alleen. Mijne ouders verloor ik vroeg, en van toen aan was ik steeds onder vreemden.’</p>
<p>‘Daar weet ik ook een weinig van mee te spreken,’ hernam de ander. ‘Ik heb ook lang moeten worstelen, maar ik ben thans zoo gelukkig mijn eigen gezin te hebben.’</p>
<p>‘Zoolang men jong en vlug en vroolijk is, wint men
<pb n="330"/>
zich gemakkelijk vrienden, die ons leven versieren,’ ging de oude man voort. ‘Overal treft men nog wel eens een goed mensch aan, die eenige welwillendheid voor ons heeft; maar als de gelederen dunnen van de schaar onzer tijdgenooten, als de dood er zich op schijnt toe te leggen om juist onze beste oude kennissen weg te maaien, dan blijft men daar treurig alleen staan als een vergeten tuinstok tusschen de verdorde bladeren.’</p>
<p>‘Wat was uw beroep?’</p>
<p>‘Ik gaf onderwijs in talen, en ik was daarvoor in mijn tijd beroemd, maar ik ben allengs uit de mode geraakt. Jonge lieden verdrongen de oudjes en gaven voor spotprijs les, omdat ze het slechts voor een toelage deden. Ik zocht nu werk om te vertalen; zie, die knobbel op mijn wijsvinger kan u bewijzen dat ik niet leeg heb gezeten; dat komt van het schrijven. Mijn arm en rechterhand zijn verlamd van het pennen - en nog moest ik gebrek en ongemak lijden, want die hatelijke ouderdom sloop mij achterna en roofde mij alle kracht en zelfstandigheid.’</p>
<p>‘Dan hebt gij een waren martelaarsweg afgelegd.’</p>
<p>‘Ja, ik ben blij dat hij reeds zoo ver achter mij ligt.’</p>
<p>‘Grij zijt nu toch goed bezorgd, niet waar?’</p>
<p>‘O ja, mijnheer, het huis is een zegen. Wie er op durft smalen, ik niet. Ik verzeker u dat ik nooit zoo geregeld verpleegd ben geworden. In mijn armoedig commensalen-leven was niet elken Zaturdag mijn schoon linnen gereed, dat nu kosteloos klaar ligt, alles even frisch en zuiver. Het voedsel is wel wat zwaar voor een oud man, maar beter dan ik het in de tien laatste jaren
<pb n="331"/>
genoot, want toen kwam mij niet veel warms of voedzaams over de lippen. Ik leefde meest maar op een stuk brood, met een bokking of een haring, als ze heel goedkoop waren. Ik woonde bij een weduwnaar, die zijn eigen huishouden dreef zonder vrouwelijke hulp. Hij was barbier en kleermaker, als hij wat te doen had. Boven den winkel was een klein kamertje, dat hij mij afstond, maar ik kon hem zelden mijne huur voldoen. De edelmoedige huisbaas zag daar niet op, want wij leefden als broeders en ik hielp hem in alles. Was hij uit om te scheren, dan bediende ik de klanten, die aan huis kwamen, en des avonds las ik hem voor. Tien jaar sloofden wij zoo voort als de trouwste vrienden. Maar zie, daar krijgt hij in den nacht een toeval. 's Morgens vroeg kom ik hem wekken, want hij had een paar klantjes, die heel vroeg geholpen wilden worden; ik sta voor zijn deur te roepen - geen antwoord; ik treed binnen en roep nog eens. ‘Wat slaapt hij vast,’ denk ik. Ik schuif de gordijnen weg van zijn donkere bedstede en grijp hem bij den schouder om hem wakker te schudden, och - hij was reeds koud en stijf...</p>
<p>‘Dat was mijn zwaarste slag; dat gaf mij den doodsteek. Wij hadden het zoo goed samen gehad. Was hij de deur uit, dan knapte ik onze woning op; ik veegde den vloer, waschte den boel om, kookte dat beetje dat er te koken viel, als het er op kon overschieten - maar hoe pover wij het hadden, wij waren toch heer en meester van ons terrein. Want het huis is goed en wel, maar - maar die lieve vrijheid! Men is zijn eigen meester niet meer zoodra men onder dat groote dak komt, en
<pb n="332"/>
dat valt hard als men oud is geworden in onafhankelijkheid. Maar laat ik niet klagen! Ik mag niet ondankbaar zijn; toen de nood het hoogst scheen was de hulp nabij. Een van onze voornaamste klanten was een oud discipel van mij, zeer rijk, schrikkelijk rijk! veel te rijk om zich de armoede te kunnen voorstellen, hoewel hij oorspronkelijk een goed hart had; en dat bewees hij mij; want toen ik na den dood mijns eenigen vriends op het punt stond van zonder dak boven mijn hoofd te zullen raken, was ik verplicht hem mijn nood bekend te maken, wilde ik niet van kou en ongemak bezwijken.</p>
<p>‘Ik zal u helpen,’ zeide mijn voormalige leerling, ‘ik ben blij dat gij juist nu tot mij komt, want ik heb thans over een plaats in het oudemanhuis te beschikken en die is nu voor u, dan zijt ge voor goed geborgen op een warmen stal.’</p>
<p>‘In het armhuis!’ riep ik onwillekeurig met een klagenden zucht, ‘daaraan heb ik in al mijn ellende nooit gedacht.’</p>
<p>‘Dat kan ik mij best begrijpen,’ antwoordde mijn jeugdige weldoener ongevoelig, ‘de meeste menschen hebben er een vooroordeel tegen en weten niet welk een voortreffelijke inrichting het is.’</p>
<p>‘Het armhuis!’ herhaalde ik onwillekeurig eenige malen en keek wild om mij heen, alsof ik niet meer wist waar ik was.</p>
<p>‘Ja zeker, het Diakoniehuis; ik ben er regent van, en gij zijt àl te arm en hulpeloos om er niet van te profiteeren.’</p>
<p>‘Ja arm ben ik, zeer arm!’ antwoordde ik ontroerd;
<pb n="333"/>
‘ik ben u dankbaar, want er schiet mij geen ander uitzicht over - dan - dat... dan daar...’</p>
<p>‘Ik weet zelf niet wat er toen wel in mij omging, maar 't was iets als een geweldige inwendige storm, een bange strijd met mijn hoogmoed; ik had liever mijn doodvonnis gehoord dan naar het armhuis verwezen te worden. En toch heb ik allengs dien man als mijn weldoener leeren zegenen, hoewel zijn voorstel mij eerst als een mes door het hart sneed. Ik zag in dat ik, tot niets meer bekwaam, op geen andere wijs was te redden van den hongerdood, en ik kreeg nu voor 't eerst van mijn leven den onbezorgden kost, en warme kleederen bovendien. Maar met die eerste en eenige bekentenis van mijn nood was ook mijn leven als fatsoenlijk man afgesloten. Nooit had ik aan iemand mijn armoede geklaagd; nooit eenige tegemoetkoming of onderstand genoten. Van het oogenblik af dat ik mij insolvent verklaarde, ben ik in de rij der proletariërs weggesmolten. Ik verklaar u, dat het mij bitter zwaar viel mijn oude plunje af te leggen, hoe versleten ze ook was, om het nieuwe pak, de uniform der bedeelden te aanvaarden. Ik keek dat oude verschoten jasje na, zooals men de lijkbaar van een vriend naziet, en de tranen sprongen mij uit de oogen toen ik mijn armhuis-vest vastknoopte; en als ik in het eerst op straat een bekend persoon tegenkwam, dan was ik maar blij als hij mij niet herkende. Ja, mijnheer, zoo is een mensch, onverstandig, kleingeestig gehecht aan zekere vormen en inbeeldingen, maar die een groote macht over ons behouden, al worden we nog zoo oud.’</p>
<pb n="334"/>
<p>‘Geen wonder, omdat ze een diepe beteekenis hebben,’ hernam de ander, maar hij dacht: uw rijke leerling had u liever een klein jaargeld moeten maken, want zijne barmhartigheid was wreed. Doch hij hield deze aanmerking voor zichzelven, al kon hij de vraag niet onderdrukken: ‘Er zijn in het diakoniehuis zeker niet veel personen van uw slag, daar ge wat aan hebt?’</p>
<p>‘Dat is nu juist het eenige wat alles bederft: het <hi rend="spat">gezelschap</hi>, dat is mijne marteling. De onbeschaafdheid mijner lotgenooten zou het mij niet doen, maar er is daar zooveel laagheid, zooveel ondeugd bijeen; zooveel ongevoeligheid, botheid voor al het betere en hoogere. Het eenige wat ik wensch, is dan ook nog eenmaal een huis te vinden, waar ik op onzen uitgaansdag eens een goed gesprek hooren en een goed boek te lezen mocht krijgen.’</p>
<p>‘Kan uw oude leerling u daaraan dan niet helpen?’</p>
<p>‘O neen, hij leeft te zeer in grootheid en pracht; zoo iets is onmogelijk voor hem: de afstand tusschen ons is al te groot.’</p>
<p>‘De ongelukkige! hebben zijne millioenen zijn hart zoo dicht geslagen, dan is het beter vroegtijdig uit den lijdensbeker te drinken. Ik voel iets van uw lijden, omdat ik weet wat het zegt onder vreemden te zwerven; ik verloor ook mijne ouders in mijn eerste kindsheid en heb al de ongenade van mijne vroegtijdige verlatenheid mijn leven lang diep gevoeld. Hoe dankbaar is men in zulk een eenzaam leven voor elke hartelijkheid en vriendelijkheid waar eenige belangstelling uit spreekt. Zoo zal ik nooit vergeten het genoegen dat mij als kind eens door een ondermeester werd bereid. Ik was nog te jong
<pb n="335"/>
om mijn toestand te overzien en daarom over het algemeen tamelijk tevreden in mijn lot, terwijl ik mijn jeugd op de kostschool te Weesp sleet.’</p>
<p>‘Op de kostschool te Weesp?’ herhaalde de oude man, maar de spreker merkte de aandoening niet op, die deze naam bij hem opwekte, en ging voort:</p>
<p>‘Mijne bangste uren waren die, als mijne makkers zich begonnen gereed te maken om met de vacantie naar huis te gaan. Dan ontwaarde ik dat ik geen huis had. Mijn voogd vond beter dat ik op de verlaten school de vacantie sleet. Hij was bang, dat ik anders het schoolgaan zou verleeren. Als dan de groote dag aanbrak, waarop al de koffers van de zolders werden gehaald en elke jongen er als een dolle op aanvloog en er triumfantelijk op ging zitten trommelen, alsof hij reeds in de diligence zat en naar huis reed, dan was het mij of mij het hart in de keel ging kloppen en of ik stikken moest van verdriet. Hoe meer de opgewondenheid mijner makkers steeg, des te benauwder werd het mij, en als eindelijk de dartele troep jubelend optrok, o, dan oogde ik ze na met de wanhoop in de ziel. Zoo vond mij eens onze taalmeester in de verlaten schoolzaal met het gelaat op de tafel liggen. Hij hief mijn moegeweend hoofd op en fluisterde mij in het oor: “Schrei zoo niet, mijn jongen - ik heb ook geen t' huiskomen, maar ik ben bij een vriend te logeeren gevraagd, en ik zal u medenemen.” Geen engel uit den hemel had mij blijder tijding, schooner woord kunnen toevoegen, en ik heb er dezen meester mijn leven lang een dankbaar hart om toegedragen...’</p>
<pb n="336"/>
<p>‘Hebt gij dat waarlijk gedaan, Henri?’ riep nu de oude man, in vervoering de hand van den vreemdeling grijpend en hem diep in de oogen ziende; ‘zoudt gij in den armhuis-grijsaard dan uw ouden meester nog herkennen?’</p>
<p>‘Monsieur Martin! Monsieur Martin! Goede hemel! Hij is het! Ja, ja, dat zachte oog, die welluidende stem!’ en hij wierp reistasch en schaatsen neer, om midden op de straat 's mans beide handen te grijpen en innig te schudden.</p>
<p>De oude man moest zich de tranen van de oogen wisschen en beefde van het hoofd tot de voeten.</p>
<p>‘Zoo leeft er dan nog een enkele ziel, die mij kent,’ stamelde hij, met zooveel dank de oogen ten hemel slaande, als was er nu een eind aan al zijne ellende.</p>
<p>‘Die u kent en lief heeft, waarde vriend, en die zich gelukkig zal achten als hij ook maar iets voor u doen kan. Ik ben hier gekomen om eene woning voor mijne familie te zoeken; ik heb hier eene betrekking gekregen, en zoodra wij ons huisgezin op gang gebracht hebben, zal er voor u steeds een plaats aan het hoekje van den haard en aan mijne tafel zijn, en gij zult mijne kinderen van mijn schooltijd vertellen.’</p>
<p>Hoe jeugdig voelde de grijsaard zich bij die herlevende herinneringen, en vooral bij dat lang ontwende genot van verstaan en gewaardeerd te worden door iemand van zijns gelijke, van zijne ontwikkeling! 't Was of er een dichte nevel optrok, die heel de wereld sedert lang omfloersd had, alsof er over alle huizen een vernis lag en al de straten schoon geveegd waren, maar vooral of de menschen hem vriendelijker aanzagen, hem
<pb n="337"/>
minder norsch en koud voorbijstapten. De groote stad was geen woestijn meer, nu er voor hem dat ééne hart in klopte; de wereld scheen hem niet langer een onmetelijk graf, nu nog eene vriendelijke stem hem met woorden van troost en belangstelling had verkwikt. Het was of de noordewind zachter hem omwaaide en of de vorst niet zoo nijpend sneed, nu de zon des levens tot op den bodem zijns harten scheen. Met veerkrachtigen tred wandelde hij door de straten en hief het hoofd veel rechter dan in den morgen. Zou hij dan voortaan ook zijn blijden uitgaansdag hebben van vriendschappelijk samenzijn en gezellig verkeer?... Hij, de verdrukte diakonieman, die zooveel geleden had om zijn meerdere beschaving, hij zou eenmaal per week toch weer fatsoenlijk man mogen zijn!</p>
<p>Getroost keerde hij huiswaarts. Hoe geheel anders gestemd kwam hij weder, dan toen hij met looden schoenen uitging, niet wetende waarheen, en die bevoorrechten nog benijdende, die hier of daar een goede kennis hadden, bij wien ze den dag konden gaan slijten.</p>
<p>Hij was getroost. De dagen schenen hem om te vliegen, want hij had een vast punt om op te staren: de komst van Henri's gezin. Dat werd het uitgangspunt van zijn nieuwe tijdrekening; een andere toestand was ingetreden; alles rekende hij voortaan af van de ontmoeting op den Amstel.</p>
<p>Het was Zondag vóór of de week nà de eerste, tweede of derde ontmoeting. Hij bood zich aan, om te helpen bij het verhuizen, en hij hielp ook werkelijk, want Henri vertrouwde hem zijne kleine jongens toe,
<pb n="338"/>
daar hij zoo alleraardigst mee kon keuvelen; en uit dat huis viel er een vriendelijke lichtstraal op het eenzame pad van den verlaten ouden meester, die nu al zijn lijden en omzwerven vertellen mocht aan belangstellende vrienden.</p>
<p>Hij had de fatsoenlijke armoede gesmaakt in al de wrange bitterheid van de kwaal, en hij had er vaak aan gedacht, dat zijn deel eenmaal zijn zou verlaten van honger, kou en ongemak om te komen.</p>
<p>Toen had die rijke ouddiscipel hem een plaatsje bezorgd in het Diakoniehuis! - En de aanzienlijke man droeg dien dag de borst hoog om het goede werk dat door zijn invloed was tot stand gebracht; hij voelde zich een weldoener van belang! - een philantroop van beteekenis!...</p>
<p>Och, had hij eens nagedacht welk een lijden hij over den kieschen, fijn beschaafden grijsaard bracht! welk een hemel hij voor hem had kunnen openen met een klein jaargeld, terwijl hij hem een hel bereidde. De oude man was van den hongerdood gered, dat is zoo; hij liep geen gevaar meer van dood te vriezen op een zolderkamertje, maar zijn hart verkleumde in zijn borst onder het verkeer met sjouwers en opperlieden. Een pijnbank was hem het gemeene, het platte en plompe, en zijne fatsoenlijkheid werd zijn dagelijksch kruis.</p>
<p>Henri voelde dat lijden, en hoewel hij met een gezegend getal kleine opeters was bedeeld en schaars met aardsche goederen, werd hij toch de ware weldoener voor zijn voormaligen meester, die zalige uren bij hem sleet en tevreden was als hij slechts met de kinderen
<pb n="339"/>
mocht spelen in het kleine zijkamertje of op het binnenplaatsje. Bovenal verkwikte hem de achting, waarmede Henri en zijne vrouw hem bejegenden.</p>
<p>Zijne opgeruimdheid kon echter nu en dan nog wel eens beneveld worden, als hij aan zijn leeftijd dacht. ‘O, die hatelijke ouderdom!’ zuchtte hij dan: ‘Dat ik mijne haren en mijne tanden heb verloren, dat mijn rug is gekromd en mijn gezicht is verzwakt, zou ik nog niet tellen, maar nu de beenen mij beginnen te begeven, nu zie ik met angst, dat welhaast de tijd zal komen dat ik niet meer de lange wandeling zal kunnen doen naar het lief gezin, dat mij zooveel zoete droppels in de laatste teugjes van mijn bitteren levensbeker gemengd heeft. En wat moet ik dan beginnen!’</p>
<p>Eens was hij zoo droef en somber, dat Henri hem betrapte met tranen in de oogen.</p>
<p>‘Wat tobt mijn oude vriend?’ riep hij uit, hem vriendelijk de hand toestekend.</p>
<p>‘Ik denk aan mijn laatste uurtje, en ik vraag mij af wie bij mijn bed zal staan als ik heenga; och, mocht een vriendelijke hand mijn oog dan toesluiten!’</p>
<p>‘Wees gerust, lieve vriend, gij zult als een fatsoenlijk man begraven worden.’</p>
<p>‘Ja, het begraven, daar maal ik niet om, want 't begraven, daar weet men niet van. Wat ik vrees, dat is te sterven onder die ruwe klanten, onder die koude onverschilligen.’</p>
<p>‘Gij zult weldra in beter gezelschap zijn, in het land waar alle verwante zielen elkander vinden zullen,’
<pb n="340"/>
troostte Henri hem, ‘en wij hopen u op de laatste stappen getrouw te vergezellen.’</p>
<p>Meester Martins kommer was echter noodeloos. Toen het verval van krachten kwam, dat hem van de been bracht en verhinderde zijn wekelijkschen tocht te maken, kwam ook Gods vriendelijkste engel voor de vermoeiden van leven.... de dood - maar hij vond den grijsaard niet alleen. Henri zat bij hem. Deze vermoedde echter niet dat het einde reeds zoo nabij was, en wilde heen gaan.</p>
<p>‘Blijf!’ stamelde de oude man, krampachtig zijne hand vattend, ‘laat mij nu niet los, blijf! Ik ben altijd een fatsoenlijk man geweest, al droeg ik de uniform der armoede. God zij dank, dat een vriendelijke hand...’</p>
<p>De verdere woorden waren onverstaanbaar, maar Henri vulde ze aan met:.. ‘u de oogen zal sluiten.’</p>
<p>En de dankbare glimlach, die voor het laatst de fijne lippen deed trillen, en de zachte handdruk bewezen dat hij den stervende goed had verstaan.</p>
</div>
<div type="chapter">
<pb n="341"/>
<head rend="h3">Versche paarden voor den ouden wagen.<lb/>
(De multapatior - beweging.)</head>
<p>Daar rommelt en dommelt een groote bolderwagen over 's werelds slecht geplaveide heirbaan. 't Lijkt wel een van die ziekenwagens, die wij hier te lande nog al eens naar de hospitalen zien trekken, een soort van ambulance, die het roode kruis gerust tot banier mocht kiezen. Deze wagen, een echte omnibus, heet <hi rend="spat">philantropie,</hi> en op den hoogen bok zit een geheimzinnig voerman, aan wien men niet goed kan zien of hij een blonde vlasbaard of een gepoederde grijsaard is, want hij verbergt zijn gelaat onder den breeden luifel van een huilebalk: zijn naam is <hi rend="spat">humaniteit.</hi></p>
<p>O, wat heeft hij al pleisters en zalven, poedertjes en pillen, windsels en compressen op zijn wagen... en wat heeft hij reeds menig vurig paardje doodgereden! of, zoo 't al niet dood viel, 't werd lam en stram op
<pb n="342"/>
stal gezet. De weg is dan ook schrikkelijk hobbelig, vol kuilen en gaten; de oude sporen vooral zijn zeer diep! Dat kan de koetsier niet helpen en de wagen ook niet, en die gaten en sporen zijn niet met pluksel te stoppen!... Voort gaat het dan maar met horten en stooten, holder de bolder voort! midden tusschen de scharen van lijders voort. Veel zalf wordt gebruikt en vele wonden worden verbonden, menige kwaal is geheeld. Moet hij dan stil staan en uitspannen, omdat hij niet allen kan helpen? Moet hij het opgeven, omdat er altijd alweer nieuwe lijders opdagen? Voort en altijd voort, heel de wereld rond en overal wat gedaan, zooveel de tijd, de kracht en de omstandigheden het toelaten en - dikwijls <hi rend="spat">versche paarden!</hi> - die telkens weer met nieuwen moed de moeite van den tocht braveeren.</p>
<p>Zulk een stel versche paarden voor den ouden philantropischen wagen, belooft ons de pleisterplaats, op wier fonkelnieuw uithangbord wij lezen: de ‘<hi rend="spat">Multapatior-beweging</hi>’. Vernieuwde belangstelling op te wekken voor een nuttige zaak is zoo goed als de wielen van den wagen te smeren; ze draaien dan weer veel sneller voor een poos, en de versche paarden kunnen ook een tijdlang gemakkelijker trekken. Laat ze maar niet al te hard van stal loopen, want o de weg is zoo steil! Dat weten zij het best, die de laatste dertig jaren met dien ziekenwagen gereden hebben om verzachting voor de maatschappelijke kwalen te zoeken, al is het maar voor éen enkele, maar een hoogst noodlottige kwaal: het misbruik van sterke dranken.</p>
<p>Daar zijn stemmen opgegaan tegen dezen ijveraar, alsof
<pb n="343"/>
hij miskende wat met zoo taai geduld en onbezweken volharding hier te lande gedaan is van het jaar 1843 af toen Ds. Lenz het Matigheidsgenootschap oprichtte met Ds. van Limburg Brouwer, Herkenrath, Kerkhoven, Fabius en Stuart, en of men voorbijzag wat verder door Huydecoper, Moll, Egeling, Suringar, Baron van Lijnden, d'Engelbronner, Breijer en andere wakkere strijders gedaan is voor de afschaffing van sterken drank. Maar men vergeet, dat er sedert een jong geslacht is opgestaan, dat het werk van die geachte mannen slechts bij overlevering kent en Huydecopers nog altijd onovertroffen geschrift: ‘Woord van ernst en liefde’ niet bewondert en de zoo goed geredigeerde ‘Volksvriend’ niet leest, ja de mededeelingen uit de handelingen van de Ned. Vereeniging altijd onverschillig overslaat. Het bescheidene rustige Afschaffingsgenootschap laat te weinig van zich hooren. Het houdt zich manmoedig staande onder de wallen van den vijand, maar doet geen krachtigen uitval, maakt geen schitterende veroveringen, organiseert geen kruistochten, zooals b. v. de vrouwen in Amerika gedaan hebben, die de herbergen met groote scharen belegerden en aanvielen met de wapens van gezangen en gebeden en redevoeringen op de straten. Hoeveel ijveraars heeft men zachtjes aan zien verflauwen en zich geheel terug trekken met de wanhopige verklaring: ‘'t is alles vergeefs!’ De echte afschaffers mogen met heroïke zelfbeheersching volharden in de algeheele onthouding van alle geestrijke vochten - de vroolijke bierhuizen en de schitterende drankpaleizen wenken verlokkender dan deze strenge voorbeelden van vrijwillig zelf bedwang. Dit deugd-<pb n="344"/>zaam bestaan is hoofdzakelijk heilzaam voor de onthouders zelven en voor hun naaste omgeving, maar deze verborgen deugd grijpt niet wijd genoeg om zich heen. Want ondanks de pogingen van het afschaffingsgenootschap is <hi rend="spat">het drankgebruik in ons land toegenomen</hi>. Dit treurig feit is door Multapatior diep gevoeld, en hij wenscht nieuw leven, krachtiger beweging in de raderen van onzen philantropischen ziekenwagen te brengen. Hij wil hem nieuw laten verwen en vernissen en optuigen met blinkende banieren, die ons de heilzame remedies levendig aanprijzen, en dan vooruit - wakker op de tappers en drinkers ingereden!...</p>
<p><hi rend="spat">Versche paarden</hi>! frissche kracht, jeugdige moed! trompetgeschal, en dan de zweep er over!... Bravo! bravo! roepen wij hem en allen die met hem ijveren willen van harte toe. Nieuwe troepen mogen voorwaar de oude strijders wel te hulp komen en aflossen. Werf nieuwe belangstelling, wek nieuwen ijver; schud de onverschilligen wakker, pook het smeulende vuur lustig op, het is meer dan tijd: het gevaar dat onze maatschappelijke welvaart bedreigt is overweldigend!</p>
<p>‘Wat zal deze ons brengen?’ zuchtte een oud afschaffer van het echte soort. ‘Welk middel heeft Multapatior ontdekt, dat wij niet reeds beproefd hebben?’</p>
<p>‘Ik verklaar dat ik het ook niet aanstonds inzie,’ antwoordde ik, ‘van welke zijde deze strijdbare held den jeneverreus wil aanvallen; maar het was de slagorde Israëls ook niet terstond helder, wat David, de jonge ongewapende herder, in den zin had, en toch droeg hij in zijn tasch den scherpen steen, dien zijn
<pb n="345"/>
vaste hand zoo juist op den ruigen schedel van Goliath wist te mikken... Laat ons wachten en hopen... men kan niet weten...’</p>
<p>‘Wat zijn er al geen pijlen op dat schubbig pantser afgeschoten, die geknakt langs hem neervielen!’ zuchtte de afschaffer mistroostig. ‘Zijn harde huid is ondoordringbaarder dan die van den Leviathan, die spot met het drillen van de lans. De kwaal die wij bestrijden is niet als een verkankerd lid te amputeeren, of als een gebroken rad uit de maatschappelijke machine weg te nemen en door een nieuw te vervangen. De kwaal is erger, en wij staan er even machteloos tegenover, als de geneesheer die den ziektegang volkomen herkent, den loop der verschijnselen uitvoerig beschrijven, ja van te voren voorspellen kan, maar die zich tevens ook van het ontoereikende van zyn gansche apotheek bewust is, en zich daarom tot de hygiène wendt om de verdere besmetting tegen te gaan.’</p>
<p>‘Multapatior schijnt er toch iets op gevonden te hebben; en zijne pogingen vinden grooten bijval.’</p>
<p>‘A1 wat op dit gebied gedaan wordt, juich ik toe,’ antwoordde mijn grijze vriend. ‘Multapatior heeft goeden wind getroffen om uit te zeilen - gelukkiger dan menig voorganger op dat donkere vaarwater. Maar de uitkomst zal zijn als al de expeditiën naar de Noordpool: de schepen verliezen zich tusschen de onoverwinbare ijsbergen... De <hi rend="spat">uitrusting voor de expeditie</hi> gaat vlot van de hand, maar 't is iets anders het scheepje van een nieuw genootschap plechtig van stapel te laten loopen en op het feestmaal veel schoons en goeds te
<pb n="346"/>
zeggen, veel belezenheid en talent ten beste te geven, dan ginds te worstelen tegen de reuzen van de Pool, die het land der verschrikking bewaken.’</p>
<p>‘Kom, kom,’ zeide ik, ‘dat is nu zoo ongeveer de medidatie van de oude paarden, die met stramme leden op stal gezet zijn en het hoofd wantrouwend schudden bij het inspannen en optuigen van de <hi rend="spat">versche</hi>, die van overmoed trappelen en van ongeduld hinneken.’</p>
<p>‘Welnu, wij zullen zien, daar komt juist de courant met een Multapatior-bericht. Daar zullen wij het Panacée nu hebben! Luister, ik zal u elk artikel uit mijne ervaring toelichten. De bestrijdingsmiddelen van Multapatior zijn verdeeld in vier categoriën:</p>
<p>I. Hulpmiddelen voortvloeiende uit den invloed van godsdienst en wijsbegeerte, (wij zouden hier liever lezen: <hi rend="spat">godsdienst</hi> en <hi rend="spat">zedekunde</hi>).</p>
<p>(- Deze middelen werden van den aanvang van dezen strijd af door geestelijken en leeken van alle gezindten en religie beproefd. Het medicament is uitmuntend, stellig het krachtigste van de gansche philantropische apotheek, maar de tinctuur is wel eens verschaald, en het is noodig dat de flesschen goed gespoeld en op nieuw gevuld worden. -)</p>
<p>II. Hulpmiddelen ontspruitende uit de tusschenkomst van de staatsmacht, speciale en partieele wet tegen openbare dronkenschap, in den geest der jongste wetgeving in Duitschland en Frankrijk.</p>
<p>(- Deze voortreffelijke kruiden waren steeds in monstervaten voorhanden, en er is tot vervelens en moe wordens toe mede gewerkt, zonder dat de lijder er baat
<pb n="347"/>
bij heeft gevonden. Vul de vaten toch maar weer aan en plak er gonden letters op, ik heb er vrede mede.)</p>
<p><hi rend="i">a</hi>. Bijzondere vergunning noodig, voor het bekomen van een patent als sterken-drank-verkooper, en af te geven door de plaatselijke besturen. Weigering van zulk een patent aan alle rijks-, provinciale en gemeente ambtenaren, tolgaarders sluiswachters, veerbazen enz.</p>
<p>(- Zeer oude kost. Wie die verdroogde zalf weer lenig en krachtig weet te maken en te houden, verkrijgt het recht er een nieuwen naam aan te geven. -)</p>
<p><hi rend="i">b</hi>. Verplichting aan de gemeentebesturen opgelegd om overeenkomstig art. 135 der gemeentewet plaatselijke verordeningen tegen de dronkenschap en op de herbergen in te voeren.</p>
<p>(- Is zoo ontelbare malen gezegd, dat nu wel een versche keel het nog ettelijke malen in de woestijn mag uitroepen. -)</p>
<p><hi rend="i">c</hi>. Aanzienlijke verhooging van het patent als drankverkooper ten bate der gemeenten.</p>
<p>(- Is reeds voorlang voorgesteld. -)</p>
<p><hi rend="i">d</hi>. Speciale wet tegen het vervalschen der levensmiddelen en bieren, ook tegen vervalsching van jenever.</p>
<p>(- Wij hebben reeds keurders gehad!... -)</p>
<p><hi rend="i">e</hi>. Krachtige bestrijding van het misbruik, voor zooveel het bij land- en zeemacht bestaat. Verhooging van den accijns op het gedistilleerd.</p>
<p>(- Een oud lied, waar noodwendig een nieuwe wijs op moet gecomponeerd worden. -</p>
<p>- In deze twee rubrieken ontdek ik <hi rend="spat">geen enkel nieuw middel</hi>. -)</p>
<pb n="348"/>
<p>III. Hulpmiddelen ontstaande uit het initiatief van het individu. Zedelijke verplichting voor hen, die tot den strijd toetreden, om zelf matig te zijn, overal, en steeds matigheid te bevorderen en dronkaards uit hun dienst te ontslaan.</p>
<p>(- Al weder oude pillen in een nieuw doosje. -)</p>
<p><hi rend="i">a</hi>. Instelling van een raad van eer en discipline ter beoordeeling der overtredingen van de matigheid begaan.</p>
<p>(- Dit wordt verwezenlijkt door de bezoekbroeders onder de afschaffing. -)</p>
<p><hi rend="i">b</hi>. Geleidelijke stemming der publieke opinie tot verachting en medelijden jegens den dronkaard; de dronkenschap ook der beschaafde standen in minachting brengen.</p>
<p>(- Staat dit laatste wel in onze macht? De publieke opinie heeft altijd den dronkaard veracht, doch veracht en vreest niet het middel en den weg, door welke hij dronkaard is geworden, en blijft den borrel in bescherming nemen. De publieke opinie is niet gewoon zich naar eenig genootschap te stemmen, juist omdat zij de opinie is van het groot publiek. -)</p>
<p><hi rend="i">c</hi>. Alle superieuren aansporen om met kracht matigheid door hun onderhoorigen in beoefening te brengen.</p>
<p>(- Dat doen de afschaffers zooveel mogelijk, maar de superieuren hebben zelf hun bittertje te lief. -)</p>
<p><hi rend="i">d</hi>. Instellingen van penningen of kaarten, in plaats van fooien en drinkgelden, inwisselbaar voor levensmiddelen, kleederen en onschadelijke dranken.</p>
<p>(- Is voorlang reeds beproefd, maar nutteloos bevonden, want de kaartjes worden te gelde gemaakt, en de
<pb n="349"/>
opbrengst gaat langs dezen kleinen omweg toch even gewis naar de kroeg. -)</p>
<p><hi rend="i">e</hi>. Zorg voor de mogelijke genezing van den dronkaard, zoowel door particulieren als in dronkaards hospitalen, in den geest van die reeds in Amerika bestaan.</p>
<p>(- De afschaffers hebben daartoe steeds bereidvaardig de hand geleend. -)</p>
<p>IV. Hulpmiddelen voortgebracht door de verbonden krachten eener vereeniging, waaraan door eenige adhaerenten van het plan voorloopig de naam is gegeven van Multapatiorsbond ter bestrijding van sterken drank.</p>
<p>1<hi rend="sup">o</hi>. Door bevordering van de gezondheid en den physischen en materieelen welstand, inzonderheid der leden van den bond. Verbetering der woningen. Aankweeking der reinheid door baden- en waschinrichtingen. Bevordering van lichaamsoefeningen door gymnastiek enz. Het verschaffen van uitstekend goede en goedkoope brandstoffen en verwarmende kleeding en bedekking. Het verschaffen van goedkoop en degelijk voedsel en van onschadelijke dranken tegen geringen prijs. Het verspreiden van populaire kennis der gezondheidsleer.</p>
<p>(- Dit zijn allen beproefde bloedzuiverende en versterkende middelen, wel sedert lang reeds aangeprezen en toegepast, maar nog outoereikend aangewend; deze middelen zijn allen uitmuntend en zullen zijdelings ook wel op de speciale kwaal werken, maar die invloed is niet zoo direct als men wel meent; want de diepste grond van de drinkgewoonte ligt veel minder in de <hi rend="spat">uiterlijke omstandigheden des drinkers</hi>, dan <hi rend="spat">in zijn inwendig zijn</hi>. 't Zijn immers veelal lieden,
<pb n="350"/>
die, als ze niet dronken, <hi rend="spat">welgesteld konden</hi> zijn, en die zich zonder philantropische hulpmiddeltjes uit eigen krachten een zekere aisance in hun stand zouden kunnen verschaffen, maar het hoogere loon onzer dagen komt ten bate van de tapperijen, die een ongekenden bloei bereiken. Het verschaffen van <hi rend="spat">goedkoope</hi> brandstof, kleeding, spijs en drank onder de gewone markt zijn geforceerde ondernemingen, die niet zijn vol te houden, omdat ze te kunstmatig en niet natuurlijk zijn. Al die winkelproeven gaan na korten tijd te niet. -)</p>
<p>2<hi rend="sup">o</hi>. Bevordering van beschaving en geestes ontwikkeling, inzonderheid ook als middel om zelfachting, zelfbeheersching en matigheid aan te kweeken en te versterken. Door onderwijs en vooral door huiselijke opvoeding. Door lectuur. Door het houden van voorlezingen.</p>
<p>(- Deze opwekkende spiritus wordt door de Nederlandsche Vereeniging bestendig bereid en verspreid. Laat eens zien wat ze al doet. De Nederlandsche Ver. tot afsch. v. st. dr. gaat sedert een reeks van jaren voort met de volgende werkzaamheden: de uitgave van een zeer goedkoop volksblad, vroeger <hi rend="spat">maandblad</hi>, thans <hi rend="spat">weekblad</hi>, ‘de Volksvriend’, waarin dat alles wordt behandeld, wat Multapatior verlangt. Het hoofdbestuur verspreidt jaarlijks een almanak, terwijl de afdeeling Amsterdam ‘De goede raadgever’ als jaarboekje geeft.</p>
<p>Zeven en zeventig tractaatjes en tallooze nuttige schoolblaadjes voor kinderen en waarschuwende strooiblaadjes en leerzame prenten deelt ze uit. Zij koopt verscheidene werkjes aan om goedkoope lectuur te verschaffen als: Cnopius, ‘Tien maanden in de gelagkamer.’ Elise van Calcar,
<pb n="351"/>
‘Rongmans huisgezin’ enz. In de afdeelingen worden maandelijks of om de veertien dagen voordrachten en lezingen gehouden. Sommige afdeelingen hebben bibliotheken opgericht voor de leden, en ook afzonderlijke voor de kinderen. Van tijd tot tijd worden kindervergaderingen gehouden, om de jeugd te winnen. De provinciale correspondenten houden in hun ressort ook hoogst belangrijke vergaderingen. De Christelijke broederkring werkt op dezelfde wijze. De wijkverbonden in Amsterdam oefenen een zeer heilzamen invloed uit, en er wordt ook veel voor kinderen gedaan. De leden der vereeniging worden door bezoek tot ijver opgewekt door de gecommitteerde leden of door commissarissen van huisbezoek. -)</p>
<p>3<hi rend="sup">o</hi>. Bevordering van huishoudkundige kennis, ook als middel om het huiselijk leven aangenamer, de huiselijke opvoeding werkzamer te maken en in het algemeen het huisgezin te hervormen.</p>
<p>(- Een heilzaam extract, maar moeielijk te koken, en dat zeer licht aan bederf onderhevig is. -)</p>
<p>Bevordering van een aangenaam en onschadelijk verkeer buitenshuis. Aankweeking van huiselijkheid en 't ware genoegen zoeken te huis.</p>
<p>(- Dit alles is beter geschikt voor stof tot verhandelingen, dan om gerealiseerd te worden door een genootschap. -)</p>
<p>Opening van bondssociëteiten, bondskoffijhuizen en bondsherbergen in schier alle genieenten van ons land, in welke geen sterke drank te verkrijgen is.</p>
<p>(- De Matigheids-koffijhuizen heeft men weer moeten sluiten, te 's Hage zoowel als te Amsterdam en elders.
<pb n="352"/>
Al wat van dien aard is beproefd, is vruchteloos bevonden en is op den jeneveïdorst afgestuit, evenals het Anti-jenever-verbond van prof. de Bosch Kemper schipbreuk heeft geleden op dezelfde klip. -)</p>
<p>4<hi rend="sup">o</hi>. Het nader bijeenbrengen der verschillende maatschappelijke standen ter wederkeerige bevordering van goede zeden, beschaving en welvoegelijkheid.</p>
<p>(- Toenadering der standen - is een zeer welriekende maar hoogst vluchtige olie, die terstond ontsnapt als men de flesch opent; zij schijnt tot eene hoogere orde van zaken te behooreu en liever den hemel tegen te snellen dan op aarde te toeven. Het is alzoo onmogelijk er de kranke leden mede in te wrijven; eer de olie van de hoogere leden tot de lagere, of van de lagere tot de hoogere komt, is ze in de lucht vervlogen!)</p>
<p>‘Welnu, wat heb ik u gezegd - niets nieuws! Al te maal de oude zalven, de oude kruiden, de oude extracten en tinctuurtjes.’</p>
<p>‘Best,’ was mijn antwoord, ‘maar een nieuwe winkel heeft vaak ook nieuwen toeloop, al verkoopt men er hetzelfde als de oude magazijnhouder daartegenover.’</p>
<p>‘Over het geheele ontwerp ligt de gloed van de meest welmeenende humaniteit,’ ging mijn afschaffer voort, ‘maar tevens ook het waas van eene naïve onbewustheid omtrent het onuitvoerbare der schoonste phrasen. Want het ijvervuur van den utopist doet Multapatior het onbereikbare en hersenschimmige van zoo groote beloften en verheven voornemens voorbij zien. Het klinkt inderdaad zoo goed, als wij den menschenvriend hooren verzekeren: ‘Misbruik van sterken drank is noch enkel
<pb n="353"/>
door staatsrechtelijke dwangmiddelen, noch enkel door hygiënische middelen, noch enkel door tractaatjes, godsdienstige vermaningen of medische bedreigingen te bekampen. Al die middelen baten slechts, als ze verstandig vereenigd worden en hand aan hand gaan <hi rend="spat">met hervorming van het huiselijk leven.</hi>’</p>
<p>‘Wel zeker. Het is juist daar, dat de schoen wringt, maar hoe hier hulp te brengen?</p>
<p>‘Huiselijk leven, dat is het leven zelf, in al zijn teederste en intiemste uitingen en roerselen. De kwaal nestelt zich bij den hartader des menschen; dat is het wat haar zoo moeielijk te genezen maakt. Zou dat geen aanwijzing zijn om de <hi rend="spat">veelheid der hulpmiddelen</hi> te vereenvoudigen? - en dat is de voornaamste bedenking die ik tegen de recepten van Multapatior heb: hunne veelheid. Ik zou wenschen dat hij al die bonte steentjes kon verwisselen voor dien éénen kostelijken Davidssteen, die den kop van het monster klieven kon - maar helaas! dat is alles bloot beeldspraak en woordenspel.</p>
<p>‘Hervorming van het huiselijk leven! Uitnemend! Multapatior is overtuigd “dat de vrouw geroepen is hierin een verheven rol te vervullen”, en ik wensch uit grond mijner ziel dat zij het doen zal. Maar ik heb reden te veronderstellen dat zij er erg mee te tobben zal hebben, en dat het vreeselijk lang zal duren, eer zij er mee gereed komt! Ik reken, zoo ten naasten bij een eeuw of wat - misschien wel duizend jaar... Mijn waarde Multapatior, gij en ik zullen dat niet meer beleven, maar ik geloof wel dat het eenmaal tot stand zal komen zonder ons, altijd zachtjes aan. Hoeveel paarden zal de humaniteit
<pb n="354"/>
dan wel voor den philantropischen ziekenwagen dood gereden hebben!...’</p>
<p>Gij ziet dat ik eenigszins zwakgeloovig ben op het stuk van groote maatschappelijke hervormingen door genootschappelijke inwerking, tenzij er sprake ware van een machtigen hefboom, die niet door de wijsheid of kracht der menschen te voorschijn kan gebracht worden, en die in staat is een geheele natie aan te grijpen, een gansch tijdvak te beheerschen, en van den bodem op in gisting te brengen. Zulke verschijnselen worden alleen gewrocht door één principe, door één enkele waarheid, door één enkel idee; niet door een reeks van artikelen, maar door een principe, dat tot dien hartader doordringt waar de kwaal schuilt, een motief dat den geheelen mensch aangrijpt en staande houdt op zijn weg, en hem doet omkeeren en tot den Vader gaan, wiens erfdeel hij zoo roekeloos verkwist heeft. Zulk een maatschappelijk hervormingsbeginsel bracht het Evangelie en herschiep de oude wereld in een nieuwe; zulk een groote hervorming in de samenleving brachten de kruistochten te weeg, met wier uitkomsten het Westen meer gebaat zou zijn dan het Oosten. Zulk eene alles bewegende gedachte bracht de kerkhervorming, die den menschelijken geest tot vrijheid wekte. Deze hervormingen worden echter niet voorbedacht door iemand gemaakt. Zij worden geboren; zij werken als de uitbarsting der vulkanen door onzichtbare werkingen voortgebracht, die van onder op uit onnaspeurlijke diepte en ongekende krachten opwellen.</p>
<p>Het <hi rend="spat">huiselijk leven te hervormen</hi>, de schoone groep van <hi rend="spat">man, vrouw en kind</hi> in de rechte betrek-<pb n="355"/>king tot elkander en tot hunne bestemming te brengen, zou dat onmogelijk zijn? Neen, onmogelijk niet, maar wel hoog boven onze macht verheven, tenzij man, vrouw en kind zich eerst in de rechte betrekking tot hun God, tot hun Heiland willen stellen. Kunt gij mannen en vrouwen vinden, die willen uit gaan in de wijken der steden en in de buurten der dorpen, om ons diep ontchristend volk weder te brengen tot hun eenig levensbeginsel, tot de gemeenschap met den Zondaarsvriend, hun met doornen gekroonden Koning?</p>
<p>Dat alles, wat Multapatior en wat elk philantroop wil verkrijgen door de breede lijst van hulpmiddelen die onze tijd beproeft om de maatschappelijke kwalen te genezen - dat zijn vruchten van <hi rend="spat">een hooger inwendig leven</hi>, van een <hi rend="spat">zedelijke ontwaking</hi>, van <hi rend="spat">een leven met God</hi>.</p>
<p>Kunt gij man, vrouw en kind brengen onder den scepter van dien Koning, dien zij nu niet kennen en niet begeeren, dan zal het huiselijk leven zich hervormen door innerlijke kracht, zonder al dien kunstmatigen toestel, zonder heel die stellaadje van artikelen en maatregelen.</p>
<p>Maak den boom goed, en zijn vrucht zal goed zijn. Maar of gij den kranken boom in een fraaie kuip overzet en den worm niet doodt, die hem verteert, hij zal nogtans verkwijnen.</p>
<p>De toenemende neiging tot dronkenschap is het aandoenlijk bewijs van de geestelijke verslapping onzer bevolking, van het afnemen van de inwendige kracht ter zelfbeheersching, het algemeen gemis aan zedelijke be-<pb n="356"/>ginselen, aan ernst, aan overtuiging, aan <hi rend="spat">geloof</hi>, aan <hi rend="spat">godsdienst</hi>.</p>
<p>Ik zou dus wel het meest met Multapatiors eerste artikel zijn ingenomen, indien ik maar begreep, hoe wij het aan den rechten man zullen brengen, en op welke wijze wij het moeten toedienen.</p>
<p>Er is zoo lang reeds valsche munt in omloop geweest, er is zoo vreeselijk gehuicheld, zoo vermetel gelogen, zoo arglistig bedrogen, dat de hoogste en heiligste zaken veel van hun prestige hebben verloren. - Zullen wij dus maar moedeloos de handen in den schoot leggen en aan de nieuwe ijveraars toeroepen: Legt de wapens neer, want de vijand is u al te machtig? Neen, dat zij verre! Laat ons toch eendrachtig pal staan, elk op zijn post tegen den algemeenen vijand, en kunnen wij niet altijd geregelde troepen in het veld brengen, de franc-tireur heeft ook zijn waarde.</p>
<p>Rijd dus maar kloekmoedig door, klap lustig met de zweep, zoodat de droomers eens op moeten zien en ten minste vragen: ‘waar is de brand!’ Rijd altijd maar door met uw grooten ziekenwagen, altijd naar het Oosten heen waar de morgen daagt. Steek den hoorn op en verkondig het luid: ‘<hi rend="spat">Ik kom met versche paarden</hi>!’</p>
</div>
<div type="chapter">
<pb n="357"/>
<head rend="h3">De jufvrouw met de vier hondjes.</head>
<p>Ik weet niet waar ze begraven ligt, maar ik wijd aan hare nagedachtenis deze bladzijden als een gedenkteeken op haar graf. Een monumentje met vier hondjes, op elken hoek een, dat had ze aan het dierenrijk verdiend, zuur verdiend, eerlijk verdiend - ik ben er getuige van geweest.</p>
<p>Gij kunt niet bij haar halen, gevoelvolle beschermsters der dieren, die rekesten en petities inlevert voor uwe viervoetige beschermelingen. Gij kunt zelfs niet in haar schaduw staan, al wilt gij hospitalen voor de kranke dieren en lustoorden voor de vrijgelaten trekhonden fundeeren door genootschappelijke macht. Jufvrouw Floks was het ideaal van ontfermende dierenliefde, het type waarin voor vijftig jaren reeds het karakter dier barmhartige vrouwen werd afgeschaduwd, die zich thans het lot der dieren aantrekken.</p>
<p>Deze geduldige en zachtmoedige ziel was door de
<pb n="358"/>
natuur zeer misdeeld in uiterlijke gaven en bezat geene andere bekoorlijkheden, dan die van haar liefderijk hart.</p>
<p>Als ik mij haar beeld nog goed herinner, dan was zij scheef en krom van het hoofd tot de voeten en moet er veel verdraaids aan haar miniatuur skeletje en aan hare verschrompelde spieren geweest zijn; maar het hart, ja, dat zat, zoo al niet op de rechte plaats, toch in een heel goeden hoek. Zij was een breed, kort, kreupel wijfje met een groot gezicht, waaraan ook een en ander scheef was geraakt bij het geheel en al ter zijde hangen op den verdraaiden hals; maar dat gelaat, al was het een weinig buiten het kruis geteekend, o, het stond altijd zoo innig vriendelijk en vergenoegd! En die schuine oogen blonken van een zoo ongemeen zachten goedaardigen glans, een glans, die uit een rein en warm gemoed scheen af te stralen, waarin nooit een enkel worteltje van bitterheid, van haat of nijd kon opschieten. Aan dat teedere oog beantwoordde een zachte klagende stem, die tot sympathieke en teergevoelige klanken zoozeer geschikt was, dat jufvrouw Floks een heele rede van allerlei: och! en ach! en o! en wel lieve deugd! wist te houden, die zulk een schat van meewarigheid deden uitstroomen, als de grootste redenaar met keur van oratorische figuren niet had kunnen opwekken.</p>
<p>Het was een zacht weemoedig gemurmel, een teeder tokkelen van volle zoete toontjes, die men volkomen begreep, al verstond men geen woord van hare conversatie; men ontving een onbestemden indruk dat er iets ongemeen goedigs, iets teederhartigs in haar welwillende liefdevolle ziel omging.</p>
<pb n="359"/>
<p>Jufvrouw Floks was niet alleen op de wereld, o neen; behalve de onafscheidelijke lievelingen op vier beenen, bezat zij een heer en meester, een grof en plomp man, en een grooten stuggen zoon, die met zijn volle lengte van zes voet ‘op studie lag,’ maar waaruit toch geen groot man geworden is. Dit eenig kind, waarvoor hard gewerkt en veel gespaard was, had eerst ‘op de kostschool gelegen’, daarna ‘op studie’, en vervolgens ‘lag hij op de citadel van Antwerpen’, en ik meen dat hij thans ver van vader en moeder op het kerkhof ligt.</p>
<p>De oude heer Floks was pakhuismeester of zoo iets, en hoewel hij Zondags als hij uitging een blauwen rok droeg en een hagelwitte das met een keurigen strik, was zijn dagelijksch kostuum een wit linnen kiel met een riem om het middel, waarin van achter een groote blanke ijzeren haak hing. Als ik voorbij het pakhuis kwam om naar school te gaan, riep onze buurman mij vaak, om mij een hand vol amandelen, pruimen of rozijnen te geven, maar al zijn vriendelijkheid was niet bij machte mijn tegenzin weg te nemen. Ik droeg hem een onverwinlijken afkeer toe, en wel daarom, omdat hij, die voor een geestigen snaak wilde doorgaan, zijn klein kreupel vrouwtje altijd bespotte en plaagde.</p>
<p>Nooit zal ik den indruk van verontwaardiging vergeten, die mij een kreet van afgrijzen deed uitgillen op het zien van de lage bejegening, die dit ruwe mensch zijne arme vrouw openlijk deed ondergaan. Maar om u mijne ergernis volkomen te laten beseffen, moet ik u eerst meer van haar vertellen.</p>
<p>Het moedertje had in al haar doen en geheel haar
<pb n="360"/>
wezen iets over zich dat medelijden wekte, als men haar daar driemaal daags over de straat zag sukkelen met hare vier hondjes aan touwtjes, die soms elk een anderen kant uit wilden en de vier winden schenen te gemoet te snellen. Het vierspan was het hoogste cijfer van beschermelingen, die ik onder hare hoede aanschouwd heb; soms had zij er ook drie of twee, maar de vacature was doorgaans spoedig weer aangevuld. Bij haar toch scheen men alle mismaakte, verminkte, zieke of ter dood veroordeelde honden te deponeeren. Bij haar vonden zij een vrijstad, waar ze veilig waren, wat ze dan ook op hun conscientie mochten hebben, of met welke chronische of acute ziekte zij behebt waren. Zij hield eigenlijk een beknopt honden-ziekenhuis van incurables. Altijd had zij eenoogigen of blinden aan haar snoer, en voor kreupelen had zij een hartstocht als voor verwante naturen.</p>
<p>Ik zie nog, in gedachte, dat hooge smalle Amsterdamsche huis met een steilen stoep van wel acht of negen moeielijke treden, die geleidden tot een lange smalle deur, die de steilste van alle uitgesleten trappen verbergde. De deur was niet alleen in een boven- en onderdeur gedeeld, maar de onderdeur was ook nog van geledingen voorzien en kon niet geopend worden dan door middel van haar toe te vouwen - dan kwam er spatie voor een smal menschenkind; maar jufvrouw Floks was te vierkant of te bolrond, of hoe zal ik het zeggen - in elk geval, zij moest zich met een behendigen draai er in wringen en dan zich omhoog zien te arbeiden. Deze manoeuvre zon voor iemand van haar
<pb n="361"/>
figuur en hare conditie al zwaar genoeg zijn geweest en een waar kunststukje - maar het werd bepaald een mirakel, als men in aanmerking neemt, dat het vierspan ook meê omhoog moest, en dat het wel eens ging als met de vier paarden uit de verheven beeldspraak van Plato, waar er altijd twee omlaag trokken als er twee opwaarts vlogen. Langs de trap was een dik touw om zich mede naar boven te hijschen - want plaats voor een leuning was er niet; - en was het portaal beneden aan de trap geen halve meter diep, het bovenportaal was een driehoek, waarop twee menschen niet naast elkander staan konden. Jufvrouw Floks bracht hier dus bij het op- en afstijgen verwonderlijke gymnastieke toeren ten uitvoer. Gewoonlijk werd Azortje op haar schouder gelegd; hij was de oudste en telde toen reeds meer dan een dozijn jaren; eenmaal moest hij zwart zijn geweest, nu was hij grijsachtig; zijne vier pooten stonden als hoepels uitgebogen, en toch had hij nooit voor eenig wagentje getrokken - maar toen hij nog in zijn fleur was, moet hij dikwijls met jufvrouw Floks op hol zijn gegaan. Hij leed nu aan een akelig gezwel, dat als een rood appeltje op zijn borst hing en dat veel consideratie vorderde bij het op- en afgaan der trappen. Hij werd dus over den omhoog geheven schouder op het hoogste punt van het kromme rugje gelegd, terwijl een tweede, Fanny, die een gedeelte van zijn voorpoot benevens een oog miste, op den arm gedragen werd. Maar nu de beide anderen, wie de overmoed der jeugd nog in het bloed zat!... het was een kunst om die deugnieten vooraf naar boven te krijgen! Telkens wisten zij de
<pb n="362"/>
meesteres te verschalken en zich los te rukken, om nog eens even, de stoep af, naar zeker vuilnisvat op den hoek der straat te ijlen. Dan sukkelde zij de onverbeterlijke rebellen achterna, zocht ze als verloren schapen in die vuile wildernis van allen afval, tusschen oude matten, verworpen hoeden, koolstronken, scherven en beenderen, om ze met een zoet lijntje weer op den rechten weg naar haar warme kamer op het zachte kussen te lokken. Maar de onverlaten konden hun passie voor den vuilnishoop nooit te boven komen, en de oude jufvrouw was dus wel verplicht zich van beter halsbandjes en sterker kettingjes en koorden te voorzien, en moest zich stevig op de been houden om niet meê voertgesleurd te worden naar punten, die zij niet begeerde te bezoeken.</p>
<p>Des morgens vroeg was zij het eerst buiten met hare vier blaffers - op het midden van den dag trotseerde zij de grootste hitte van den zomer, en als men op den onstuimigen winteravond vroeg:</p>
<lg type="poem">
<l>‘Wie rijdt daar zoo laat nog door regen en wind?’</l>
</lg>
<p>dan was het antwoord niet:</p>
<lg type="poem">
<l>‘Het is de vader met zijn kind’</l>
</lg>
<p>maar: ‘het is de jufvrouw met de vier hondjes.’ Zoo koud, zoo glad, zoo stormachtig, zoo mistig, zoo donker kon het niet zijn, dat zij niet op vasten klokslag met haar vier gezellen de steile trappen afdaalde en de straat rondstrompelde in een daartoe expres vervaardigd kostuum, bestaande uit een kort manteltje en
<pb n="363"/>
zwart strooien hoedje. Nooit klaagde zij dat het weder te slecht voor haar was, maar menigmaal zag zij bekommerd naar de grauwe wolken en zuchtte dat het toch waarlijk geen weer was voor die arme dieren. Als niemand zich buiten waagde, dan klonk nog de voetstap der oude vrouw onder het venster en hoorde men haar vriendelijke vermaningen tot hare lievelingen richten, als: ‘Azortjelief, wat talm je nu toch bitter!’ - ‘Fidelletje, pas op, trek de vrouw niet omver!’ - Foei Fikje, maak je niet zoo boos!’ - ‘Kom Fanny, niet achter de boomen!’ 't Ergste was nog voor de goede ziel de vermetelheid van minder welopgevoede hondjes, die haar met groote clubs opwachtten of uitgeleide dedeu tot aan de stoep, ja zich onbeschaamd genoeg aan haar opdrongen, alsof ze nu eenmaal alleen in de wereld was om onder honden te leven. Zij moest zich soms zelfs met een mattestokje wapenen. Vrees echter niet dat ze er een dier mee slaan zou; maar dreigen, ja, daar had zij den wanhopigen moed toe, als haar viertal aan al te groote beleedigingen bloot stond. Jufvrouw Floks, dit voorbeeld van geduld en erbarmen met het gedierte, werd menigmaal op het hachelijk oogenblik voor de bestijging der trappen, overvallen door haar vroolijken echtgenoot, die dan op de potsierlijkste wijze over haar heen wist te springen en haar en passant de muts van het hoofd lichtte, om zich onder een schaterend gelach en de toejuiching van de baldadige straatjeugd of eenige pakhuisknechts en een wanhopig geblaf van het vertoornde vierspan uit de voeten te maken.</p>
<pb n="364"/>
<p>Dan sprongen de goede ziel de tranen uit de oogen van verlegenheid, als zij daar voor de deur stond met de lange haren over het gezicht en geen raad wist om de muts weer op het hoofd te krijgen zonder de hondjes los te laten, die, ongeneeslijke straatloopers als ze waren, steeds op het oogenblik loerden om nog eventjes op het pad te gaan.</p>
<p>Toch poogde zij zich goed te houden en, pijnlijk lachende, verzekerde zij dat haar man de grootste grappenmaker uit de stad was, en zoo goed van hart, dat hij haar alweer een hondje met twee lamme beenen had meegebracht, dat hij van eenige jongens, die het verdrinken gingen, gekocht had, omdat hij wel wist dat hij haar daar pleizier mee deed. Inderdaad, de schijnbaar zoo woeste man bezorgde haar altijd door nieuwe exemplaren ter verpleging, hoewel zij niet meer dan vier bedjes in haar hondenhospitaal plaatsen kon. Dit waren tabouretten met kussens er op en mandjes er onder. Elke hond had zijn eigen zetel, met veel zachter kussen dan de jufvrouw op haar stoel had. Boven elk hondenledikantje (want er waren gordijntjes om de pooten van de stoeltjes) hingen de halsband en het koord of het zelfkant aan een koperen knopje, met nog een en ander, zooals dekkleedjes of windsels, en een rood baaien foudraaltje, waarin de kouwelijkste des winters werd gestoken.</p>
<p>Tot eer van jufvrouw Floks moet ik hier de opmerking maken, dat zij zich daarin gunstig van vele dierlievende harten onderscheidde, dat zij hare beesten voor zichzelf hield en ze niet in het wild liet loopen tot overlast van anderen. Nooit kwamen hare honden los; zij
<pb n="365"/>
waren letterlijk <hi rend="spat">huisdieren</hi>, en in dit opzicht wenschte ik haar ten voorbeeld te stellen. De hond is een aardig, gezellig, vriendelijk dier, maar ik weet niet waarom hij meer vrijheid moet genieten dan het edele paard, dat nooit voor zijn pleizier en op eigen gelegenheid mag gaan wandelen waar hij wil. Wij regelen het leven van al de dieren, die met ons samenwonen, alleen den hond staan wij eene bandeloosheid toe, die hoogst onhebbelijk en tevens allergevaarlijkst is, daar de hond, aan de noodlottige watervrees onderhevig, te ieder uur van den <hi rend="spat">vriend van den mensch</hi> tot den gevaarlijksten <hi rend="spat">vijand van den mensch</hi> kan worden.</p>
<p>‘Och, lieve deugd,’ zou jufvrouw Floks gezegd hebben, ‘mijne meeste lievelingen hebben geen tanden om mij of iemand te bijten! Ik week de korstjes brood voor ze en maak hun eten fijn, anders kunnen de arme dieren het niet binnenkrijgen.’</p>
<p>Gij kunt nu begrijpen hoe druk zij het met de verpleging van hare vier beesten hebben kon. De een moest gespalkt, de ander gepapt, en deze gesmeerd, de vierde verbonden worden!... behalve wasschen, kammen enz. enz. Zij kookte meer spijs voor de dieren dan voor zichzelf en haar man. Maar daarvoor was haar eenzaam leven dan ook vervuld met veel vroolijk geblaf en dankbaar gekwispel, en wist zij u uit de annalen van haar hospitaal treffende staaltjes van verkleefdheid en dankbaarheid, van slimheid en jaloerschheid vooral, van hare vrienden te verhalen. Elk beest had zijn nommer en zijn biographie, zijne anecdoten en zeldzame kwaliteiten, die als eene curieuse kantteekening in
<pb n="366"/>
haar bijbelschen almanak genoteerd waren. Zij keude al de gewoonten en behoeften, alle streken en kuren, alle listen, eigenzinnigheden en gluiperigheden van het hondenhart, maar ook alle lieftalligheid en dankbetoon.</p>
<p>Gelukkig ging de jufvrouw slechts een paar maal in het jaar uit; maar die uitgaansdagen waren de wanhoop der geburen. Zoo lang zij afwezig was, hieven de honden hunne stemmen op en huilden een afschuwelijk kwartet, tot eindelijk, als zij de reuk kregen van de nadering der geliefde meesteres, die zij, onder ons gezegd, infaam tiranniseerden, het adagio in een allegro overging, waarbij ons hooren en zien vergaan zou, maar dat voor de jufvrouw de liefelijkste harmonie was.</p>
<p>&nbsp;</p>
<p>In den verderen loop mijns levens was ik dat kleine, kromme figuurtje met hare vier tirannen, dat in kindsche dagen mijne aandacht zoo sterk had geboeid, geheel en al vergeten. Mijne familie was naar een ander gedeelte des lands verhuisd en nog eens verhuisd, en later, weer in de hoofdstad teruggekeerd, kwamen zij in een geheel andere buurt te recht. Stellig waren er veertien of zestien jaren over heengegaan, toen ik mij eens om de ziekte van een der mijnen naar Amsterdam begaf. Bij slecht weder kwam ik in den laten avond aan. De wind huilde om de hoeken der straten, de keien glommen van den regen bij het licht der heen- en weer wapperende gaspitten; alles droop en overal kletterde het water van goten en gevels. De huurkoetsier, die zijn paard zoo hard mogelijk had aangezet, matigde onze vaart, om naar het nummer van het huis te
<pb n="367"/>
zoeken, en nu hoorde ik eerst recht hoe de zware droppels op het rijtuig plasten, en keek uit het portier. Niemand was te vinden op de verlatene straat; - ja toch, daar sukkelt een klein, krom figuurtje langs het rijtuig heen. Was het een arm mensch, die om een aalmoes kwam vragen? Maar neen, zij bukt om een hondje, dat een toeval scheen gekregen te hebben, uit een plas op te rapen, en loopt daarbij groot gevaar onder het wiel te raken. Naar die donkere gestalte ziende, ontdek ik om haar heen nog een, twee, drie hondjes, waarmede de druipnatte oude vrouw een stoepje opstrompelt. Eensklaps verrijst het smalle huis met de hooge steenen stoep weer voor mijn geest! - Zoo is er dan op aarde nog een duplicaat van mijn oude goede jufvrouw Floks, dacht ik bij mij zelve. Maar verbeeld u mijne verbazing, als ik verneem, dat het jufvrouw Floks in levenden lijve is, nog altijd bezig met de serie van weldadigheden over het hondenras uit te storten tot in lengte van dagen. Zoodra de toestand van mijn patient het gedoogde, liet ik mij aanmelden bij deze onvermoeide beschermster der dieren. Ja, zij was het; haar goed hart was nog hetzelfde gebleven, alleen het grijze haar was nu spierwit; de ronde kin geheel bijgespitst door het uitvallen der tanden, maar zonder aan dat goedige gelaat iets scherps bij te zetten; integendeel, zij scheen nog geduldiger, nog zachtmoediger en mededoogender van harte, maar ze was vreeselijk kortademig. Met een vergenoegd gezicht zeide zij: ‘ik woon nu vrij wat beter voor de beestjes; ik heb wat lang moeten zoeken om een geschikt gelijkvloers voor hen te vinden, en dan wou menigeen mij
<pb n="368"/>
ook niet met mijne vier commensalen innemen! Hoewel de lieve dieren niemand tot last zijn - daar pas ik altijd op. De goede beesten behoeven nu niet te klimmen.’</p>
<p>Het duurde een geruimen tijd eer zij klaar kwam met een plaatsje voor mij te vinden waar ik kon zitten, want in het kleine achterkamertje was elke stoel ingenomen door een Keesje, een Mopje, een Fanny of een Smousje, die mij als een gevaarlijke indringster wantronwig aankeften. Ieder had zijn vaste plaats en duldde geen verandering in deze schikking.</p>
<p>Inderdaad, de jufvrouw was zeer zenuwachtig van angst en onrust, dat hare beesten het haar kwalijk zouden nemen dat zij zich een oogenblik niet met hen bezighield, en er was bepaald een oproerig verzet onder de viervoeters op te merken tegen het bezoek</p>
<p>‘Zij zijn niet gewoon dat hier iemand komt; zij zijn schrikkelijk jaloersch’, zeide zij vergoelijkend. ‘Ik zou hier geen kind op mijn schoot durven nemen of zij zouden het bijten; niemand mag naar hunne stoeltjes wijzen; want zie eens, òp den stoel is hun dagverblijf en ònder den stoel, in het mandje, heeft elk zijn nachtverblijf, achter een gordijntje voor den tocht.’</p>
<p>‘Maar dan zijn uwe pleegkinderen heel ondeugend’, merkte ik aan, ‘en wel eenigszins gevaarlijk.’</p>
<p>‘Och lieve deugd! neen, o neen,’ riep zij verschoonend, ‘zoo erg is het niet; die ééne, ziet u, die zijn eene oor kwijt is, dat moet ik bekennen, dat is een vinnig dingetje en wel een beetje opvliegend.’</p>
<p>‘Dat merk ik,’ zeide ik, want zij moest hem bepaald met den stok dreigen om hem te beletten telkens
<pb n="369"/>
weer op mij toe te schieten; maar hij onderwierp zich niet, en de oude vrouw was gedwongen den hond op schoot te nemen. Dit voorrecht werd hem echter nu door een in zijn vet schommelenden makker betwist, die oudere brieven had, en die nu ook een plaatsje veroverde door maar eenvoudig op haar knieën te springen. De strijd ontbrandde nu, en de lijdzaamheid van de priesteres dezer viervoetige afgoden werd op een zware proef gesteld, die ik oplettend gade sloeg. Om den vrede te herstellen werd nu de oude, die door zijne zwaarlijvigheid zeer moeielijk liep, in zijn bedje gelegd, met een versnapering om zoet te zijn, en de andere rebel behield de plaats op schoot. Ik nam nu het kleine viervoetige gedrocht nog eens bijzonder in oogenschouw. Het was een van die ongepermitteerde monstruositeiten, die in geen beschaafd land gezien moesten worden, want het dier representeerde een reeks van verknoeide rassen, een blaffend bewijs tegen de darwinische natuurkeus als middel om de rassen vooruit te brengen. Het monstertje zag er uit alsof het zijn kop en staart Van een anderen hond ter leen had gekregen, of zich voor een hondenmaskerade had uitgemonsterd met valsche ledematen; zijne ooren pasten niet aan dien kop, en zijne pooten schenen hem niet toe te behooren. Daarom had een vroeger eigenaar een ongelukkig geslaagde onderneming gewaagd, om het dier door het fatsoeneeren van staart en ooren een dragelijker voorkomen te geven. De hond scheen, door dit streven der kunst om hem te transformeeren, een wrok tegen de menschheid gezet te hebben en voortdurend bitter gestemd te zijn. De juf-<pb n="370"/>vrouw pleitte echter zoo dringend voor haar pleegkind dat ik er ook geduld mee nam. Zoo mocht ik dan eindelijk in het onbetwist genot van een plekje midden tusschen de honden raken, die echter gedurig een woordje mee bleven praten, en niet weer tot rust kwamen voor ik onder een geduchte fanfare heenging. 't Scheen dat zij mijne, ik moet het bekennen, eenigszins moorddadige denkbeelden voelden, want ik had er stellig drie van de vier een flinken steen met een stevig touw toegedacht, om een snel einde aan hun ellendig bestaan te maken, dat nu gerekt werd om veel ongemak en kwalen te laten voortduren. Het is mijne overtuiging, dat men het leven van een lijdend dier moet bekorten en niet verlengen; dit verlengen acht ik een ongerijmde barmhartigheid, een ziekelijke weekheid. Gebrekkige en oude dieren, die hun aanzijn niet meer volop genieten kunnen, moet men op de zachtste manier afmaken; dat is de grootste weldaad die ze van ons vragen. Maar ik durfde de oude vrouw niet met mijne afmakingsontwerpen verontrusten, hoewel het voor de sloof zelve een ware verlossing uit een harde dienstbaarheid zou zijn geweest. Welk mensch ter wereld zou ooit zoo iemand driemaal daags door regen en storm de straat op hebben gedreven; maar deze slavernij kwelde haar niet, omdat ze vrijwillig werd gedragen. Zij scheen bijzonder met mijn bezoek ingenomen en hield mij met beide handen vast, alsof ze vreesde dat ik te spoedig weer ontsnappen zou.</p>
<p>‘Nu ben ik alleen overgebleven: man en zoon zijn overleden,’ zeide zij treurig, ‘ik heb niets meer dan
<pb n="371"/>
mijne hondjes. - Ik zal er ook niet lang meer zijn; elken winter denk ik: dat zal nu de laatste wel wezen. - Mijn eenige zorg is nu maar, wat of er van die lieve arme dieren zal worden na mijn dood.... Mijn oude schoonmaakster troost mij wel en zegt: och, ze zijn ook oud, net als de jufvrouw, onze lieve Heer zal ze ook wel halen.’</p>
<p>‘Ja, zij zullen wel terecht komen,’ antwoordde ik, ‘en gij verdient een marmeren hondje op uw graf! Maar neen, ik bedenk iets anders, ik zal u vroeg of laat in een boek zetten.’</p>
<p>‘Dat meent u niet!’ - zeide zij, bedeesd voor zich ziende en het breede hoofd schuddende. - ‘Och lieve deugd! over mij is niets te zeggen, maar als u over mijne beestjes wilt schrijven, ja, daar zouden boekdeelen van te vullen zijn.’</p>
<p>Ik beloofde dat ik ze gedenken zou.</p>
<p>Daar was zij bijzonder mee ingenomen, en ik verliet haar met het smartelijk gevoel dat een schoon menschenleven, van zooveel toewijding, zoo erbarmelijk was te loor gegaan in de dienstbaarheid van een reeks oude zieke en verminkte, vaak walgelijke dieren, die men met eene beknopte executie het allerbest had kunnen helpen. Het jammerde mij, dat zulk een schat van liefde op geen beter voorwerp was gericht en toegepast geworden. Verbeeld u eens dien rijkdom van onuitputtelijke liefde en geduld uitgestort over een weeshuis, over vondelingen of verwaarloosde kinderen... Wij komen daarvoor nog zooveel liefde te kort!...</p>
<p>Nogmaals verloor ik jufvrouw Floks uit het oog en
<pb n="372"/>
weder waren er verscheidene jaren verloopen, toen ik ergens hoorde spreken van een treurig sterfgeval; want welke dood is schrikkelijker en wordt meer algemeen beklaagd dan die door de watervrees.</p>
<p>Een oude jufvrouw, verhaalde men, die haar leven lang honden en hondjes verpleegd en gekoesterd had, was door een harer pleegkinderen, uit jaloerschheid op een nieuwen beschermeling, gebeten. Daar het slechts een schrampje aan de hand was, had zij verzuimd onmiddellijk geneeskundige hulp in te roepen, en weldra openbaarde zich de wanhopige kwaal met groote heftigheid, en het goedaardigste en zachtmoedigste wezentje moest als een razende, ja als een wild en gevaarlijk dier gedood worden.... Die ongelukkige vrouw was niemand anders dan mijn oude sloof, die haar gansche hart en leven aan den dierdienst gewijd had.</p>
<p>Verbeeld u eens dat over jufvrouw Floks in hare kindsche dagen was geprofeteerd: ‘deze vrouw zal veroordeeld worden om tot in haar ouderdom met honden te leven, aan honden te denken, voor honden te zorgen, honden te bederven en door honden gedood te worden’.... Wij zouden zoo iemand pogen te redden van zulk een hard lot. Hoe is het mogelijk dat men het zichzelf kan kiezen? Ach, hoe menig arm menschenhart, door behoefte aan meer liefde verteerd, heeft zich tot de dierenwereld gewend, om bevrediging bij de kwispelstaartende en likkende lievelingen te zoeken, die het ledig van een eenzaam leven bevolken en het ledig van een teleurgesteld gemoed aanvullen moesten....</p>
<p>De overdreven neiging om niet enkel het dier te be-<pb n="373"/>schermen, maar het te behandelen als of het een mensch ja een afgod ware, komt mij altijd voor eene ziekelijke afdwaling van het gevoel te zijn, eene verspilling van oplettendheden, zorg, arbeid en gevoelens een beter doel waardig - en deze dwaasheid straft zich doorgaans in de voorwerpen der vergoding zelf. De dieren, die te sterk en te fijn gevoed zijn, worden eindelijk ziekelijk en walgelijk, en verontreinigen de atmospheer van hunne weekhartige weldoeners. De vertroeteling schijnt eene ontzettende overprikkeling bij de dieren voort te brengen, die ze voor den mensch en voor hun eigen ras gevaarlijk maakt; en als ik deze bijzonderheid hier mededeel is het, opdat het tot waarschuwing strekke van allen, die, door overdrijving, in plaats van beschermers van dieren, <hi rend="spat">dienaren en slaven van dieren niet alleen, maar verdervers van dieren en menschen</hi> kunnen worden, als zij hun gevoeligheid niet binnen de perken van het gezond verstand weten te houden.</p>
<p>En plaats ik vier hondjes op de hoeken van den denkbeeldigen grafzerk van jufvrouw Floks, ik weet er, bij zulk eene ziekelijke overdrijving, geen ander grafschrift op te zetten, dan dit (hoe strijdig dan ook met het brave diertje van van Alphen)</p>
<lg type="poem">
<l>‘Ondankbaar is ook zelfs de hond.’</l>
</lg>
</div>
<div type="chapter">
<pb n="374"/>
<head rend="h3">Heldenmoed.</head>
<p>Zelfkennis is wel de lastigste en moeilijkste en diepzinnigste van alle studiën, want de bibliotheek, waaruit wij te putten hebben, is, hoe portatief ook, zeer samengesteld en rijk, en wordt gedurig met zeldzame bijdragen aangevuld en uitgebreid. De academie, waar deze kennis verkregen wordt, is de hoogeschool des huiselijken levens, en het ergste is dat zij nog nooit iemand tot doctor of meester, veelmin tot hoogleeraar bevorderd heeft. Waar zoo weinig avancement bestaat, is dan ook weinig liefhebberij, en daar de zaak evenmin lauweren als voordeel belooft, en toch niet geheel gemist kan worden, heeft men haar 't binnenste buiten gekeerd, dat wil zeggen: dat wij onszelven gaan bestudeeren <hi rend="spat">in anderen</hi>, en dat we in plaats van in eigen boezem te tasten, den eersten den besten bij 't hoofd nemen en op den tand voelen. Wij leeren eerst de menschen een weinig kennen, daarna den <hi rend="spat">mensch</hi>, en ten allerlaatste onszelven.</p>
<p>Het is niet vleiend voor ons gevoel, om onze eigen
<pb n="375"/>
fijne huid onder het microscoop in een robbevel te zien veranderen; 't is niet aangenaam te ontdekken, dat er aan elk onzer keurig gesoigneerde hoofdharen toch nog iets onreins kleeft; 't is veel aardiger met een goeden binocle al de acteurs en actrices op het groote theater des levens te begluren en te kritiseeren, en onszelf te vergeten.</p>
<p>En zoo komt het dat zeer weinig menschen weten wat zij kunnen of niet kunnen doen, wat zij durven of niet durven ondernemen, ja, ik zou haast gelooven dat wij onszelven op geen punt minder juist taxeeren dan op het stuk van onze kloekmoedigheid.</p>
<p>Als ik mij niet bedrieg, heeft de graaf de Ségur, in zijne beschrijving van den noodlottigen veldtocht van het groote leger, gezegd: ‘dat hij de dapperste was, die 't best zijn vrees wist te overwinnen.’ Hij schijnt dus te veronderstellen dat wij allen, om tot eene uitwendige overwinning te komen, eerst een inwendigen kamp hebben te voeren, die natuurlijk bij den een grooter en langduriger zal zijn dan voor den ander.</p>
<p>Wij hebben van nature een afkeer van alles wat ons welzijn belaagt, wat ons dreigt te kwetsen of te benadeelen; - de zucht tot zelfbehoud maakt dat we ons verweren tegen elk gevaar. Maar niemand kan van te voren zeggen, hoelang hij het vol zal houden, of hoe hoog de spanning van onzen moed zal stijgen, als de nood dringt en ons tot daden roept, die wij bij koel overleg voor onmogelijk verklaard zouden hebben, en die ver buiten ons vermogen schenen te vallen. Toch komt het mij voor, dat die daden, door de wanhoop ingegeven, geenszins voor bewijzen van onzen moed
<pb n="376"/>
kunnen gelden. Integendeel, de ware heldenmoed ligt, naar mijne overtuiging, in de vrije daad en den kalmen wil, in het vast en onwankelbaar besluit. Vandaar dat de meeste hooggeroemde heldendaden mij zeer verdacht voorkomen, en het zou bij een diepere analyse van de karakters en de omstandigheden wel eens kunnen blijken, dat ze veel meer door de inspiratie van de vrees, dan onder de aanblazing van de heldhaftigheid zijn volbracht.</p>
<p>Ik heb ervaren krijgslieden, die van den meest zachtmoedigen en menschlievenden aard waren, de verzekering hooren geven, dat het rumoer van den oorlog, als het op een treffen aankwam, hen tot geheel andere wezens maakte, die als aan den dood gewijd op den vijand inhieuwen, even onverschillig alsof ze zich door graanhalmen heensloegen, om meester van de positie te blijven; zij verkeerden als in een koortsachtige overspanning en handelden als in een roes van opgewondenheid, die te sterker werd naarmate de gevaren grooter, de kansen hachelijker werden. Wie kan zeggen, waartoe niet elk dezer tot het uiterste overprikkelde gemoederen in staat zal zijn, als het er op aankomt zijn bestaan of zijn terrein te verdedigen; als de mensch slechts heeft te kiezen tusschen verslagen te worden of te verslaan, dan beproeft hij natuurlijk het laatste.</p>
<p>Maar hoe geheel anders is de gemoedsgesteldheid van een held als kapitein Boyton, die, om de gepastheid van zijn reddingstoestel te beproeven en te bewijzen, koelbloedig zich aan de ongenade der golven prijsgeeft; die, op zijn rug drijvende, met zijn roeispaan gewapend, het onmetelijk heir der baren trotseert, den afgrond
<pb n="377"/>
verachtend, waarover hij zich heen laat glijden met het kleine zeil op zijne voeten, als dreef hij op een glasplaat. Kent die man de vrees niet? Is zijn leven hem niets waard?</p>
<p>Er zijn nog andere drijfveeren, die den zwakken mensch kracht bijzetten en hoog boven zijn zelfzuchtig jagen naar eigen behoud verheffen. Het is in die groote zielen, die door groote beginselen en groote motieven bewogen worden, dat wij den waren heldenmoed aantreffen. Mr. Boyton spreidt een macht van kalme vastberadenheid ten toon, die op ongemeene geestkracht wijst; want zijn tocht over het kanaal was lang voorbereid en was ook niet in een enkel uur te volbrengen - hij duurde 15 uren lang. Hij aanvaardt die taak vrijwillig, na nauwkeurig overleg en vaste berekening van zijn kracht en zijne hulpmiddelen. Geen van de gevaren, die hem dreigen, is hem onbekend; hij overziet en kent al de bezwaren aan zijne onderneming verbonden, en nogtans werpt hij zich met zijn reddingskleed of toestel in den oceaan. Bovenal heeft mij zijn tweede tocht over den oceaan getroffen. Kon men bij zijn eerste reis nog meenen: hij weet niet wat hij begint, hij weegt niet ten volle de gevaren - bij zijn tweede reis is hij bewonderenswaardig groot. Ik weet nauwelijks een voorbeeld van zoo onversaagde heldhaftigheid. De equilibrist, die zijn koord spant boven watervallen en steden, wordt misschien door den honger gedreven; hij moet altijd wat nieuws en altijd iets sterkers vertoonen; maar Boyton wint er niets bij dan dat hij zijn uitvinding bewijst, en het is het edele martelaarschap van het genie, het geloof van den uitvinder, dat hem die kracht geeft.</p>
<pb n="378"/>
<p>Niet volkomen zoo treffend, maar toch ook zeer verheven in hare soort, is de moed der luchtreizigers bij de altoos nog zoo onvolledige macht over het voertuig in de lucht, maar beiden vormen hoogst merkwaardige klassen van helden, die de perken van ons menschelijk bestaan trachten te vergrooten. Boyton wil de wateren, de balonreiziger de lucht veroveren. Eerbiedwaardig is beider moed, die den loggen mensch een poging doet wagen om den vasten grond te verlaten en zich toe te vertrouwen aan de bruisende baren in een gutta-percha gewaad, of met den zijden gashouder zich naar hooger luchten te verheffen. Geen mislukkingen schrikken de koene reizigers af, en met een onwankelbaar geloof aan hun doel dringen en streven zij met een ijzeren wil altijd weer van voren af aan vooruit.</p>
<p>Diezelfde onbezweken wilskracht treft ons ook in die manmoedige reeks van Noordpoolvaarders, die met de hardnekkigste volharding altijd weer den kamp met de ontzagwekkende ijsbergen ondernemen in de meest onherbergzame oorden.</p>
<p>Neen, zoolang deze aarde nog zonen voortbrengt zooals Boyton, en wakkere luchtreizigers als Tissansandier, Sivel en Spinelli; zoolang als er jaar op jaar nog bemanning voor Noordpool-expedities te vinden is, willen wij nog niet aan de menschheid vertsagen. Er zit nog merg en pit in het ras.</p>
<p>Niemand vreeze dan ook dat, wanneer de oorlog eens afgeschaft zou worden, er geen helden meer zouden zijn. Neen, dat geslacht zal niet te loor gaan, zoolang er wat te worstelen en te overwinnen zal blijven voor menschen. Mochten de helden in de wetenschap toch weldra de hel-<pb n="379"/>den van het zwaard verdringen! De oorlog zal steeds minder heroïek worden bij het vooruitgaan der verwoestingsmiddelen, en als het nu toch zonneklaar blijkt, dat het wederzijds maar om vernielen te doen is, dan zal men ten laatste de legers wel thuis kunnen laten en alleen de vernielingswerktuigen in het veld brengen, om op een gegeven oogenblik tegen elkander te ontploffen. Dan kan dat rijk de overwinning behalen, dat de beste werktuigen zal geleverd hebben, door b.v. een rots te laten springen of een berg of landengte te doorboren, die den handelsweg tusschen twee volken belemmerde. O, hoeveel armen en beenen zouden heel blijven, hoeveel stroomen van tranen en van bloed gespaard worden!...</p>
<p>De moed van een legerbende kan echter ook zijne verhevenheid hebben, zooals bijv. die van Leonidas bij de Thermopylen; maar hooger staat de moed van een Socrates, van een Columbus, van een Galileï, van een Luther, den moed om een geheele wereld te trotseeren met eene gedachte; de duisternis te bekampen met een lichtstraal uit een heldenziel; de gansche trage menschheid vooruit te drijven met de kracht van een idee, gestaald tot onwrikbare overtuiging; alleen te staan met eene waarheid, die de gansche wereld loochent en toch niet van zich werpen kan, sedert die ééne dappere haar die pijl in het hart slingerde.</p>
<p>Onze eeuw moge, bij de veiligheid voor onzen persoon en de onschendbaarheid van ons bezit, van het hedendaagsch geslacht minder kloekheid eischen tegenover ruw geweld en stoffelijke gevaren, bij den strijd der beginselen, die nog steeds in heftigheid schijnt te zullen toenemen, wordt telkens meer van onzen moed gevergd.
<pb n="380"/>
De zedelijke kamp onzer dagen is geheel principieel; het is een reusachtige arbeid van den menschelijken geest om tot zijn beginsel terug te keeren, zijn oorsprong en uitgangspunt te ontdekken, en tevens de hoogte te meten van den berg, dien hij zal moeten beklimmen, en welks top zich nog in ondoordringbare nevelen verbergt.</p>
<p>Wij ontwaken nauwelijks uit den rozendroom derkindsheid, of wij ontdekken dat wij ons in een onmetelijk legerkamp bevinden, dat wij deel uitmaken van een korps dat zich kenmerkt door een eigen uniform en door eigenaardige wapenen; en eer wij recht begrijpen waar het eigenlijk om te doen is, zijn wij medegevoerd in den strijd en hebben wij te kampen om ons plekje te behouden en een standpunt te bereiken, van waar wij althans een klein deel van het slagveld kunnen overzien om ons rekenschap te geven van hetgeen er rondom ons heen voorvalt en tot bewustheid te komen van het aandeel, dat wij hier hebben te nemen, en de rol, die wij ons zien opge dragen. Op moed, op zedelijke kloekzinnigheid komt het aan in onze dagen, op zelfstandigheid van opinie en vastberadenheid van overtuiging, zullen wij niet aanhoudend door allen wind bewogen worden; want terwijl wij trachten ijverig onzen tijd te dienen, moeten wij wel zorgdragen geen slaven van den tijdgeest te worden.</p>
<p>En hiertoe behoort meer heldhaftigheid, dan men wel denken zou.</p>
<p>Het is een verheven heroïsme, om met zijne opinie alleen te durven staan en kalm te volharden bij een welgegronde overtuiging, al zegt heel de oppervlakkige wereld dat gij ongelijk hebt; maar als gij weet
<pb n="381"/>
dat uw toestel goed is en proef houdt, stort u dan gerust in de baren, al is er desnoods geen tweede die u durft volgen - dat is de echte heldenmoed.</p>
<p>De wortel van dezen krachtigen wondervollen boom verbergt zich in de geheimzinnige diepte van het gemoed, waar hij aan de nasporingen des menschen ontsnapt. Deze ongepeilde diepte, waaruit onze verhevenste aspiratiën opwellen, heet geloof, en is een vaste grond voor de dingen die nog niet gezien worden.</p>
<p>Op dien onzichtbaren bodem rusten alle heroïsche daden - in deze verborgen diepte van ons wezen ontspringt de ware heldenmoed - het is een persoonlijk bezit, meer een daad dan een hoedanigheid - het is dat beginsel, dat den mensch voert op de grens van een andere wereld vol onuitputtelijke krachten, op de grens waar het eindige en oneindige in elkander grijpen, waar vergankelijke en onvergankelijke dingen zich ontmoeten, het tijdelijke in het eeuwige versmelt. Daar liggen de bronnen van alle groote gedachten, die tot groote daden voerden, bronnen die tot beken, beken die tot trotsche stroomen opzwellen en het aardrijk omarmen, om nieuw leven in het rond te verspreiden.</p>
<p>Geloof noem ik het, aan de onbegrensde ontwikkelingsbaan der menschheid, als ik den luchtreiziger in zijn zijden gashouder zie opvaren naar hooger luchten. Geloof noem ik het aan de bestemming van den mensch om zijne heerschappij over de elementen uit te strekken, als Boyton zijn gutta-percha hulsel aangordt en zich toevertrouwt aan de machtige wateren. Geloof noem ik het, aan de overwinning die door den mensch moet behaald worden op alles wat zijne gemeenschapsoefening
<pb n="382"/>
op de oppervlakte der aarde belemmert, als vloot op vloot den weg gaat zoeken langs de uiterste grens van de bewoonbare streken.</p>
<p>Door dat geloof hebben onze tijdgenooten de landengte van Suez en den weg door den Mont-Cenis gegraven - door dat geloof zal de Zuiderzee drooggemaakt worden - ja zelfs de vreeselijke Sahara zal niet altijd aan den mensch weerstaan. Maar het woord der aloude profeten wordt eens ook ginds in Afrika vervuld: dat de woestijn met water zal besproeid worden, om te bloeien als een lusthof.</p>
<p>Ziedaar enkele van de groote heldenfeiten, die op de echte heroën wachten. Wellicht beleven wij het nog dat onze natie een niewe provincie aan de Zuiderzee ontwoekert en dat de heldhaftige Garibaldi zijne kloeke daden bekroont met de schoonste verovering, als hij den Tiber bedwingt en de moerassen der Campagna in vruchtbare landouwen herschept. En nog twijfelt men aan die kracht, die tot den berg zegt: word in de zee geworpen. De bewoners der aarde zijn zich op verre na nog niet bewust, waartoe zij geroepen en in staat zijn; maar elke eeuw zal de taak der menschheid toelichten en hare heerlijke en onuitputtelijke krachten ontboeien en hare bestemming onthullen, om de goddelijke gedachte in zichzelf tot bewustheid en door en in de natuur tot werkelijkheid te maken.</p>
</div>
<cf><div type="chapter">
<pb n="383"/>
<p><hi rend="spat">INHOUD</hi>.</p>
<p><table>
<row>
<cell><hi rend="sc">wat is het leven</hi>?</cell>
<cell>Blz. 1</cell>
</row>
<row>
<cell><hi rend="sc">het doel des levens</hi></cell>
<cell>9</cell>
</row>
<row>
<cell><hi rend="sc">het kind</hi></cell>
<cell>15</cell>
</row>
<row>
<cell><hi rend="sc">de jeugd</hi></cell>
<cell>25</cell>
</row>
<row>
<cell><hi rend="sc">rijpe leeftijd</hi></cell>
<cell>33</cell>
</row>
<row>
<cell><hi rend="sc">de oude vrouw</hi></cell>
<cell>41</cell>
</row>
<row>
<cell><hi rend="sc">traagheid</hi></cell>
<cell>45</cell>
</row>
<row>
<cell><hi rend="sc">ijver</hi></cell>
<cell>51</cell>
</row>
<row>
<cell><hi rend="sc">onbescheidenheid</hi></cell>
<cell>54</cell>
</row>
<row>
<cell><hi rend="sc">onpartijdigheid</hi></cell>
<cell>61</cell>
</row>
<row>
<cell><hi rend="sc">aan zee</hi></cell>
<cell>65</cell>
</row>
<row>
<cell><hi rend="sc">oude en nieuwe vrienden</hi></cell>
<cell>77</cell>
</row>
<row>
<cell><hi rend="sc">eeuwig leven</hi></cell>
<cell>83</cell>
</row>
<row>
<cell><hi rend="sc">genoegen</hi></cell>
<cell>88</cell>
</row>
<row>
<cell><hi rend="sc">waterbellen</hi></cell>
<cell>97</cell>
</row>
<row>
<cell><hi rend="sc">uit den mond der jonge kinderen</hi></cell>
<cell>114</cell>
</row>
<row>
<cell><hi rend="sc">gebreken</hi></cell>
<cell>119</cell>
</row>
<row>
<cell><hi rend="sc">edelmoedigheid</hi></cell>
<cell>123</cell>
</row>
<row>
<cell><hi rend="sc">op de bank in het plantsoen</hi></cell>
<cell>129</cell>
</row>
<row>
<cell><hi rend="sc">zondag</hi></cell>
<cell>149</cell>
</row>
</table>
<pb n="384"/>
<table>
<row>
<cell><hi rend="sc">uitgeknipt</hi></cell>
<cell>159</cell>
</row>
<row>
<cell><hi rend="sc">het visioen van den kranke</hi></cell>
<cell>161</cell>
</row>
<row>
<cell><hi rend="sc">opgaan tot het feest</hi></cell>
<cell>177</cell>
</row>
<row>
<cell><hi rend="sc">vorstenschool en volksopvoeding</hi></cell>
<cell>193</cell>
</row>
<row>
<cell><hi rend="sc">aangenomen</hi></cell>
<cell>238</cell>
</row>
<row>
<cell><hi rend="sc">eene verwaarloosde</hi></cell>
<cell>255</cell>
</row>
<row>
<cell><hi rend="sc">eene brandende kwestie</hi></cell>
<cell>257</cell>
</row>
<row>
<cell><hi rend="sc">de kunst en het leven</hi></cell>
<cell>277</cell>
</row>
<row>
<cell><hi rend="sc">arthur grottgers protest tegen den oorlog</hi></cell>
<cell>289</cell>
</row>
<row>
<cell><hi rend="sc">de bloemen der armen</hi></cell>
<cell>311</cell>
</row>
<row>
<cell><hi rend="sc">een fatsoenlijk man beweldadigd</hi></cell>
<cell>321</cell>
</row>
<row>
<cell><hi rend="sc">versche paarden voor den ouden wagen, (de multapatior beweging)</hi></cell>
<cell>341</cell>
</row>
<row>
<cell><hi rend="sc">de jufvrouw met de vier hondjes</hi></cell>
<cell>357</cell>
</row>
<row>
<cell><hi rend="sc">heldenmoed</hi></cell>
<cell>374</cell>
</row>
</table></p>
</div></cf>
</body>
</text>
</TEI.2>
