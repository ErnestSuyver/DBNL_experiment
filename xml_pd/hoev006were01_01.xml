<?xml version="1.0" encoding="UTF-8"?>
<!DOCTYPE TEI.2 PUBLIC "-//DBNL//DTD TEI.2 XML//NL" "https://www.dbnl.org/xml/dtd/teixlite.dtd">
<TEI.2>
    <teiHeader>
        <fileDesc>
            <titleStmt>
                <title type="main">De wereld in 't klein</title>
                <author>Adriaan Hendrik van der Hoeve</author>
              </titleStmt>
            <editionStmt>
                <p>GEBRUIKT EXEMPLAAR</p>
                <p>exemplaar universiteitsbibliotheek Leiden, signatuur: 1213 F 36</p>
                <p>&nbsp;</p>
                <p>ALGEMENE OPMERKINGEN</p>
                <p>Dit bestand biedt, behoudens een aantal hierna te noemen ingrepen, een
                    diplomatische weergave van <hi rend="i">De wereld in 't klein</hi> van Adriaan Hendrik van der Hoeve in de tweede druk uit 1857. De eerste druk is uit 1853.</p>
                <p>&nbsp;</p>
                <p>REDACTIONELE INGREPEN</p>
                <p>Het werk bestaat uit twee delen, het begin van het tweede deel is echter in het origineel niet aangegeven. De inhoudsopgave geeft aan dat het tweede deel vóór hoofdstuk 22 op p. 241 begint, daar is de kop ‘Tweede deel’ tussen vierkante haken toegevoegd. Ook de kop ‘Eerste deel’ is tussen vierkante haken toegevoegd.</p>
                <p>&nbsp;</p>
                <p>Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (p. II en IV) zijn niet opgenomen in de lopende tekst.</p>
                <p>&nbsp;</p>
                  <p><hi rend="b">[pagina <hi rend="i">I</hi>]</hi></p>
                <p><hi rend="spat">DE WERELD IN 'T KLEIN</hi>.</p>
                <p>&nbsp;</p>
                <p>I.</p>
                <p>&nbsp;</p>
                <p><hi rend="b">[pagina <hi rend="i">III</hi>]</hi></p>
                <p><hi rend="sc">de</hi> WERELD IN 'T KLEIN, <hi rend="sc">door</hi> <hi rend="spat">A.H. VAN DER HOEVE</hi>, <hi rend="sc">predikant te keppel</hi>.</p>
                <p>&nbsp;</p>
                <p><hi rend="spat">TWEEDE DRUK</hi>.</p>
                <p>&nbsp;</p>
                <p><hi rend="i">Met twee Platen</hi>.</p>
                <p>&nbsp;</p>
                <p><hi rend="spat">TE AMSTERDAM, BIJ</hi></p>
                <p><hi rend="spat">J.H. GEBHARD</hi> &amp; C<hi rend="sup">o</hi>.</p>
                <p>&nbsp;</p>
                <p><hi rend="b">[pagina <hi rend="i">XI</hi>]</hi></p>
                <p><hi rend="spat">INHOUD</hi> <hi rend="sc">van het</hi> <hi rend="spat">EERSTE DEEL</hi>.</p>
                <p><table>
                    <row>
                        <cell/>
                        <cell>Bladz.</cell>
                    </row>
                    <row>
                        <cell><hi rend="sc">inleiding, die u brengt in een dorp, dat zijn geschiedenis heeft</hi>.</cell>
                        <cell>1.</cell>
                    </row>
                    <row>
                        <cell>EERSTE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">een bezoeker van heidendaal, die zich bekend maakt en beoordeeld wordt</hi>.</cell>
                        <cell>9.</cell>
                    </row>
                    <row>
                        <cell>TWEEDE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">op landlust</hi>.</cell>
                        <cell>17.</cell>
                    </row>
                    <row>
                        <cell>DERDE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">een wolkje aan den helderen hemel</hi>.</cell>
                        <cell>32.</cell>
                    </row>
                    <row>
                        <cell>VIERDE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">een paar philosophen zoo als er wel meer zijn</hi>.</cell>
                        <cell>42.</cell>
                    </row>
                    <row>
                        <cell>VIJFDE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">gevoel en verstand</hi>.</cell>
                        <cell>53.</cell>
                    </row>
                    <row>
                        <cell>ZESDE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">een blik binnens en buitens huis</hi>.</cell>
                        <cell>65.</cell>
                    </row>
                    <row>
                        <cell>ZEVENDE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">een avond bij de familie zeeltink doorgebragt</hi>.</cell>
                        <cell>77.</cell>
                    </row>
                    <row>
                        <cell>ACHTSTE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">er wordt geoordeeld en beoordeeld</hi>.</cell>
                        <cell>85.</cell>
                    </row>
                </table></p>
                <p>&nbsp;</p>
                <p><hi rend="b">[pagina <hi rend="i">XII</hi>]</hi></p>
                <p><table>
                    <row>
                        <cell>NEGENDE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">hoe men wèl doet</hi>?</cell>
                        <cell>100.</cell>
                    </row>
                    <row>
                        <cell>TIENDE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">herinnering en teleurstelling</hi>.</cell>
                        <cell>115.</cell>
                    </row>
                    <row>
                        <cell>ELFDE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">hoe rijkhold zijn verjaardag vierde</hi>.</cell>
                        <cell>127.</cell>
                    </row>
                    <row>
                        <cell>TWAALFDE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">een zeker iemand in een strik gevangen en een ander tot nadenken gebragt</hi>.</cell>
                        <cell>140.</cell>
                    </row>
                    <row>
                        <cell>DERTIENDE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">na de preek</hi>.</cell>
                        <cell>144.</cell>
                    </row>
                    <row>
                        <cell>VEERTIENDE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">aanteekeningen van rijkhold</hi>.</cell>
                        <cell>151.</cell>
                    </row>
                    <row>
                        <cell>VIJFTIENDE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">een strijd niet zonder voordeel gevoerd</hi>.</cell>
                        <cell>158.</cell>
                    </row>
                    <row>
                        <cell>ZESTIENDE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">een nacht in de pastorij</hi>.</cell>
                        <cell>172.</cell>
                    </row>
                    <row>
                        <cell>ZEVENTIENDE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">aan een sterfbed</hi>.</cell>
                        <cell>185.</cell>
                    </row>
                    <row>
                        <cell>ACHTTIENDE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">verrassing</hi>.</cell>
                        <cell>196.</cell>
                    </row>
                    <row>
                        <cell>NEGENTIENDE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">een verschil van gevoelen, door een ongeval toegelicht</hi>.</cell>
                        <cell>205.</cell>
                    </row>
                    <row>
                        <cell>TWINTIGSTE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">hoe men het belang van mevrouw torlet zoekt te behartigen</hi>.</cell>
                        <cell>222.</cell>
                    </row>
                    <row>
                        <cell>EEN EN TWINTIGSTE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">uit het eene sterphuis in het andere</hi>.</cell>
                        <cell>233.</cell>
                    </row>
                </table></p>
                <p>&nbsp;</p>
                <p><hi rend="b">[pagina <hi rend="i">XIII</hi>]</hi></p>
                <p><hi rend="spat">INHOUD</hi> <hi rend="sc">van het</hi> <hi rend="spat">TWEEDE DEEL</hi>.</p>
                <p><table>
                    <row>
                        <cell>TWEE EN TWINTIGSTE HOOFDSTUK.</cell>
                        <cell>Bladz.</cell>
                    </row>
                    <row>
                        <cell><hi rend="sc">vervolg</hi>.</cell>
                        <cell>241.</cell>
                    </row>
                    <row>
                        <cell>DRIE EN TWINTIGSTE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">liep en leed</hi>.</cell>
                        <cell>253.</cell>
                    </row>
                    <row>
                        <cell>VIER EN TWINTIGSTE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">een nieuw voorstel en een nieuw beroep</hi>.</cell>
                        <cell>270.</cell>
                    </row>
                    <row>
                        <cell>VIJF EN TWINTIGSTE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">verschillende indrukken door verschillende voorvallen en zaken te weeg gebragt</hi>.</cell>
                        <cell>284.</cell>
                    </row>
                    <row>
                        <cell>ZES EN TWINTIGSTE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">een lasteraar in zijne eigene strikken gevangen</hi>.</cell>
                        <cell>298.</cell>
                    </row>
                    <row>
                        <cell>ZEVEN EN TWINTIGSTE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">de nieuwe predikant</hi>.</cell>
                        <cell>309.</cell>
                    </row>
                    <row>
                        <cell>ACHT EN TWINTIGSTE HOOEDSTUK.</cell>
                        <cell/>
                    </row>
                    <row>
                        <cell><hi rend="sc">eene schrede verder</hi>.</cell>
                        <cell>323.</cell>
                    </row>
                </table></p>
                <p>&nbsp;</p>
                <p><hi rend="b">[pagina <hi rend="i">XIV</hi>]</hi></p>
                <p><table>
                    <row>
                        <cell>NEGEN EN TWINTIGSTE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">twee heeren en eene dame, die er inloopen</hi>.</cell>
                        <cell>339.</cell>
                    </row>
                    <row>
                        <cell>DERTIGSTE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">blikken in het hart en in het verborgene</hi>.</cell>
                        <cell>350.</cell>
                    </row>
                    <row>
                        <cell>EEN EN DERTIGSTE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">waarin een gesprek vervolgd, een brief ontvangen wordt en iemand afscheid neemt</hi>.</cell>
                        <cell>362.</cell>
                    </row>
                    <row>
                        <cell>TWEE EN DERTIGSTE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">middagglans en avondduister</hi>.</cell>
                        <cell>373.</cell>
                    </row>
                    <row>
                        <cell>DRIE EN DERTIGSTE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">de beproefden</hi>.</cell>
                        <cell>388.</cell>
                    </row>
                    <row>
                        <cell>VIER EN DERTIGSTE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">waarin de lezer meer aangenaams dan onaangenaams ontmoet</hi>.</cell>
                        <cell>404.</cell>
                    </row>
                    <row>
                        <cell>VIJF EN DERTIGTE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">de hand der voorzienigheid</hi>.</cell>
                        <cell>418.</cell>
                    </row>
                    <row>
                        <cell>ZES EN DERTIGSTE HOOFDSTUK.</cell>
                        <cell/>
                    </row>
                    <row>
                        <cell><hi rend="sc">waarin aan de geschiedenis een einde gemaakt wordt</hi>.</cell>
                        <cell>433.</cell>
                    </row>
                </table></p>
                <p>&nbsp;</p>
            </editionStmt>
            <publicationStmt>
                <availability>
                    <p>2010 dbnl</p>
                    <p>&nbsp;</p>
                </availability>
                <idno>hoev006were01_01</idno>
            </publicationStmt>
            <notesStmt>
                <note>unicode</note>
            </notesStmt>
            <sourceDesc>
                <p>Adriaan Hendrik van der Hoeve, <hi rend="i">De wereld in 't klein</hi>. J.H. Gebhard &amp; C<hi rend="sup">o</hi>., Amsterdam z.j. [1857] (tweede druk)</p>
                <p>&nbsp;</p>
            </sourceDesc>
        </fileDesc>
        <encodingDesc>
            <p>DBNL-TEI 1</p>
        </encodingDesc>
        <revisionDesc>
            <change>
                <date>2010-02-19</date>
                <respStmt>
                    <name>CB</name>
                </respStmt>
                <item>colofon toegevoegd</item>
            </change>
        </revisionDesc>
    </teiHeader>
    <text>
          <body>
<div type="chapter">
<pb n="t.o. III"/>
    <head rend="h2">[Eerste deel]</head>
<figure>
<p><xptr to="hoev006were01ill01.gif"/></p>
<figDesc>En op den drempel der woning bleef hy nog even eerbiedig staan, toen de grijsaard met gevouwen handen sprak ‘Ik heb nooit gezien den regtvaardige verlaten noch zijn zaad zoekende brood Amen.’<lb/>
<hi rend="i">van der Hoeve, de Wereld in 't Klein</hi></figDesc>
</figure>
<div type="section">
<pb n="V"/>
<head rend="h3">Een woord aan den lezer.</head>
<p><hi rend="i">Gij ontvangt hier, geachte Lezer, van den Schrijver een boek, waarmede hij nut hoopt te stichten voor de zaak van evangelische waarheid en christelijk leven. Mogt hij daarin niet ongelukkig geslaagd zijn!</hi></p>
<p><hi rend="i">Het middel daartoe door hem gekozen was eene poging om den christen in eenige opzigten voor te stellen, niet alleen zoo als hij zijn</hi> moet, <hi rend="i">maar ook zoo als hij zijn</hi> kan, <hi rend="i">den christen, geen bijzondere partij toegedaan, en daarom boven alle partijen staande. Dien christen moest men in verschillende levensomstandigheden, onder verschillende menschen waarnemen, in het huiselijk, kerkelijk, maatschappelijk leven aanschouwen kunnen, en in den strijd gewikkeld zien, dien de miskenning der waarheid en het leven in de wereld zoo vaak aanbiedt. De Schrijver koos daartoe den vorm, dien Ge in dit werk zult aantreffen</hi>.</p>
<p><hi rend="i">Was het zijn verlangen, om met zijn</hi> Wereld in 't klein <hi rend="i">in uren van ontspanning u niet onaangenaam bezig te houden, hij ontveinst het niet, dat een hooger doel - nuttig te kunnen zijn - hem daarbij telkens voor oogen stond</hi>.
<pb n="VI"/>
<hi rend="i">Daarom koestert hij bescheiden den wensch, dat zijn werk zoowel in leeskringen toegang zal vinden, als in het christelijk gezin als huisboek geene geheel onwaardige plaats moge bekleeden</hi>.</p>
<p><hi rend="i">Scheen zijne poging hem eerst vermetel toe, als hij het oog sloeg op wat er reeds over christelijk geloof en christelijk leven door mannen en vrouwen van groot talent in verschillenden vorm geschreven is, in de gedachte, dat de schat zoo rijk, de bron zoo onuitputtelijk is, en da zaak, die ons het dierbaarste moet zijn, zoovele punten van beschouwing aanbiedt, vond hij vrijmoedigheid om die poging te wagen</hi>.</p>
<p><hi rend="i">Hoopt hij sympathie te vinden, hij verwacht ook legenspraak. Het eerste zal hem verblijden, het laatste zal hem niet mishagen, als het tot teregtwijzing dient, en nader brengt aan de kennis der waarheid en het licht des Evangelies</hi>.</p>
<p>&nbsp;</p>
<p><hi rend="sc">de schrijver</hi>.</p>
</div></div>
<div type="chapter">
<pb n="VII"/>
<head rend="h3">Aan den uitgever.</head>
<p>Waarde Vriend!</p>
<p>&nbsp;</p>
<p><hi rend="i">Gij vraagt mij: ‘En zult gij nu het boek in zijn nieuw kleed maar zóó de wereld inzenden, zonder een enkel woord er bij te voegen?’ Voorzeker niet! Nog meer: ik wensch dat ge dezen brief in plaats van een voorberigt voor het boek laat drukken, omdat ik in een anderen vorm niet zoo goed kan zeggen wat mij op het hart ligt, en ge mij daardoor tevens van de verpligting ontheft, om buiten dezen brief ook nog een ‘woord vooraf’ te schrijven</hi>.</p>
<p><hi rend="i">Ik kan aan de geschiedenis van dat boek niet denken, zonder dat er hoogst aangename herinneringen bij mij oprijzen. Wie heeft niet zijn ‘verleden,’ waar hij met genoegen op terugziet? Nog staan ze mij levendig voor den geest de genotvolle oogenblikken, die ik in den kring der uwen mogt doorbrengen, de reeks van gesprekken, de voor ons beide leerzame wisseling van gedachten</hi>.</p>
<p><hi rend="i">Hoe spoedig, vriend! leerden we elkaêr verstaan; hoe aangenaam was het in elkander dezelfde geestesrigting te ontdekken en te ontwaren, dat we niet verschilden in godsdienstige denkwijs en christelijke begrippen. Hoevele aangename, onvergetelijke oogenblikken mogt ik met u doorbrengen, als we daar met elkander spraken over den geest van het Evangelie en den invloed der evangelische waarheid</hi>
<pb n="VIII"/>
<hi rend="i">op het christelijk leven. Hoe regt goed vonden we ons gestemd, als we boven elke partij en rigting ons trachtten te verheffen en tot die waarheden zochten door te dringen, die, op het praktisch leven toegepast, het meest bevorderlijk kunnen zijn tot het waar geluk van den mensch. En wat al onderwerpen, geheel of gedeeltelijk daarmede verwant, werden er door ons besproken, terwijl de tijd ons meestal te kort viel, dien we in elkanders nabijheid vermogten te slijten</hi>.</p>
<p><hi rend="i">Het is nu aan die gesprekken, dat mijn</hi> ‘Wereld in 't klein’, <hi rend="i">grootendeels zijn oorsprong te danken heeft. De evangelische waarheid, toegepast op het christelijk leven, moest het onderwerp zijn. Aanschouwelijk moest het worden voorgesteld en in den christen, zoo als hij zijn moet en kan worden, aangetoond. De vorm was spoedig gekozen; hij moest de drager der denkbeelden zijn en aan het onderwerp ondergeschikt blijven, niet het laatste aan den eersten opgeofferd worden</hi>.</p>
<p><hi rend="i">Zoo kwam het boek in de wereld, en ik behoef het niet te ontveinzen, dat zijn goede ontvangst bij het publiek mij eene streelende gewaarwording was. Met warmte deeldet gij in mijn genoegen en te zamen verheugden wij ons, toen het werk in de meeste onzer vaderlandsche Tijdschriften - zelfs van verschillende rigting en kleur - met aanbeveling werd aangekondigd</hi>.</p>
<p><hi rend="i">Wat ik echter niet durfde te verwachten, is gebeurd: een tweede druk van het boek werd door u noodig geacht. Dat gij het in kleiner formaat en compresser druk liet verschijnen, daarvoor dank ik u, omdat gij het op die wijze voor minderen prijs algemeener verkrijgbaar stelt. Het was uw doel, om het in dit nieuw gewaad voor ruimeren kring toegankelijk te maken en niets zal mij aange</hi>-<pb n="IX"/><hi rend="i">namer zijn, dan dat die poging gelukken moge tot bevordering van het christelijk leven onder velen</hi>.</p>
<p><hi rend="i">Er zijn bijna vier jaren verloopen, sedert de eerste uitgave en ik meen, dat uw vraag, waar ik in den aanvang van dezen brief van sprak, ook ten doel heeft: zult ge ook melding maken van wat er in dien tusschentijd is gebeurd en in betrekking staat tot uw boek? Wij waren het met elkander eens, om hier en daar, waar het noodig was, eene enkele verandering -- die ik hoop, dat verbetering zal zijn - te maken, doch overigens het werk in zijn geheel te laten</hi>.</p>
<p><hi rend="i">Had ik een wetenschappelijk boek geschreven, ik zou niet stilzwijgend hebben mogen voorbijgaan, wat er op het theologisch gebied in dien tusschentijd is gewerkt, verwerkt; - ik had het oog moeten vestigen op den strijd, die gevoerd is, de schermutselingen, die hebben plaats gehad. Doch ik gaf resultaten van eigen onderzoek en nadenken, - resultaten van wat wij te zamen bespraken - en die toegepast op het christelijk leven en die toegankelijk gemaakt voor het christelijk gezin. Ik wensch niets liever dan door de wetenschap voorgelicht te worden, maar tot hiertoe heeft zij in mijne christelijke begrippen, wat hare praktische toepassing op het christelijk leven betreft, geene verandering gemaakt</hi>.</p>
<p>‘<hi rend="i">En boeken als:</hi> de Dageraad,’ <hi rend="i">en de daarmeê verwante verschijnselen, zult ge daarvan geen melding maken, nu zich hiertoe de gelegenheid aanbiedt?’ heeft men mij gevraagd. Ik geloof niet, mijn vriend, dat het noodzakelijk is of vrucht zou opleveren, om oude kost, in nieuwe schalen opgedischt, op nieuw in zijn ware gehalte te doen kennen. Enkelen mogen zich een oogenblik door mystificatiën en onbekookte redeneringen laten overrompelen, wees verzekerd, het</hi>
<pb n="X"/>
<hi rend="i">gezond verstand zal zijne regten hernemen en de meesten zullen spoediger dan sommigen welligt meenen, aan den smaad en spottoon, die hier en daar zelfs de verheven zedeleer van Christus durft aanranden, den boom herkennen en den grond waarin hij geplant is</hi>.</p>
<p><hi rend="i">Neen, dan moesten er krachtiger wapenen worden aangewend, om den waren christen in zijn geloof te schokken. En waar dat geloof op redelijke gronden steunt, daar laat het zich niet verontrusten door woelingen van het on- en bijgeloof, van partijzucht of sektengeest.... doch ik spreek u van bekende zaken, die ik voor u niet behoef te ontwikkelen</hi>.</p>
<p><hi rend="i">Ik weet, dat ik in een brief, door u uit te geven, geen melding mag maken van de zorg, die gij aan de uitgave van mijn boek besteed hebt; doch ik mag mij zelven wel geluk wenschen met den gelukkigen inval van u, om het</hi> 2<hi rend="sup">de</hi> <hi rend="i">deeltje van deze tweede uitgave, met zulk een karakteristiek plaatje te versieren. Het drukt inderdaad eene mijner hoofdbedoelingen uit bij het schrijven van het boek: hoe men namelijk in leerbegrippen verschillen en toch in christelijk handelen één kan zijn</hi>.</p>
<p><hi rend="i">Ik besluit dezen brief met den wensch, die ik in het woord</hi> ‘aan den Lezer’, <hi rend="i">voor den eersten druk geplaatst, ontboezemde, dat ik met de hernieuwde uitgave nut moge stichten voor de zaak van evangelische waarheid en christelijk leven</hi>.</p>
<p>&nbsp;</p>
<p>Keppel, Augustus 1857.</p>
<p>&nbsp;</p>
<p><hi rend="i">Geheel de Uwe</hi><lb/>
<hi rend="sc">A.H. van der Hoeve</hi>.</p>
</div>
<div type="chapter">
<pb n="1"/>
<head rend="h3">Inleiding, die u brengt in een dorp, dat zijn geschiedenis heeft.</head>
<p>Dat het kleine om het groote dikwijls voorbijgezien wordt is eene waarheid, te algemeen bekend, om er veel over te spreken. Dit wil nu niet zeggen, dat men in beschaving en veredeling het standpunt bereikt heeft, van waar men slechts op het ware groote en verhevene de aandacht vestigt en aan het nietige zich niet meer hecht. Wie heeft het niet meermalen opgemerkt, dat het juist 't <hi rend="i">minutieuse</hi> is, waar velen in hoogeren of lageren stand zich bij voorkeur mede bezig houden? Onze eeuw <hi rend="i">à la renaissance</hi> zou er menig bewijs voor kunnen bijbrengen.</p>
<p>Maar zou er misschien niet evenveel bewijs voor kunnen worden aangevoerd, dat het groote in het kleine dikwijls onopgemerkt blijft? Wat niet schittert en in het oog valt wordt naauwelijks der aandacht waardig gekeurd, terwijl men vergeet, dat onder het nederig dak eener schamele hut vaak meer ware grootheid te vinden is, dan in de prachtige zalen van vorstelijke paleizen, waar het oog door den uitwendigen glans verblind wordt.</p>
<p>Het maatschappelijk leven levert in dat opzigt menigen misslag op. De geschiedenis is regtvaardiger. Zij brengt aan het licht, wat de wereld wel zou willen verbergen, wat menigeen den blos van schaamte aanjaagt, en wat
<pb n="2"/>
anders in een' nacht van duisternis verholen zou blijven. Zij wijst in het groote het kleine, maar ook in het kleine het groote aan.</p>
<p>‘Alsof dit niet te over bekend was, om er nu nog een boek, een roman, een novelle, of wat ge wilt, over te schrijven!’ Ei lieve, wat ik u bidde, sla het boek nog niet toe. Schort uw oordeel op tot ge met den schrijver zijn wereld in 't klein hebt rondgewandeld. Hij wil u niet vermoeijen met zijpaden, niet afmatten met het doorworstelen van kreupelhout. Menige rustplaats zult ge op den weg vinden, blijven we ook doorgaans <hi rend="i">in</hi> en <hi rend="i">bij</hi> het dorp, om het afgelegde pad nog eens te overzien, de ontmoetingen daarop nog eens in het geheugen terug te roepen, de voorbijgegane beelden nog eens ons voor den geest te stellen. En dan - als we van ons uitstapje zijn te huis gekomen en we niets van de reis hebben mede gebragt, dat we dáár gebruiken kunnen, dan..... maar ik zie, ge maakt u reeds gereed..... ook ik ben het, en haast mij u vooraf eenigzins op de hoogte te brengen van de lokaliteit der plaats, waar we heen gaan - van onze <hi rend="sc">wereld in 't klein</hi>.</p>
<p>&nbsp;</p>
<p>Ons dorp is in een gedeelte van Gelderland gelegen, dat niet druk werd bezocht. Vóór weinige jaren was het nog weinig bekend. De naam, dien het draagt heeft dan ook te weinig aanlokkelijks, om er sterk naar te doen verlangen. Heidendaal heet het. Of die naam moet afgeleid worden van de Heidens, die zich weleer hier ophielden, dan wel van het hei-achtige der streek, daarover verspreiden de oorkonden geen licht. Zooveel echter is zeker, dat het er thans geheel anders uitziet, dan vóór vijftig en zelfs vóór vijf en twintig jaren, toen men er meestal zwart-rieten daken zag, die van hout en steen bouwvallige voörpuijen en voor het meerendeel in want gevatte zijmuren dekten. Maakten de woningen van den schout, den predikant en een enkelen gegoeden, neringdoenden burger ook al eene gunstige uitzondering, het geheel had voor den schilder veel, voor den bezoeker weinig aantrekkelijks. Aan het oosteinde van het dorp werd men echter verrast door een in digt geboomte verscholen
<pb n="3"/>
kasteeltje, dat op eene hoogte gebouwd, een niet onaangenaam uitzigt zou gehad hebben, als de toenmalige bewoner had kunnen besluiten eenige oude eiken en beuken te laten omhakken, en zoo aan het gezigt een vrijer speelruimte te gunnen. Doch misschien vreesde hij wel, dat, als een helderder licht op de vale muren scheen, de verwelooze boogramen, de ingewaterde goten, de ontelbare zwaluwennesten, de hier en daar met hoeken en kanten gelapte deur, en de verroeste ballustrade te veel in het oog zouden vallen en denkbeelden opwekken, die hem in de schatting der dorpelingen ligt een weinig zouden kunnen doen dalen. Van vreemdelingen, die de waarheid, hoe diep verborgen ook achter de somdere schaduw van het geboomte, misschien ontdekken zouden, had hij niet veel te vreezen; want de wegen, die op Heidendaal uitloopen, waren des winters bijna te slecht om te berijden, en des zomers door het zware zand moeijelijk te passeren.</p>
<p>Aan het oosteinde van Heidendaal zag het er echter toen reeds niet onbekoorlijk uit. De grond eerst golvend werd vlakker en, naar het plantenrijk te oordeelen, veel beter. In de verte aanschouwde men verscheiden goed onderhouden boeren-hofsteden, vruchtbare akkers, rijzig geboomte en lager af, vrij goede weilanden. De overlevering zegt, dat voor ruim honderd jaren niets dan barre heide gezien werd, waar thans eene halve dorpsbevolking welvaart en voorspoed geniet.</p>
<p>Als overal was ook hier de invloed van den vooruitgang niet achtergebleven, hij was er zelfs te merkbaarder naarmate men er meer ten achteren was. Wie Heidendaal thans bezoekt, zou het vroegere naauwelijks herkennen. De vorm van de kerk en den toren is echter dezelfde gebleven, ofschoon beiden er veel beter onderhouden uitzien, en het onlangs op nieuw vergulde torenvaantje en de nieuwe wijzerplaat van het herstelde uurwerk u in de verte tegenblinken. Het eenige waar gij over klaagt, al veert uw rijtuig nog zoo gemakkelijk, zijn de groote en ongelijkvormige keisteenen, waar het dorp in het langs mede bestraat is.</p>
<p>Heidendaal is nu geen afgelegen dorp meer. Van meer dan éénen kant is het langs goede en gebaande wegen te na-<pb n="4"/>deren. Als gij den gemac-adamiseerden weg inslaat, dien gij ter linkerzijde van een' der voor weinige jaren nieuw aangelegde straatwegen in de provincie aantreft, dan behoeft ge geen half uur te rijden om aan het logement af te stappen, dat de vroegere herberg aan den ingang van het dorp heeft vervangen. De weg is u niet lang gevallen wegens de afwisseling, die ge er thans op ontmoet. Kronkelt hij zich eerst door akkers met golvend graan bedekt en bouwlanden, die in de laatste jaren pas ontgonnen zijn, weldra voert hij u langs den zoom van nieuw aangelegde bosschen van akkermaal- en opgaand-hout. En naauwelijks hebt gij dezen achter den rug, of uw oog weidt over eene ruime vlakte, die voor een gedeelte nog wel uit heidevelden bestaat, maar toch door de nijvere hand des landmans van jaar tot jaar binnen engere grenzen wordt beperkt.</p>
<p>Van hier hebt ge een schilderachtig gezigt op het dorp, dat, door een zonnestraal verlicht, u vriendelijk schijnt uit te noodigen om er een wijle te vertoeven. Maar vooral valt u in het oog een bevallig gelegen landhuis, dat in stijl en bouwtrant zijn lateren oorsprong verraadt. Het komt u voor niet ver van het dorp verwijderd te liggen en als gij het weldra voorbij rijdt, ziet ge, dat Landlust een vrij uitgestrekt landgoed is, dat, smaakvol aangelegd, fraaije wandeldreven schijnt op te leveren. Gij laat uw rijtuig even ophouden, en dan ziet ge, dat men van het buitenverblijf het uitzigt heeft op een fraaije eikenlaan, die een gothischen boog vormt, waardoor het zonlicht hier en daar heenvalt en aan welks einde gij een tooneelperspectief aanschouwt. Gij hadt wel lust met uw open rijtuig die schaduwrijke laan op te rijden, maar daar gij verneemt, dat zij achter het dorp om naar Heidendaal voert, wilt gij u liever straks op uwe wandeling in die allée verlustigen. Landlust zelf en het prachtig ijzeren hek, dat den toegang opent tot het ruim en luchtig gazon, ter wederzijde door welige heestergewassen en bloembedden ingesloten, draagt den stempel van Hollandsche netheid en keurigheid. Het gesloten huis, de met gras en onkruid bewassen paden laten u echter met niet weinig teleurstelling opmerken, dat het onbewoond is, en nog onaangenamer voelt gij u aangedaan, als gij verneemt, dat de ei-<pb n="5"/>genaar onlangs gestorven is, en niemand u iets kan zeggen van het lot dat dit buitengoed te wachten staat. Die eigenaar was een oud Hollandsch heer, die het buitenverblijf aangelegd en het door aankoop van goede en woeste gronden van jaar tot jaar vergroot had. Reeds vroeg in de lente kwam hij buiten om er tot in den laten herfst te vertoeven, terwijl er des zomers altijd logeergasten waren, die niet weinig beweging en leven aanbragten. Met den naauwelijks onderdrukten wensch, dat het u mogt toebehooren, werpt gij er een' laatsten blik op, en na verloop van een paar minuten zijt gij aan het logement afgestapt.</p>
<p>Van hier hebt gij spoedig een gedeelte van het dorp overzien. Uw oog stuit door de breede straat, die aan het einde regts afslaat, op de kerk en den toren, dien ge een weinig over dwars ziet en wiens grootte gij dus ten naasten bij kunt berekenen. Over het geheel zien er de huizen, die echter niet vlak naast elkander staan, vrij goed uit; sommigen in de laatste jaren herbouwd, hebben zelfs een steedsch aanzien. Als het karakter van den burgemeester sympathiseert met zijne bevallige, helder groen geschilderde woning, dan moet hij wel een vriendelijk man zijn, die u gaarne genoegen doet. Al werd het u niet gezegd, gij zoudt het hoekhuis aan het einde der straat herkennen als het eigendom van den overleden ouden heer van Landlust, zoo Hollandsch ziet het er uit. De herberg <hi rend="i">het Zwaantje</hi> die er tegenover staat, doet nog aan het oude Heidendaal denken. Het ijzeren uithangbord laat nog altijd zijn vervelend geknars hooren van zijn verroeste hengsels op den ijzeren stang. Het schijnt wel altijd in beweging te blijven door den togt, die er heerscht in de nabijheid der kerk en op den hoek der straat, waar men steeds eene zuiging van den wind gewaar wordt. Het somber aanzien van de herberg met hare hoog geplaatste ramen en kleine ruiten, die het inzien van buiten belemmeren, schijnt nog weinig afschrikkends te bezitten voor de liefhebbers van het geestrijk vocht, die haar, als gij verneemt, daarom niet te minder bezoeken. Wat voor- of achteruit mogt zijn gegaan in deze streken, het contrast, dat uitwendige somberheid met inwendige geestverheffing in deze herberg steeds vormde, is hetzelfde
<pb n="6"/>
gebleven. Zoo min als de herberg, is de figuur van den waard veranderd, al is de zoon den vader ook opgevolgd. Grootvader en vader leven in den kleinzoon en zoon, die, als zij, even snapachtig met zijne bekende bezoekers, als norsch tegen vreemdelingen is. En al was het alleen om deze eigenschappen, gevoegd bij de weinige verandering, die hij in zijne kleeding in acht nam, - waardig was hij gekeurd door een rijken boer in de gemeente om zijn uitverkoren vertrouweling te zijn, met wien hij een contract scheen gesloten te hebben, om zich tegen alle nieuwigheden stijfhoofdig te verzetten.</p>
<p>Maar van wien is dat huis met dien vooruitstekenden gevel, dat vrij groot schijnt te zijn en ruimte voor vele bewoners schijnt te bevatten? Van den molenaar, is het antwoord, die het op speculatie gebouwd heeft en daar wel in geslaagd is. Hij heeft het gedeeltelijk verhuurd aan iemand, die de administratie heeft over eenige goederen, die én in de gemeente, én in de nabijheid gelegen zijn, en een' rijk heer toebehooren. In de wandeling wordt hij om zijne zonderlinge begrippen de philosoof genoemd.</p>
<p>Als ge denkt, dat de dorpstraat ten einde is, waar uw gezigt tegen de kerk stuit, dan hebt ge u vergist. Regts den hoek omgeslagen, ziet ge nog eene straat voor u, waar ge nog wel antiquiteiten van het oude Heidendaal aantreft, maar daaronder weinige nieuwerwetsche woningen bespeurt. Niet ver van de kerk ontdekt ge de school, een ruim en luchtig lokaal, met groote ijzeren vensters naar het oosten en westen, terwijl twee stevige zijmuren de warmte van het zuiden en de guurheid van het noorden afweren. 't Is blijkbaar eene vrucht van Heidendaals uitwendige hervorming. Men zou des meesters woning wel willen betrekken, zoo lief en vrolijk zij er met haren vruchtbaren, keurig onderhouden tuin uitziet, al had men minder lust om den gewigtigen post van dorpsschoolonderwijzer te bekleeden. Hij zelf, zegt men, werkt daar ginds op zijn land, wat hij, ijverig als hij is, meestal tusschen schooltijden doet. Nog een weinig verder en gij ontdekt achter de kerk de pastorij, die er niet onbevallig uitziet. Hoort gij wel, wat de jongen daar zegt, die u haar aanwijst, dat de menschen op Heidendaal zeer
<pb n="7"/>
gezond zijn, maar dat dit met den predikant het geval niet was, ofschoon hij zijn dienst wel waarnam en onlangs nog eene extra catechisatie had aangelegd. Hij was getrouwd, maar of hij twee of drie kinderen had, wist de jongen niet regt te zeggen. Gij wenscht den leeraar beterschap, terwijl u het huis van den doctor wordt aangewezen, dien ge driftig zijne woning verlaten ziet, terwijl hij niet kan nalaten, toch een paar keeren naar het vreemde gezelschap, dat Heidendaal bezoekt, om te kijken. Dat hij geen stilzittend leven heeft, kan men hem wel aanzien, maar vermoeden kunt gij het niet, wat u later ter oore komt, dat hij eene uitgebreide praktijk heeft en veel vertrouwen geniet, omdat hij het verdient.</p>
<p>Van lieverlede zijt gij het oostelijk einde van Heidendaal genaderd. In de verte wordt u de hofstede gewezen van den rijken boer, waar de waard uit <hi rend="i">het Zwaantje</hi> steeds den mond vol van heeft. Doch meer nabij u ziet gij het kasteeltje, thans Zandwijk geheeten. Van den ouden vorm heeft het veel behouden, maar het is zoo opgeknapt en hier en daar gemoderniseerd, dat het u voorkomt, als had men er zich op toegelegd om het ouderwetsche door eenige nieuwerwetsche versierselen aanlokkelijker te maken. De tegenwoordige eigenaar, die geen reden vond, om als zijn voorganger het voor het oog van den voorbijganger te bedekken en te verbergen, heeft de hakbijl vrij laten werken en van rondom zoovele openingen gemaakt, als hij noodig achtte, om zich aangename uitzigten te verschaffen. Gij vindt het echter, niettegenstaande deze veranderingen en verbeteringen een somber gebouw, dat noch antiek noch modern is, en gij kunt u niet begrijpen hoe er daar binnen genoegzaam licht komt door de weinige en langwerpige smalle ramen. Misschien verkiezen dit de bewoners ook niet, denkt ge, en met die gedachte vervolgt gij uwe wandeling.</p>
<p>Gij zijt, na een zijstraatje, waar u menige bouwvallige woning in het oog viel, ingeslagen te hebben, achter om het dorp gegaan en dus in de groote eikenlaan gekomen, die vóór Landlust ligt, en hebt u verkwikt onder de schaduw van dat trotsch geboomte. Het algemeen overzigt in den omtrek heeft u overtuigd, dat er behalve de schaduwrijke laan, die gij zijt afgekomen, zich weinige wan-<pb n="8"/>delingen om Heidendaal bevinden. Wel loopen er goede voetpaden in allerlei rigtingen door akker en heide, van waar het uitzigt op het dorp niet onaangenaam moet zijn, maar lommer is er niet veel. Want breekt hier en daar ook een enkele groep populieren het vlakke verschiet, ge vindt er niet, wat elders Gelderlands bekoorlijke dreven opleveren. Het dorp bevalt u echter goed; de open ligging geeft er een vrolijk aanzien aan, terwijl het over eene kronkelende beek geslagen bruggetje aan den ingang van het dorp een goed effect maakt.</p>
<p>Door de betere wegen, die van den hoofdweg afgeleid naar naburige dorpen voeren, ziet men er van tijd tot tijd bezoekers, die er het genot van een' stillen landelijken dag zoeken. Is het bezoek van vreemdelingen niet geheel zonder invloed gebleven op den uiterlijken welstand van Heidendaal, de kastelein van het nieuwe logement, die er nog niet lang gewoond heeft, weet u niet te zeggen, of het evenzeer eene gunstige uitwerking op de beschaving der dorpelingen heeft uitgeoefend. Die Heidendaal vroeger gekend heeft, zou er, gelooven we, niet aan twijfelen, maar of de menschen er nu ook niet alleen wijzer, of ze ook beter geworden zijn, daar kan men onmogelijk over oordeelen, als men er een enkelen dag slechts vertoeft. Wie er belang in stelt, ons dorp meer van nabij te leeren kennen, die leze dit boek en doe er zijn voordeel mede.</p>
</div>
<div type="chapter">
<pb n="9"/>
<head rend="h3">Eerste hoofdstuk.<lb/>
Een bezoeker van Heidendaal, die zich bekend maakt en beoordeeld wordt.</head>
<p>Onder wie we Heidendaal in oogenschouw zagen nemen, behoorde de heer Rijkhold, die in Gelderland een paar zijner Amsterdamsche bekenden ontmoet en hun een uitstapje naar deze streken had voorgesteld, dat zij te gereeder aannamen, omdat zij met dat gedeelte der provincie nog geheel onbekend waren.</p>
<p>De heer Rijkhold behoorde tot den deftigen burgerstand. Hij was de opvolger van zijn overleden vader in het kantoor, dat onder de firma van Rijkhold &amp; C<hi rend="sup">o</hi>. te Amsterdam een niet onaanzienlijken handel dreef. Bij de vijftig, was hij naar ligchaam en geest nog in de volle kracht zijns levens. Ofschoon oorspronkelijk niet voor den handel bestemd, had hij er zich weldra zóó in geoefend, dat hij sedert lang onder de bekwaamste en soliedste kooplieden kon gerekend worden. In zijne jeugd had hij grooten lust tot de studie, dien zijn vader, hoeveel liever hij hem als zijn eenigen zoon bij zich op het kantoor gezien had, verstandig als hij was, niet wilde tegenwerken. Met vlijt en ijver legde hij zich op de beoefening der wetenschappen toe, doch zelfs aan de akademie kon hij 't met zich zelven maar niet eens worden omtrent de keuze van eenig vak van studie, zoodat hij ten gevolge van deze onbestemdheid zoowel, als van den daarop zich grondenden aandrang van zijn' vader besloot zich aan den koophan-<pb n="10"/>del te wijden en zijne studiën tot eigen oefening en uitspanning te onderhouden. Zijne ouders hadden hem en zijne eenige zuster een tamelijk vermogen nagelaten, dat hij door werkzaamheid en spaarzaamheid aanzienlijk vermeerderd had.</p>
<p>Niet weinig verheugde het Rijkhold, dat zijne reisgenooten in zijn voorstel deelden, eensdeels omdat hij daardoor een aangenaam reisgezelschap had, en ten andere omdat hij gaarne den indruk wenschte te bespeuren, dien Heidendaal en inzonderheid Landlust, behalve op hem zelven, op zijne reisgenooten zouden maken.</p>
<p>Die indruk was, als wij bemerkten, niet ongunstig geweest. En toen Rijkhold aan den maaltijd zijnen vrienden mededeelde, dat hij door het afsterven van zijn oom bezitter van Landlust geworden was, werden hem de hartelijkste gelukwenschen toegebragt. Weldra was de kastetelein in het geheim, die zich vereerd gevoelde, dat hij met den nieuwen heer van Landlust mogt klinken. Zijn mond was vol van den lof des overledenen, die in de algemeene achting deelde, een trouwe kerkganger was, veel goeds had gedaan, enz. Op zijne nieuwsgierige vraag, of de nieuwe bezitter het landgoed zelf betrekken, het verhuren of misschien verkoopen zou, bleef Rijkhold hem het bepaalde antwoord schuldig door te zeggen, dat hij daaromtrent nog geen vast besluit genomen had. Het was den kastelein, die er zich reeds op gespitst had, dit nieuws in zijn geheel het eerst aan de dorpelingen mede te deelen, aan te zien, dat hij door dit ontwijkend antwoord teleurgesteld was. Toen hij zich wilde verwijdereu, om althans wat hij wist ruchtbaar te maken, riep Rijkhold hem terug, om hem te vragen, of de knecht van zijn' overleden' oom, die in zijne afwezigheid altijd het huis bewaarde, nog op Landlust was, en of die man niet Berend heette? En toen de kastelein hierop antwoordde, dat hij niet beter wist, of het was zoo, stelde Rijkhold zijnen vrienden eene wandeling naar zijn buitengoed voor. Met graagte werd het voorstel aangenomen, en weldra bevond zich het gezelschap op de ruime plaats vóór het huis. Het aanslaan van den grooten hond liet Berend vermoeden, dat er vreemd volk op de plaats was, en daarom vertoefde hij niet lang met te voorschijn te treden.</p>
<pb n="11"/>
<p>‘Zeg eens vriendje,’ riep Rijkhold hem toe, ‘is dit landgoed te bezien?’</p>
<p>‘Ik weet nog niet,’ antwoordde Berend, ‘of het verkocht zal worden, meneeren.’</p>
<p>‘Neen, zoo meenen wij het niet, wij vragen slechts of het geoorloofd is hier eens rond te wandelen en het huis te bezien.’</p>
<p>‘Daar heeft mijn overleden heer mij nooit iets van gezegd; maar ik zou wel haast denken van ja.’</p>
<p>‘Uw overleden heer?’</p>
<p>‘Ja, hebben de heeren dat niet kunnen zien aan de gesloten blinden en het gras in de paden? De heeren komen zeker ver van hier; want in de geheele buurt is het genoeg bekend.’</p>
<p>‘Uw heer was zeker een goed man, want de herinnering van zijn dood schijnt u nog aan te doen.’</p>
<p>‘Een goed man, ja, dat was hij; wel wat driftig tusschen beide, en dan kreeg ik menige schrobering, maar als hij zich omkeerde, was het over, en als hij dan zeide: op een' anderen tijd beter oppassen, Berend! al had ik ook niets misdaan, wist ik, dat de vrede gesloten was.’</p>
<p>‘Ik merk het wel Berend, gij zult den heer Bangman zoo spoedig niet vergeten.’</p>
<p>‘Hoe? meneer, gij kent mijn ouden heer! Dan ben je zeker van de familie, dan zult ge misschien...’</p>
<p>‘Niet alles op eens, Berend. Ik ben de neef van mijn overleden oom, ik woon te Amsterdam en heet Rijkhold.’</p>
<p>‘O, dan weet ik er wat van, maar ik mogt er aan niemand van spreken. Dan weet ik, althans zoo heeft de oude heer mij wel eens in het geheim verteld, dat hij plan had u dit goed te vermaken.’</p>
<p>‘Zoo is het, en daarom ben ik gekomen, om het eens nader te bezien; want ik herinnerde er mij niet veel meer van, zoo lang is het geleden, sedert ik hier geweest ben; ik denk wel vijfentwintig jaren. Zooveel zie ik wel, dat hier veel veranderd is.’</p>
<p>‘En verbeterd zeker ook. Maar nu begrijp ik het wel, ge zijt met deze heeren gekomen om het eens op te nemen, wat het waard zou zijn. Als het maar
<pb n="12"/>
niet gesloopt wordt; ik heb daar al niets van hooren mompelen.’</p>
<p>‘Als u dat gerust kan stellen, wil ik u wel zeggen, goede man, dat het de uitdrukkelijke wensch van mijn oom was, dat Landlust niet verkocht zou worden, maar in de familie blijven moest.’</p>
<p>‘Die tijding doet mij geen minder pleizier, dan die ik onlangs ontving, toen ik bij onzen burgemeester ontboden werd, die mij zeide, dat hij berigt ontvangen had, dat de oude heer mij nog een legaatje gemaakt had van drie honderd gulden, die ik over een paar maanden zou ontvangen.’</p>
<p>‘Ik wil het op uw eerlijk gezigt af gelooven. Maar, komaan, Berend, laat ons nu beginnen met vooreerst het huis te bezien.’</p>
<p>Het huis had, sedert Rijkhold het voor het laatst gezien had, niet vele veranderingen ondergaan. Het was bijzonder goed onderhouden; bevatte verscheiden vertrekken en was voor een veel grooter huisgezin geschikt dan dat van den vorigen bewoner.</p>
<p>De heer Bangman scheen meer zwak op vele, dan op groote kamers gehad te hebben. De inrigting was echter van dien aard, dat de vertrekken ruimer konden gemaakt worden. Er bevonden zich betrekkelijk weinig meubelen in, doch die men zag, waren massief, enkele zelfs kostbaar, alles te zamen deugdelijk genoeg, om ze als een niet onbelangrijk toevoegsel aan Landlust verbonden te beschouwen. De uitzigten die men vooral van de bovenvertrekken had, waren niet onbehagelijk, terwijl het perspectief der laan, die vóór het huis lag, uit de beneden voorkamers een fraai gezigt opleverde. De heer Rijkhold deed onderscheiden vragen omtrent het gebruik, dat zijn oom van de verschillende kamers gemaakt had; en betrad met zekeren eerbied een zoogenaamd boekenkamertje, waaromtrent Berend zeide in last te hebben, aan den toekomstigen bewoner van het huis te verzoeken, dáár alles onveranderd te laten. ‘Dit kamertje,’ zeide Berend, ‘noemde hij zijn heiligdom; hier had hij, zoo als hij zeide, zijne beste uren (hier kuchte Berend een keer of drie, terwijl hij met zijn voet op den grond stampte)... doorgebragt.’ Rijkhold drukte hem de hand en beloofde hem,
<pb n="13"/>
dat hij er voor zou zorgen, dat de wensch van zijn' oom vervuld werd.</p>
<p>Gelukkig had de heer Bangman zulke bepalingen niet omtrent meer gedeelten van zijn landgoed gemaakt; want ofschoon Rijkhold geen groot landbouwkundige was, zag hij echter spoedig, dat er met betrekking tot de landerijen vele verbeteringen te maken waren. In den laatsten tijd had hij echter een en ander over de landhuishoudkunde gelezen en met veel belangstelling op zijne kleine uitstapjes hier en daar de landontginningen gadegeslagen.</p>
<p>De bezoekers van Landlust hadden een geruimen tijd noodig, eer zij het landgoed in zijn geheel bezien hadden. Een groot gedeelte er van bestond nog uit woeste gronden, die door den heer Bangman van tijd tot tijd voor geringen prijs waren aangekocht, doch uit de proeven die men reeds met het ontginnen genomen had, bleek genoegzaam, dat men hier niet zonder goede verwachting de hand aan het werk kon slaan. Zooveel was zeker, dat Landlust niet was tegengevallen, en dat Rijkhold den volgenden dag van zijne vrienden, met wie hij Heidendaal bezocht had en die in den omtrek nog eenige dagen wenschten te vertoeven, afscheid nam, om, vol gedachten en plannen, zich zoo spoedig mogelijk huiswaarts te begeven.</p>
<p>Was bij hem de lust ontwaakt, om zich op Landlust met ter woon neder te zetten, zijn voorstel daartoe vond bij zijne tehuiskomst dadelijk weerklank bij de zijnen. Spoedig waren de noodige beschikkingen gemaakt. Met toestemming van zijn compagnon, die zich echter met de zaken weinig bemoeide en meer deelhebber dan deelnemer in het kantoor was, werd Karel, Rijkholds oudste zoon, tot zijn opvolger in het kantoor benoemd, behoudens de bijzondere schikking, die hij met zijn zoon ten opzigte van zijn eigen aandeel in de zaak gemaakt had, terwijl aan den heer Welkens, die sedert jaren op het kantoor als boekhouder werkzaam was, werd opgedragen om Karel als een vaderlijk vriend met raad en daad bij te staan. En wat er verder bezorgd, beschikt en besproken moest worden - de lezer zal ons het verhaal daarvan wel willen bespajen.</p>
<p>Terwijl we den heer Rijkhold met zijne plannen lieten
<pb n="14"/>
vertrekken, zien we den nieuwsgierigen kastelein zich naar Landlust begeven, om van Berend te vernemen wat hij mogt te weten gekomen zijn. En naauwelijks heeft hij vernomen wat deze wist mede te deelen, of het nieuws werd als een loopend vuur door het geheele dorp verspreid? Hij zelf had een goeden dunk van den heer Rijkhold, in welk gevoelen hij door Berend werd versterkt; het eenige dat hem minder behaagde was, dat hij hem wat achterhoudend vond, omdat hij hem in zijne plannen niet had ingewijd. Sommigen, aan wien de kastelein dit bezwaar mededeelde, beweerden, dat, ofschoon zij den heer Rijkhold slechts in het voorbijgaan hadden gezien, dat gebrek duidelijk op zijn gelaat te lezen stond. Nog minder gunstig was het oordeel van anderen, die aan zijne houding, zijn groeten en aan een enkel woord, dat zij hem hadden hooren spreken, meenden bespeurd te hebben, dat hij trotsch en hooghartig was,</p>
<p>Zeide de waard uit <hi rend="i">het Zwaantje</hi>, die Rijkhold door zijne hooge vensterramen begluurd had, dat hij wist, wat hij van dien heer dacht, maar dat hij er zich niet over wilde uitlaten; wat hij voorzien had, gebeurde: de tongen van de bezoekers zijner herberg werden los, ieder had iets gehoord, ten vóór- of ten nadeele van den heer uit Amsterdam. De een giste dit, de ander wat anders. Een winkelier hield, terwijl hij bij herhaling het glas aan zijne lippen bragt, tegen den veldwachter stijf en sterk vol, dat Rijkhold wel een rijk man moest zijn, om zulk een landgoed te kunnen bewonen, ofschoon de vergadering meer scheen over te hellen tot het gevoelen zijner tegenpartij, die beweerde, dat rijke Amsterdammers niet ligt naar zulk een afgelegen hoek in eene provincie zich begaven, als er niet wat aan haperde, hetzij ze 't deden, om zich te verminderen, of omdat zij bankroet waren, en dergelijke menschlievende opmerkingen meer. Doch het was niet alleen, omdat men het kwade liever dan het goede van de menschen verneemt, dat des veldwachters woorden meer ingang vonden, men wist daarenboven, dat de veldwachter op vele plaatsen geweest en een weesjongen uit het burgerweeshuis te Amsterdam was en men vermoedde daarbij, dat hij misschien het een of ander den heer Rijkhold betreffende van of bij den burgemees-<pb n="15"/>ter gehoord had. Gelukkig was Wente, de rijke boer, naar wien den waard uit <hi rend="i">het Zwaantje</hi> reeds verlangend uitzag, nog niet in de vergadering, anders had de veldwachter het er met ‘zijn afgelegen hoek in de provincie’ niet zoo gemakkelijk afgebragt.</p>
<p>Menig glas was geleêgd en nog was men het niet met elkander eens, toen de lang verwachte gast binnen trad, voor wien ieder terstond ruim baan maakte. ‘Wel, Gerrit,’ riep Wente, na ‘een goeden avond, zamen’, den waard toe: ‘heb je den voornamen heer uit Amsterdam ook al bespeculeerd? Ik heb al veel over hem hooren praten. De kastelein op den hoek heeft mij gezegd, dat hij een verstandig man was. Nu, hij kan ligt verstandiger zijn, zeg ik maar altijd, dan hij zelf is, zeg ik (algemeen gelach.) Ik wou, dat ik hem zelf maar eens gezien had, zeg ik, dan zou ik wel weten, hoe laat of het was. Als hij hier maar geen nieuwe fratsen begint, dan gun ik hem zijn verstand, zeg ik.’</p>
<p>‘Daar drink ik met je op,’ zei de waard, terwijl hij zijne lippen zette aan het glas, dat hij Wente toereikte.</p>
<p>Het lust ons niet de verdere gesprekken en oordeelvellingen over den heer Rijkhold in de herberg <hi rend="i">het Zwaantje</hi> aan te hooren; maar wij moeten ons nog even naar Zandwijk begeven, om te vernemen wat mijnheer en mevrouw Zeeltink, de bewoners van het kasteeltje, en de gezelschapsjufvrouw van der Starre omtrent den vermoedelijken bewoner van Landlust dachten.</p>
<p>Mijnheer Zeeltink hoopte, dat de neef een ander man mogt zijn, dan de oom, die juist geen groote voorstander was van wat hij ‘het goede’ noemde, waar mevrouw Zeeltink echter zeer aan twijfelde, omdat, als zij met hare gewone scherpzinnigheid opmerkte, anders de oom zijn goed wel niet aan zulk een neef zou vermaakt hebben. In dit gevoelen werd zij versterkt door jufvrouw van der Starre, die eene godvreezende nicht in Amsterdam had, wie zij, ofschoon met ‘het volk Gods’ vrij wel bekend, nimmer van eene familie Rijkhold had hooren gewagen. Amsterdam was wel groot, maar ‘het uitverkoren kuddeke’ was, helaas, zóó klein, dat men de schapen, die er toe behoorden, althans bij name wel kende. En dus sprekende, zou men inderdaad reeds een
<pb n="16"/>
oordeel over Rijkhold hebben uitgesproken, als Maria, de eenige dochter en het eenig kind van mijnheer en mevrouw Zeeltink, het niet had voorgekomen door hare ouders half smeekend opmerkzaam te maken op het gevaar, om niemand te beoordeelen vóór men hem van nabij kent.</p>
<p>Stemt de lezer dit met Maria toe, dan willen wij haren raad volgen, en dit hoofdstuk besluiten, om den lezer over de gehoorde beoordeelingen te laten nadenken.</p>
</div>
<div type="chapter">
<pb n="17"/>
<head rend="h3">Tweede hoofdstuk.<lb/>
Op Landlust.</head>
<p>Het gerucht dat de familie Rijkhold op Landlust zou komen wonen, bevestigde zich spoedig, door de komst van mijnheer en mevrouw Rijkhold, die het huis nog eens nader kwamen bezien, om de noodige beschikkingen voor hun aanstaand verblijf op het landgoed te maken.</p>
<p>Niemand blijder dan Berend, toen hij niet alleen in het zekere onderrigt was, dat de familie Rijkhold Landlust met ter woon zou komen betrekken, maar tevens vernam, dat hij vooreerst in zijne vroegere betrekking, aldaar zou kunnen werkzaam blijven. Het zou evenmin te verwonderen geweest zijn, dat het onderste knoopsgat van zijn zondagsch buis eens zoo groot geworden was, als het vreemd was, dat hij later zijn pet nergens kon wedervinden, en hij boos op zich zelven was, dat hij bij het vernemen dezer blijde tijding gestaan had, of hij geen drie kon tellen.</p>
<p>We behoeven wel niet te vermelden, hoe Berend er voor gezorgd had, dat op Landlust alles tot eene behoorlijke ontvangst der familie in gereedheid gebragt was.</p>
<p>Toen Berend tegen den middag van den bepaalden dag der aankomst een zwaar beladen rijtuig in de verte zag naderen, had hij reeds een kwartier aan het hek gestaan, eer het rijtuig er voor stil hield. Het eerste, wat hem in het oog viel, waren een paar kinderkopjes van een jongetje en een meisje, die hij Willem en Caroline hoorde noemen, en hem vriendelijk toeknikten. Na dezen uit het rijtuig geholpen te hebben, volgden na mijnheer en mevrouw, eene oudere dochter, en, als Berend te regt ver-<pb n="18"/>moedde, de oudste zoon, die den voerman echter herinnerde, hem over twee dagen met een ligter rijtuig van daar weder te komen afhalen.</p>
<p>Er verliepen eenige dagen eer de familie de noodige huiselijke beschikkingen gemaakt en zich aan den nieuwen toestand, waar een bestendig verblijf buiten de stad haar in verplaatste, eenigzins gewend had.</p>
<p>Weldra echter begon men zich op Landlust te huis te gevoelen. Voor vroegere bewoners eener groote stad, die aan allerlei kleine geriefelijkheden gewoon waren, was het niet zoo gemakkelijk zich terstond naar al de ontberingen van het buitenleven te schikken. En had Berend niet voor alles raad geweten, die hun echter somtijds vrij zonderling voorkwam, misschien zou zich dan het gemis van wat men wenschte veel onaangenamer hebben laten gevoelen. ‘Als mijnheer en de mevrouw maar wat langer hier geweest zijn,’ zeî hij altijd, ‘dan zullen zij het wel pleizierig vinden en er zich beter in schikken.’ Dit begreep Rijkhold ook, die met genoegen bespeurde, dat de zijnen aan de nieuwe leefwijs van lieverlede meer gewoon werden, en er genoegen in begonnen te smaken, dat zij juist door kleine ontberingen zich een ruimer veld van werkzaamheden geopend zagen.</p>
<p>Het huis had, hoe goed ook onderhouden, eenige gebreken, die noodzakelijk herstelling vorderden, en die men bij het bewonen met zulk een talrijk gezin nu eerst ontdekte. Er was te weinig gezorgd voor zulke gemakken, als waar men in het verlaten huis in de stad aan gewoon was. Een paar vertrekken had Rijkhold reeds reeds eenigzins laten veranderen vóór zijne komst op Landlust, maar ook nog anderen vereischten verbeteringen, die men echter terstond niet zoo keurig en spoedig, als men het in de stad gewoon was, kon tot stand gebragt zien, maar waardoor er steeds eene groote drokte in huis heerschte, die te gelijk de aandacht van minder aangename kleinigheden weldadig afleidde.</p>
<p>Doch, als wij zeiden, van lieverlede werd men op Landlust als te huis. En toen Heidendaals notabele ingezetenen begrepen, dat de familie genoeg op rust was gekomen, om hen op te wachten, werden de gewone welkomstbezoeken afgelegd. De eersten die belet lieten vragen,
<pb n="19"/>
waren de burgemeester Roster met zijn echtgenoot en zoon, die onlangs tot ontvanger te Heidendaal benoemd was en de predikant Torlet en zijne vrouw. Had de faam, die eene eerste kennismaking doorgaans vooruitgaat, niet geholpen, men zou het reeds bij deze ontmoeting ontdekt hebben, dat de burgemeester een goedhartig, welgezind, meer driftig dan krachtig man was. Op het gelaat van zijn echtgenoot stond de blijmoedige stemming harer ziel te lezen, terwijl hun zoon en eenig kind in zijne beschaafde manieren liet blijken dat hij eene goede opvoeding genoten en in goed gezelschap verkeerd had. Het was spoedig te merken, dat hij vrolijk van aard en niet ontbloot was van die geestigheid, die zooveel toebrengt om het gezellig leven te veraangenamen. Den predikant was het aan te zien, dat hij eene zwakke gezondheid genoot. Op zijn gelaat stond hooge, geenszins terugstootende ernst te lezen. En niet lang behoefde men met hem in gesprek te zijn, om hem als een kundig en vrijzinnig godgeleerde, maar tevens als een verstandig mensch te leeren kennen. Zijne vrouw roemde men algemeen als zacht van aard, maar uit hare gesprekken kon men wel opmaken, dat zij daarmede een krachtig karakter paarde, zag men het haar ook aan, dat zij door een somber voorgevoel werd neêrgedrukt.</p>
<p>Den volgenden dag werd de familie door den doctor en zijne vrouw bezocht. De lachspieren werden niet weinig opgewekt, toen men hen in eene schuinsche rigting, - de doctor op zijn gewoon drafje en in sprakeloos gepeins vooruit, zijne vrouw hem als op sleeptouw aan zijn arm met moeite volgende en hijgend sprekende - zag naderen. Hartelijk werden zij ontvangen, en rond en hartelijk was de welkomsgroet van den arts, wiens open gelaat allen terstond innam, wiens helder en doordringend oog hem kenbaar maakte als een man van een vast karakter en wiens geheele voorkomen de gunstige opinie niet logenstrafte, die men reeds door het gerucht van hem had opgevat, dat hij namelijk een man was, die het vertrouwen der dorpelingen niet alleen bezat, maar het ook verdiende, terwijl hij zijn eenigzins humoristischen geest in zijne gesprekken liet doorschemeren. Zijne vrouw, die veel excuses maakte over haar verwaarloosd toilet en daarvan
<pb n="20"/>
haren man beschuldigde, die haar naauwelijks tijd liet, als zij zouden uitgaan, om zich behoorlijk te kleeden en haar onder weg altijd letterlijk medesleepte, was met de dames spoedig in een huishoudelijk gesprek gewikkeld, waarin zij met de noodige uitvoerigheid de drokte schetste van het huisgezin eens doctors ten platten lande, die tevens eene apotheek had, vooral als er, gelijk dit bij haar het geval was, vele en nog jonge kinderen waren. Als het waar is, wat men beweert, dat een arts in wien men vertrouwen stelt op het eerste gezigt dat vertrouwen moet wekken, dan hadden Rijkhold en de zijnen zich in dat opzigt niet te beklagen over deze verwisseling van personeel. Daar zal het dan ook wel van daan gekomen zijn, dat men met den doctor terstond op een' vertrouwelijken voet was en de wederzijdsche recommandatie tot eene nadere kennismaking, bij het scheiden, wèlgemeend was.</p>
<p>Kort na het vertrek des doctors meldde zich de schoolonderwijzer aan, die, na binnen gelaten te zijn, zich verontschuldigde wegens de vrijheid die hij nam, om den neef van den heer Bangman dien hij de eer had gehad meermalen te bezoeken, welkom te heeten.</p>
<p>Rijkhold herkende in hem niet den man, dien hij in daghuurderskleeding op het land had zien werken, toen hij na den dood zijns ooms Heidendaal voor het eerst had bezocht. Met genoegen ontdekte hij, dat hij iemand was, die veel wist en een goed talent bezat om het mede te deelen. Op de vraag van Rijkhold, met evenveel bescheidenheid als belangstelling gedaan, of zijne betrekking hem een goed bestaan opleverde, ontving hij ten antwoord, dat de inkomsten van den onderwijzer dezer plaats zeer bekrompen waren, en dat hij daarom met opzigt tot het onderwijs en de opleiding der kinderen niet doen kon, wat hij wilde, waarin hij daarenboven nog door de heerschende vooroordeelen daar ter plaatse beperkt werd. Een boer behoefde geen geleerde te zijn, dit woord was altijd het schild, waar elk voorstel tot verbetering van het een of ander, of tot invoering van iets nieuws op afstuitte. De man deed zich voor, dit was het algemeen gevoelen der familie na deze eerste kennismaking, als iemand, die zijn' vereerenden stand ook waarlijk eere aandeed.</p>
<p>‘Hoe zijt gij zoo in de weer, Mina?’ vroeg Rijkhold,
<pb n="21"/>
die van eene uitgestrekte wandeling huiswaarts keerde aan zijne dochter, druk bezig zijnde met in het beste vertrek, dat juist dien dag in gereedheid gekomen en tot receptiekamer bestemd was, de noodige beschikkingen tot de ontvangst van gezelschap te maken.</p>
<p>‘Wij krijgen visite, papa, van “de grooten,” zoo als Berend ze noemt, die op Zandwijk wonen. Er is belet gevraagd voor mijnheer en mevrouw Zeeltink, hunne dochter en de gezelschapsjufvrouw van der Starre.’</p>
<p>‘En nu wil mama zeker eens ter dege uithalen, niet waar? om te toonen, dat zij met “de grooten” ook meê kan doen.’</p>
<p>‘Hebt gij er dan zooveel tegen, papa, om gebruik te maken van wat we bezitten? 't Is ons immers gegeven om te gebruiken. Dat hebt gij zelf ons altijd geleerd.’</p>
<p>‘Dat heb ik ook, snapstertje, maar ik heb er altijd bij gezegd, dat de ijdelheid daarbij uit het spel moet blijven.’</p>
<p>‘Maar schuilt er niet altijd wat ijdelheid achter, als we met meer dan het noodige pronken?’</p>
<p>De heer Rijkhold zou hierop geantwoord hebben, als men het rijtuig niet op een' fikschen draf de laan had zien afkomen en men zich gereed moest maken om de familie Zeeltink te ontvangen.</p>
<p>Niet lang duurde het statig bezoek, waarbij van den kant van den heer Zeeltink en zijne echtgenoot het gesprek met eene berekende afgemetenheid gevoerd werd. De conversatie mistte daardoor alle vertrouwelijkheid; de uiterste voorzigtigheid werd in acht genomen, als of men peilshoogte bij elkander wilde nemen. Aan enkele woorden die Zeeltink en zijne vrouw zich schijnbaar zonder opzet, doch met niet weinig nadruk lieten ontvallen, meende Rijkhold zoovele wachtwoorden te herkennen, om te beproeven van welken geest hij met de zijnen was. Een klagt over gebrek aan godsdienst in de gemeente, door mevrouw Zeeltink in het gesprek te pas gebragt, maakte zigtbaar een' onaangenamen en gevoeligen indruk op mevrouw Rijkhold, die betuigde, dat zij dit, thans echter voor het eerst, met leedwezen hoorde, te meer, omdat zij zich altijd voorgesteld had, dat er over het algemeen op het land meer godsdienst heerschte, dan in de groote steden. Toen Rijkhold hier in het algemeen slechts
<pb n="22"/>
op aanmerkte, dat de zaken zich in eene andere kleur aan ons vertoonden naar het verschillend glas waar men ze door bezag, werd de toon der gesprekken te stroef om ongedwongen en aangenaam te kunnen heeten. Zeeltink en zijne vrouw maakten er ook spoedig een eind aan door op te staan en zeer beleefd afscheid te nemen, waardoor zij hunne dochter Maria, wier bevallig voorkomen en lieve toon van spreken niet onopgemerkt gebleven waren, noodzaakten haar gesprek met Maria af te breken, terwijl de volgzame jufvrouw van der Starre, die weinig gesproken maar blijkbaar zoo veel te scherper geluisterd had, met eene stijve neiging een koel afscheid nam.</p>
<p>Naauwelijks waren zij vertrokken, of, als hadden zij op de loer gestaan, om dit oogenblik van het afscheid der Zeeltinks af te wachten, traden er een paar menschen het hek binnen en de plaats op. De voorste was naar zijne kleeding te oordeelen een boer, die er zeer welgesteld en welgedaan uitzag; en was, waar niet aan te twijfelen scheen, die achter hem liep zijne vrouw, dan was het duidelijk, dat zij elkander in opschik en welvarendheid niet veel toegaven. De familie Rijkhold stond nog in de deur en bleef hen daarom opwachten.</p>
<p>‘Ik ben Wente!’ riep hij den heer Rijkhold toe, ‘en dat is mijn kameraad.’</p>
<p>‘Ah!’ antwoordde Rijkhold, ‘mijnheer de wethouder, als ik het wel heb, en de broeder ouderling; wees mij welkom, en deze is zeker uwe vrouw?’</p>
<p>‘Nu ja, ik zeg altijd maar, zeg ik, mijn kameraad. Maar op dat mijnheerschap ben ik niet gesteld; ik zeg altijd maar, zeg ik, dat zijn allemaal nieuwigheden, en daar houd ik niet van.’</p>
<p>‘Gij woont, meen ik, op die groote hofstede, die men op de hoogte van Zandwijk ziet; dat schijnt nog al een uitgestrekte bouwhoeve te zijn?’</p>
<p>‘Dat gaat zoo wat, maar daarom zeg ik maar altijd, hoeven ze mij niet den rijken boer te noemen.’</p>
<p>‘Als het maar zoo is, vriend, dan moeten wij de menschen maar laten praten. Maar komt binnen: het doet mij genoegen, dat gij ons eens komt opzoeken.’</p>
<p>Veel langer, dan waarop Rijkhold gerekend had, bleven zijne bezoekers. Toen zij eens aan het zitten waren en
<pb n="23"/>
het noodige hen toegediend werd, wisten zij van geen vertrekken. Aan stof tot discours ontbrak het niet. Wente, die zeer omslagtig was in zijne manier van spreken, werd zoodra hij zweeg, geregeld afgewisseld door zijne vrouw, wier tong radder, maar vooral niet liefelijker was. Uit de gesprekken van Wente bemerkte Rijkhold, dat hij het <hi rend="i">factotum</hi> was bij de boeren en de mindere standen, terwijl hij nu gemakkelijk begreep, dat het waarheid moest zijn, wat Berend hem onder anderen verteld had, dat er onder de boeren en daglooners niets voor goed gehouden werd, als Wente het niet als zoodanig gekeurd had. Rijkhold vond den onbepaalden invloed van zulk een man, die een stellige vijand van vooruitgang scheen te zijn, alles behalve aangenaam en voorzag daar al de lastige gevolgen van bij de plannen, die hij zich van zijn verblijf te Heidendaal had voorgesteld. Hij had zich echter tegenover Wente over die plannen in het geheel niet uitgelaten, maar met zooveel te meer opmerkzaamheid geluisterd naar de gronden, die Wente voor zijn gevoelen aanvoerde.</p>
<p>De dames hadden niet veel behoeven te spreken. Vrouw Wente was eene meesteres in de kunst om aan het woord te blijven, waarbij de zuchten, die zij van tijd tot tijd slaakte haar als gunstige intermezzo's eenige verpozing gaven. Vroeg men haar naar iemand in de gemeente, dan was het altijd: ‘ach, mevrouw! wat zal ik je zeggen?’ en wat zij dan te zeggen had, was doorgaans niet veel goeds. Haar systeem, om van ieder dien men reeds kende, of nog niet ontmoet had zuchtend wat kwaads te vertellen, voerde zij met eene ijzeren consequentie door; zoodat mevrouw Rijkhold, na haar vertrek, schertsend tot haar man zeide: ‘Wij zijn hier al op een zeer ongelukkige plek te regt gekomen; volgens vrouw Wente wonen hier geene andere dan booze menschen vol van ongeregtigheden.’</p>
<p>‘Haar voorbeeld,’ antwoordde Rijkhold, ‘levert echter twee troostgronden op: vooreerst, dat er ten minste nog één paar braven gevonden worden, daar ze natuurlijk zich zelve en haar man van de algemeene besmetting vrij waant, en ten tweede, dat die toestand geen al te nadeeligen invloed op de gezondheid en den welstand der uit-<pb n="24"/>gelezenen uitoefent, zoo als beider uiterlijk genoegzaam te kennen geeft.’</p>
<p>‘Maar ik had altijd gehoord,’ zeî Mina, ‘dat men van zuchten mager wordt.’</p>
<p>‘Zoo min als van het klagen en kliemen, mits dat het niet over zich zelven, maar over anderen is; want, dit weet ge immers wel: het hoog gevoel van eigenwaarde heeft eene opzettende kracht.’</p>
<p>Toen de familie den volgenden morgen nog aan de ontbijttafel zat, werden de noodige plannen gemaakt voor de tegenbezoeken, die men niet te lang wilde uitstellen, om daardoor te kennen te geven, dat men prijs stelde op eene conversatie, waar men buiten nog meer dan in de stad behoefte aan heeft.</p>
<p>‘Ik vrees echter,’ zeî Rijkhold tot zijne vrouw, ‘dat, als het ooit gebeurt, er nog al tijd zal moeten verloopen, eer wij met den heer Zeeltink op een' vertrouwelijken voet zijn. 't Speet mij om uwentwil, Elize, dat gij u de aanmerking van mevrouw Zeeltink over het gebrek aan godsdienst in deze gemeente wat al te spoedig en al te gevoelig aantrokt.’</p>
<p>‘Maar, lieve man, het is het treurigste waar men menschen, met en onder wie men leven moet, van beschuldigen kan.’</p>
<p>‘Dat schijnt wel zoo; maar het hangt er van af, wat men onder godsdienst verstaat. Misschien denkt mevrouw Zeeltink daar wel anders over, dan gij of ik. Wij zullen er bij gelegenheid den dominé, die mij toeschijnt een ernstig, maar vrijzinnig man te zijn, eens naar vragen. Hij zal de gemeente wel het best kennen.’</p>
<p>‘Maar Mina,’ sprak mevrouw Rijkhold tot hare dochter, ‘gij hebt ons nog niet eens gezegd, waar gij het zoo druk over gehad hebt met Maria. Zij scheen u wel te bevallen, en het kwam mij voor uit de weinige woorden die ik van uw gesprek met haar kon opvangen, dat zij een' aangenamen toon van spreken heeft.’</p>
<p>‘Ja, mama, ik kan natuurlijk over hare idées nog niet veel oordeelen, maar zij heeft zoo iets bevalligs en aantrekkelijks, dat ik zeer verlangend ben, haar nader te leeren kennen en ik mij gaarne voorstel in haar een vriendinnetje gevonden te nebben. Zij vertelde mij, dat
<pb n="25"/>
zij in een hernhuttersch instituut was opgevoed, waar zij met hooge ingenomenheid van sprak. Het kwam mij voor, dat zij een liefderijk hart moest bezitten, omdat in haar toon van spreken zooveel liefde heerschte, die zeer afstak bij de enkele woorden, die ik van jufvrouw van der Starre hoorde. Haar stroef, onplooibaar gezigt wilde mij maar niet bevallen, en het had wel den schijn, dat zij daar zat, als of zij eer de rol van bespiedster vervulde, dan als aangenaam gezelschap der lieve Maria was toegevoegd.’</p>
<p>Rijkhold verheugde zich hartelijk over den gunstigen indruk, dien Maria op zijne dochter gemaakt had, omdat hij met haar hoopte, dat zij eene vriendin in haar mogt aantreffen en dus eenige vergoeding ontvangen voor de opoffering, die zij zich door het verlaten van hare geboortestad getroost had.</p>
<p>Nadat de zoogenaamde contra-visites waren afgelegd, en men een gedeelte van Heidendaal's inwoners nader had leeren kennen, begon Rijkhold ernstig over zijne geliefkoosde plannen, om, ware het mogelijk, vooruitgang te bewerken, te denken. Als het groote doel van zijn leven had hij zich altijd voorgesteld, nuttig te zijn voor velen. Hier, dacht hij, was hij op zijne plaats, om aan dat doel, in beperkter kring, grooter uitbreiding te geven. Doch de weinige ondervinding, die hij reeds had opgedaan, overtuigde hem van de moeijelijkheden, waar hij mede te worstelen zou hebbeu. Zijn besluit stond echter vast, het ontmoedigende was hem een prikkel te meer om voort te gaan. Aan de spreuk: ondank is 's werelds loon, had hij zich gewoon gemaakt, en hij hield het voor een' waren zegen, dat er steeds eene openstaande rekening bleef bestaan tusschen weldoeners en beweldadigden, terwijl hij de zelfopofferende liefde altijd als het middelpunt van zijn christelijke belijdenis beschouwde en haar met al hare gevolgen aanmerkte als het beste middel om aan het beeld van zijn' Heer meer te gelijken.</p>
<p>Rijkhold was een man van gematigden vooruitgang. Hij had er zich op toegelegd om zich zelven duidelijk bewust te zijn, wat hij daarmede wilde. Naauwkeurig had hij daartoe gelet op de gebreken van zijn' tijd en op middelen gepeinsd om ze te verbeteren. Kon hij dit
<pb n="26"/>
ook hier in meerdere of mindere mate tot stand brengen, hij meende alsdan op den waren weg van vooruitgang te zijn. Doch veel, dit begreep hij teregt, hing er af van de wijze, waarop hij daarin te werk ging. Zich aan te sluiten en mede te werken aan het bestaande, wat hij hier ter plaatse zon vinden, achtte hij eene eerste en noodzakelijke schrede tot bereiking van zijn doel. Zóó was de zaak hem niet nieuw. Steeds had hij in dat opzigt naar vermogen gedaan wat hij kon, om het wezenlijk heil der menschheid te bevorderen. Doch hier was hem een nieuwe werkkring geopend. Een dorp was, naar zijn gevoelen, een wereld in het klein. Ook daar zou hij, misschien op kleinere schaal, de gebreken wel aantreffen, die hij in de groote maatschappij betreurde, maar in beperkter kring, hoopte hij, met de krachten en vermogens hem verleend, en den tijd, waarover hij thans te beschikken had, nuttig werkzaam te kunnen zijn. Hadden orde en godsdienstzin steeds in zijn huisgezin geheerscht, deze gewenschte toestand kon niet anders dan een gunstigen invloed oefenen op wat hij buiten dien kring goeds en heilzaams hoopte tot stand te brengen en uit te breiden. Intusschen was hij niet blind voor wat hem en de zijnen nog ontbrak. Zijne heldere godsdienstbegrippen door ernstiger nadenken en een langdurig onderzoek, dan over het algemeen onder menschen van zijn stand plaats heeft, verkregen, hadden hem voor uitersten bewaard, en in hem een vasten grond van overtuiging gelegd, waardoor hij voor inwendige twijfelingen bewaard en voor aanvallen van buiten beveiligd was.</p>
<p>Niet zonder invloed was zijne denkwijs gebleven op de zijnen, terwijl het christelijk vroom gemoed zijner vrouw allen als met een geest der liefde omzweefde. Het was hem hoe langer hoe duidelijker geworden, dat een christelijk leven de krachtigste uitdrukking was van het christelijk geloof, en dat men zonder zulk een leven onmogelijk tot eene heldere zelfbewustheid van dat geloof kon komen. Op een verhoogd christelijk leven drong hij dus nadrukkelijk bij de zijnen aan, ‘als het beste middel,’ gelijk hij zeide, ‘om van den beperkten huiselijken kring gunstig naar buiten te kunnen werken.’ En was mevrouw Rijkhold ook al eens van meening, dat men aan het ge-<pb n="27"/>roep onzer dagen van vooruitgang niet al te veel het oor moest leenen, omdat het doel dikwijls tot geheel verkeerde uitkomsten leidde, Rijkhold wist hare bezwaren zoo niet geheel uit den weg te ruimen, toch zoodanig op te lossen, dat zij het tegen de kracht van zijne redenering moest opgeven.</p>
<p>Toen men op zekeren avond daar weder over in gesprek was, trad eerst de heer Sligman, de ons reeds eenigzins bekende arts, en niet lang daarna de predikant Torlet binnen, die der familie een bezoek bragten.</p>
<p>In den loop der gesprekken, die eerst over meer onverschillige zaken gevoerd werden, vroeg de doctor aan den dominé, of hij binnen kort ook bij Grosman (een winkelier op het dorp, die nog al wat zaken deed en daarom in de wandeling de koopman genoemd werd) geweest was?</p>
<p>‘Heden morgen nog;’ antwoordde Torlet, ‘wat dunkt u van hem, doctor? zijn toestand staat mij niet te best aan.’</p>
<p>‘Mij ook niet, dominé, ik geloof niet, dat hij het er ditmaal goed zal afbrengen. Hij is een zonderling; ik zou gedacht hebben, dat iemand bij wie geldzucht en winstbejag het hoofddoel van het leven schenen, meer aan de wereld zou gehecht zijn, dan hij althans voorgeeft.’</p>
<p>‘'t Zal u minder bevreemden, als gij bedenkt, dat hoe karig hij ook in het meêdeelen, hoe gierig hij zelfs in sommige opzigten was, hij evenwel voor eigen genot alles over had. Hij heeft zich daarom niet vele schatten vergaderd, die velen aan de wereld boeijen, en ik verbeeld mij, dat hij van wat hij zijn genot noemde overzadigd is.’</p>
<p>‘Ik wist niet,’ zeide de heer Rijkhold, ‘dat er hier zulk soort van materialisten geworden werden.’</p>
<p>‘Gij zult hier,’ antwoordde de doctor, ‘ook nog wel andere soorten van materialisten leeren kennen. Een dorp is een mikrokosmos.’</p>
<p>‘Ja, waarlijk,’ hernam dominé Torlet, ‘in vele opzigten vindt men op het land de wereld in het klein terug. Ik heb meermalen met Grosman gesproken over het beginsel, waaruit hij in zijne betrekking werkzaam was,
<pb n="28"/>
en, hoewel hij het op zijne manier uitdrukte, kwam het echter hierop neder, dat een koopman uit de zaak die hij drijft, zoo veel en zoo lang voordeel moet trekken als hij kan.’</p>
<p>‘En veroordeelt gij dat zoo sterk, dominé?’ vroeg Rijkhold.</p>
<p>‘Ongetwijfeld, mijnheer, als <hi rend="i">zooveel</hi> en <hi rend="i">zoolang</hi> beteekent, gelijk ik geloof, dat thans veelal het geval is, de citroen uitpersen tot den laatsten druppel, zoodat er voor een ander niets overschiet. Bij Grosman althans gold dit als vaste regel: wien kan ik zijne waar 't goedkoopst afpersen en wie is genoodzaakt ze op het duurst van mij in te koopen? Misschien zouden mijne gesprekken met hem over matigheid in zijne eischen, over de verpligting om bij het eerlijk streven naar winst en voordeel, de regtvaardigheid en zedelijkheid niet uit het oog te verliezen, meer indruk op hem gemaakt hebben, als zijn koortsachtig jagen naar zingenot niet elken goeden indruk verdrongen en hij niet alles schade geacht had wat hij daarvoor moest opofferen.’</p>
<p>‘Ik geloof, dominé,’ hernam Rijkhold, ‘dat gij in geldzucht en jagen naar genot een paar gebreken van onzen tijd genoemd hebt, die met nog andere, als bij voorbeeld de woelzieke geest in de politiek, die met eene ordelijke onderwerping aan gezag en magt worstelt, en op het gebied der godsdienst, de strijd tusschen eene zoogenaamde wijsbegeerte en het christelijk geloof, dringende verbetering eischen.’</p>
<p>‘Van onzen tijd, zegt ge mijnheer Rijkhold,’ vroeg de heer Sligman; ‘hebt gij zoo vele bezwaren tegen den geest der eeuw?’</p>
<p>Glimlagchend antwoordde Rijkhold: ‘ja, doctor, misschien anders dan anderen die wel eens voorgesteld hebben, maar toch geloof ik, dat onze tijd aan de hoofdgebreken lijdt, die ik straks opnoemde. Ik wil daar echter niet mede zeggen, dat onze tijden zoo veel slechter zijn dan vroegere; want dan zou ik niet alleen het verkeerde dat vroeger bestond moeten voorbijzien, maar tevens ontkennen, dat de elementen van het kwaad, dat we opmerken, reeds in vorige eeuwen aanwezig waren. Doch ik spreek van gebreken, omdat ik gaarne verbetering wenschte,
<pb n="29"/>
en in de eeuw van vooruitgang, waar we in leven, dien gaarne bevorderd zag waar en door wie zulks kan geschieden.’</p>
<p>‘De dominé zal zich ongetwijfeld met mij verheugen,’ zeide Sligman, ‘dat we in u een man van den vooruitgang hebben aangetroffen, die, als ik merk, er niet slechts over spreken, maar ook handen aan het werk wil slaan. Maar het spijt mij mijnheer Rijkhold, dat ik, door eigene ondervinding geleerd, u de opmerking moet maken: stel er u niet te veel van voor! Een arts, die niet alleen het ligchaam, maar ook den mensch bestudeert, leert nog al iets van den geest der menschen kennen. Maar dan verzeker ik u, dat hij al het gewigt gevoelt van de taak eens zieleherders, die hoofdzakelijk op dat gedeelte van den mensch moet werken, dat zich uitwendig nimmer ziek gevoelt en in een' eigenlijken zin geen pijn lijdt. Wij kunnen, als het noodig is <hi rend="i">par force</hi> aan een' kranke beduiden, dat hij geneesmiddelen gebruiken moet, maar hoe moeijelijk moet het niet zijn het gros der menschen aan het verstand te brengen, dat zij hunnen geest beschaven, over hunne hartstogten heerschen, hunne begeerten beteugelen moeten om gezonder te worden naar de ziel en dus vooruit te komen op den weg hunner bestemming? Doch ik laat liever het woord aan onzen dominé, die uit eigene ondervinding spreken kan, om daar zijn gevoelen over uit te brengen.’</p>
<p>‘Ja goede vriend,’ sprak Torlet, ‘die moeijelijkheid ken ik bij ondervinding maar al te wel. Intusschen moeten we ons ook hier voor overdrevene voorstellingen wachten. Hoe moeijelijk het ook is door een ringmuur van vooroordeelen en halstarrige gehechtheid aan het oude te breken, hier en daar boort de kracht der waarheid er toch door heen. En hebben we eens een weinig terrein gewonnen, dan hebben we reeds veel gewonnen. Mijnheer Rijkhold zal zich ook wel niet voorstellen, dat wij met een stoomvaartvlugt vooruit kunnen snellen, maar evenmin in een tragen voortgang, waarbij nog allerlei beletselen in den weg worden gelegd, een reden vinden om niet met moed en volharding voort te gaan. Ik voor mij vind daartoe eene vernieuwde krachtige aansporing door in u, mijnheer, een bondgenoot aan te treffen, die zich aan ons
<pb n="30"/>
wil aansluiten om te doen wat onze hand in dezen vindt om te doen.’</p>
<p>‘Van mijn' goeden wil, mijne heeren,’ antwoordde Rijkhold, ‘kan ik u voorshands verzekeren; wat het overige betreft zal ik mij gaarne aan uwe leiding overgeven, om naar uwe voorlichting en teregtwijzing de krachten die mij verleend zijn te gebruiken. Maar nu dien ik het terrein ook wel eenigzins nader te kennen, waarop ik hier werkzaam zou kunnen zijn. Heb ik misschien niet geheel misgezien in het noemen der gebreken van onzen tijd, ik wenschte nu ook te kennen, wat hier ter plaatse te veranderen en te verbeteren zou zijn.’</p>
<p>‘In het materieele,’ zei de doctor, ‘heerscht er dit hoofdgebrek: uitsluitende zorg voor nommer één. Er zijn natuurlijk uitzonderingen op dien regel, maar zonder de goeden te na te spreken, geloof ik dat dit egoïsme in de toepassing hier al vrij sterk wordt gedreven. En wat daar al mede in verband staat, behoef ik de heeren niet te zeggen; alleen moet ik daarbij nog opmerken, dat, hoe sterker dat eigenbatig beginsel gevoed wordt, dat wil zeggen, hoe meer de welvaart toeneemt, als onder de boeren in de laatste jaren het geval is, hoe sterker het werkt,’</p>
<p>‘Ja,’ hervatte hierop de predikant, ‘wij zullen hier in dit opzigt wel geene uitzondering maken, maar zoo elders, hier ook is het noodzakelijk, dat aan velen dringend wordt voorgehouden: “de wereld gaat voorbij met al hare begeerlijkheden,” en de vraag gedurig herhaald wordt; “wat baat het den mensch, al won hij de geheele wereld en hij lijdt schade aan zijne ziel?” Onder de oorzaken dier heerschende geldzucht tel ik ook de onverschilligheid voor eene hoogere ontwikkeling des geestes, waardoor de mensch van lieverlede meer verzinnelijkt wordt. Voegen we hier nu bij, wat ik reeds noemde, vooroordeel van velerlei aard, verkleefdheid aan het oude, bij sommigen een steil orthodoxismus met zijn streng conservatieven geest, dan ziet ge, dat er in dit kleine wereldje een ruim veld voor den arbeid der liefde geopend is. Uwe nadere kennismaking met den aard en de gezindheid der menschen alhier, zal, twijfel ik niet, eene betere leermeesteres voor u zijn.’</p>
<p>‘Ik ben de heeren dank verschuldigd,’ antwoordde Rijk-<pb n="31"/>hold ‘voor de inlichtingen mij gegeven. Gelooft mij, dat ik niets vuriger wensch dan een steen aan te dragen voor het gebouw van licht en waarheid, dat door u bereids wordt opgerigt.’</p>
<p>‘En daarvoor brengen wij u wederkeerig onzen dank,’ hernam dominé Torlet; ‘hoe meer wij onze krachten vereenigen, hoe beter. Voor mij is deze ontmoeting te aangenamer, omdat mijne zwakke gezondheid mij niet altijd toelaat te doen, wat ik wilde.’</p>
<p>‘Maar à propos heeren,’ zeî Rijkhold nog, toen men opstond om te vertrekken, ‘hoe staan we in dit opzigt met onzen burgemeester?’</p>
<p>‘In hem zult ge mede een bondgenoot aantreffen, minder krachtig misschien, maar in elk geval goedgezind en hulpvaardig,’ met deze woorden namen de predikant en de doctor afscheid van Rijkhold.</p>
</div>
<div type="chapter">
<pb n="32"/>
<head rend="h3">Derde hoofdstuk.<lb/>
Een wolkje aan den helderen hemel.</head>
<p>Toen het gezelschap vertrokken was, maakte mevrouw Rijkhold de opmerking, dat het gehouden gesprek niet zeer geschikt was geweest, om haar eene gunstige gedachte van Heidendaals inwoners in te boezemen. 't Speet haar, dat zij geen gelegenheid had gehad, den predikant meer bepaald omtrent den godsdienstigen toestand der gemeente te ondervragen; doch zij had dit punt nu niet aangeroerd, omdat zij meende bespeurd te hebben, dat Torlet er zeer vermoeid en afgemat uitzag. Rijkhold had dit ook opgemerkt en zeide, dat hij niet zonder bekommering was voor zijn' toestand, daar het hem toescheen, dat hij eene uiterst zwakke gezondheid had.</p>
<p>‘Als hij op den predikstoel staat?’ zeide Mina, ‘zou men het hem niet aanzien, maar, zoo als ik onlangs hoorde, moet hij na de preek geheel uitgeput zijn.’</p>
<p>‘Ik wil het gaarne gelooven,’ hernam Rijkhold, ‘want het is hem aan te zien, dat hij zich onder het preken buitengewoon opwindt. Ik geloof nooit, dat hij het op den duur volhoudt, en zoo smartelijk ik dit vind voor hem zelven en zijne familie, zoo zeer betreur ik het voor de gemeente, die, als ik mij niet bedrieg, in hem een' waardigen voorganger zou moeten missen.’</p>
<p>Toen Rijkhold den volgenden morgen met Berend, die tuinman en bouwmeester te gelijk was, op zijn landgoed eens rond ging, knoopte hij met hem een gesprek aan, waarbij hij zijne geliefkoosde plannen onwillekeurig op het tapijt bragt. Niet zonder moeite had hij hem aan het verstand gebragt, wat hij eigenlijk bedoelde, en daarbij
<pb n="33"/>
opgemerkt, dat menschen van zijn' stand nog weinig begrip hadden van de noodzakelijkheid om in kennis en wetenschap vooruit te gaan. Wat het godsdienstige betrof, zei Berend, dat zouden de menschen beter begrijpen; want die het uit zich zelf niet wist, kon het zich in de kerk gedurig hooren voorhouden, dat men beter moest worden.</p>
<p>‘Dan zouden de menschen hier,’ zei de heer Rijkhold, ‘het woord vooruitgaan niet eens verstaan?’</p>
<p>‘Niet verstaan, meneer?... Ja en wel heel goed ook, als 't wat in de kast brengt. In de stad zijn ze er slim op om wat te verdienen, maar de boeren vooral weten ook wat potten is.’</p>
<p>‘Nu, dat kan geen kwaad, als het maar goed wordt besteed. Maar ik wenschte wel, dat de menschen er even veel prijs op stelden, om in kennis en zedelijkheid zoowel vooruit te gaan, als in het bevorderen van hunne tijdelijke belangen. Waar het laatste plaats heeft, moest men zoo veel te meer op het eerste zich toeleggen.’</p>
<p>‘Dan zou ik in meneer zijn plaats doen, als onze kapitein in het jaar dertig, die aan onze kompagnie een zoo hartig voorwaarts kommandeerde, dat er geen man achter bleef.’</p>
<p>‘Als het met kommanderen te doen was, Berend, dan zouden wij het ver kunnen brengen, maar er moet op de zedelijke overtuiging der menschen gewerkt worden.’</p>
<p>‘Dat begrijp ik wel niet heel goed, meneer; maar van overtuiging en zedelijke kracht, geloof ik dat het heette, had onze kapitein ons vroeger gesproken in eene dagorde, die ik nog wel half van buiten ken. Zoo veel weet ik nog wel, dat het voorwaarts, kameraden! er op sloot als een bus.’</p>
<p>Onder het naar huis gaan, dacht Rijkhold over zijn gesprek met Berend nog eens na, en het kwam hem voor, dat men, na goede grondslagen gelegd te hebben, niet al te slap moest zijn met het doorzetten van de genomen maatregelen.</p>
<p>Aangenaam, werd de familie Rijkhold verrast, toen Rudolf, de student uit Leiden, op het onverwachts was overgekomen om de zijnen te bezoeken. Mama was vooral in haar schik, omdat zij dag aan dag een' brief ver-<pb n="34"/>wachtte en, daar deze niet kwam, zich een weinig ongegerust begon te maken. Door allen werd hij hartelijk welkom gewenscht, en terwijl Mina, druk aan het vertellen van wat er in de laatste dagen alzoo was voorgevallen, de vragen van Dolf ijverig beantwoordde, en de kleine Willem als een man in het gelid zijn' broeder stond aan te staren, was Carolientje op zijn knie geklouterd en liefkoosde hij het aanvallig zusje.</p>
<p>‘Maar ik heb u geen van allen nog hooren spreken,’ zei Rudolf, ‘van een inwoner op het dorp, dien ik op reis ontmoet heb en met wien ik van den straatweg hier naar toe ben komen wandelen. Toen hij met mij bij den tolboom uit den wagen klom, vernam ik, dat hij naar Heidendaal ging, Kleber heette en hier woonachtig was. Toen ik hem nu ook mijn' naam genoemd had, vroeg ik hem, of hij reeds met mijne familie bekend was, waarop hij kortaf antwoordde: persoonlijk nog niet. Hij is dus nog niet hier geweest, en gij hebt hem zeker nog nergens ontmoet. In het eerst was hij niet zeer spraakzaam, doch langzamerhand geraakten wij in gesprek met elkander, en, zoo verre ik naar die eerste kennismaking kan oordeelen, geloof ik, dat hij zijn gezelschap zeer waard is. Aan maatschappelijke vormen schijnt hij niet veel te hechten, althans dit meende ik uit zijne gesprekken te kunnen opmaken. Misschien is dit bij eenige afgetrokkenheid, die hem eigen schijnt, de reden, waarom hij hier geene beleefdheidsvisite heeft afgelegd. 't Komt mij overigens voor, dat hij iemand is, die veel gelezen, een helder hoofd heeft en in zijne begrippen van het gros der menschen nog al wat schijnt te verschillen. Als het niet veelal als een schrikwekkend woord beschouwd werd, dan zou ik zeggen, de man slaat een' philosophischen blik op de wereld en de menschen. Doch, hoe dit zij, hij heeft mijne belangstelling opgewekt en ik zal ongetwijfeld aan zijne uitnoodiging gehoor geven, om hem eens op te zoeken en nadere kennis met hem te maken.’</p>
<p>‘Zonder u dit volstrekt af te raden, lieve Dolf,’ sprak mevrouw Rijkhold, ‘moet ik u toch een' moederlijken raad geven, om wat voorzigtig te zijn omtrent dien mijnheer Kleber. Hij staat hier in geen' al te besten reuk. Men noemt hem in de wandeling, en in geene goede be-<pb n="35"/>teekenis, den philosoof. Memand kent hem regt of begrijpt hem goed. Hij is doorgaans zeer ernstig, maar men zegt, dat hij tusschenbeide scherp en hekelend kan zijn. Ik heb hem een paar keeren gezien, maar hij zag er mij te stroef en onvergenoegd uit. Mevrouw Zeeltink heeft hem mij afgeschilderd als een heiden. Dit wil ik op zijn plaats laten, maar zoo veel is zeker, dat hij nooit ter kerke komt.’</p>
<p>‘Mevrouw Zeeltink,’ hernam Rudolf, ‘o, ik herinner het mij, dat is die dame, waar gij mij over geschreven hebt, en van wie Mina mij schreef, zonder van haar veel melding te maken, dat zij zulk eene lieve dochter had. Misschien heeft het oordeel dier dame wel eenigen invloed op uwe minder gunstige gedachte omtrent den heer Kleber gehad, mama. Want als alle menschen, die niet ter kerke gaan, daarom heidenen moesten zijn, dan zouden er de zoogenaamde vromen, die niet ter kerke komen, als zij geen predikant naar hunnen smaak kunnen hooren, ook onder gerekend moeten worden. Mamaatje, hier geldt de regel: wat te veel bewijst, bewijst niets. Ik heb de eer niet mijnheer den predikant alhier te kennen, maar als hij misschien iemand is, die niet op de hoogte van den tijd staat, dan kan ik mij wel verbeelden, dat een man als Kleber er renonce aan heeft, om voor de honderdste maal te hooren herhalen, waar hij misschien in zijne jeugd al aan getwijfeld heeft.’</p>
<p>‘Onze predikant, Dolf,’ antwoordde Rijkhold, ‘is een zeer achtenswaardig man. Ik twijfel niet, of gij zult met het grootste genoegen kennis met hem maken, en tevens bevinden dat hij op de hoogte van zijn tijd staat. Wij kennen den heer Kleber te weinig, om te weten, wat hij door de hoogte van den tijd verstaat, maar is hij niet slechts in naam een chriften, dan is er geen twijfel aan, of, als hij ter kerke ging, hij zou er kunnen leeren en inderdaad gesticht worden. Hoe eenvoudig 's mans voordragt ook is, hoe begrijpelijk hij voor allen spreekt, er is eene diepte in zijne redenen, die voor den denkenden mensch een waar genot oplevert.’</p>
<p>‘Ik zal voor den heer Kleber, dien ik ook te weinig ken, niet in de bres springen, maar er worden op den predikstoel dikwijls zulke vreemde zaken verhandeld, die
<pb n="36"/>
met de ware godsdienst zoo weinig gemeens hebben, als licht met duisternis; er worden vaak ongerijmdheden verkondigd en verdichtselen uitgekraamd, die de verstandige mensch naauwelijks zonder glimlagchen kan aanhooren. De christelijke deugd, die de reinste moest zijn, wordt van den kansel dikwijls voorgesteld als eene winstgevende zaak, die men slechts heeft te bemagtigen, om voor altijd geborgen te zijn. Want als men haar hier hoort aanprijzen als het beste middel, om in achting bij de menschen te staan, dáár als de verzekering der toekomstige zaligheid, dan komt eindelijk alles toch neder op de egoïstische stelling: het is mij niet te doen om de vraag: wat goed, edel, voortreffelijk is, maar wat het meest het belang bevordert!’</p>
<p>‘Gij zoudt,’ hernam de heer Rijkhold, ‘dit niet van toepassing maken op onzen predikant, als gij hem meermalen gehoord hadt. Want hoe voortreffelijk hij de deugd in hare zalige gevolgen ook voorstelt, hij vergeet nimmer op het beginsel der deugd opmerkzaam te maken, terwijl hij er gedurig op aandringt, om niet te zien op hetgeen voor oogen is, maar op wat voor den Alwetende bestaan kan.’</p>
<p>‘'t Is er verre van daan, papa, dat ik het gezegde op den heer Torlet toepasselijk wil maken. Ik sprak slechts bij veronderstelling en wil in geene andere redenen van onderzoek treden, waarom Kleber de openbare godsdienstoefeningen niet bijwoont. Hij zal er gewis zijne redenen voor hebben, gelijk anderen met hem. Doch laat ons nu wat minder ernstig zijn. Komaan, Mina, vertel gij mij nog eens eenige dorpsnieuwtjes en van uw vriendinnetje.’</p>
<p>‘Maar Dolf,’ viel mevrouw Rijkhold in, ‘ik hoop toch niet, dat gij u rangschikt onder die anderen, waar ge op zoo luchtigen toon van spraakt?’</p>
<p>‘Mama, waar bekommert gij u over?’</p>
<p>‘Ik hoorde in den gang uwer redeneringen uitdrukkingen genoeg, die mij niet geheel zonder bekommering laten, Uitdrukkingen, die de gedachte bij mij opwekten: zou mijn goede Dolf ontrouw kunnen worden aan zijne christelijke belijdenis?’</p>
<p>‘Als u dat bezwaart, mama, dan kan ik u volkomen
<pb n="37"/>
gerust stellen. 't Is waar, ik heb veel laten varen, maar ik geloof, dat ik meer tot den geest dier belijdenis ben doorgedrongen.’</p>
<p>‘Dat laatste;’ sprak de heer Rijkhold, ‘is het ware, mijn jongen; van letterknechterij ben ik ook een vijand; maar op uw leeftijd laat men op hetgeen men van anderen dikwijls vrij ligtzinnig, hoort verwerpen, veel varen zonder genoegzaam te doorzien van welke vaste grondslagen men zich losmaakt, waardoor het gebouw dat men zich zelven heeft opgetrokken, te eeniger tijd noodwendig moet instorten. Ik hoor u echter liever dus spreken dan dat het u onverschillig was, of gij aan den vorm dan aan den geest hechttet.’</p>
<p>En nu gaf Rijkhold terstond eene andere wending aan het gesprek, om den eersten avond van de aankomst zijns zoons niet aan redetwist te wijden en zijner vrouw verdere teleurstellingen, die hij wel voorzag, dat zij zou moeten ondergaan, te besparen.</p>
<p>Beoefende Rudolf aan de Leidsche akademie de regten, om later in de eene of andere betrekking geplaatst te worden, hij wijdde daarbij uit neiging een groot deel zijner studiën aan de letteren en vond veel smaak in de beoefening der philosophie. Deze meer afgetrokken studiën hadden den grond gelegd tot dien aan zijn' leeftijd minder gewonen ernst in zijn karakter, waar hij reeds van nature toe overhelde, zijn oordeel gewijzigd, terwijl ze niet zonder invloed op zijne godsdienstige begrippen gebleven waren.</p>
<p>Den volgenden dag toen de heer Rijkhold zich met zijn' zoon op eene wandeling bevond, begon hij met hem te spreken over zijne plannen, om met de krachten en vermogens hem verleend, zoo veel mogelijk nuttig voor anderen te zijn, gebreken, ware het mogelijk te helpen weren en verlichting en zedelijkheid te bevorderen. Rudolf juichte de plannen zijns vaders toe, maar hij meende, dat men er nog weinig mede zou vorderen, zoo lang de menschen niet op een hooger standpunt stonden.</p>
<p>‘Maar, wie vooruitgang wil, Dolf,’ sprak de heer Rijkhold, ‘is het er om te doen, om de menschen op dat standpunt te brengen. Als dat het gevolg wordt, dan is het doel bereikt.’</p>
<pb n="38"/>
<p>‘Ja, papa, maar hoe zal men het bereiken, zoo lang men de oude middelen, die al zoo lang beproefd zijn, aanwendt? De godsdienst, niet zoo als zij in haar wezen is, maar zoo als zij over het geheel beleden wordt, met al hare vormen, met hare beloften en bedreigingen, met haren egoïstischen aandrang, om het zoo eens te noemen, is nog altijd de hefboom, waar men een zoogenaamden vooruitgang mede wil opdringen.’</p>
<p>‘Verondersteld, dat gij gelijk hadt: kent ge dan een krachtiger hefboom?’</p>
<p>‘Dat is de vraag niet, papa. Maar als het middel niet deugt, moet het doel mislukken.’</p>
<p>‘Uwe betere middelen dan?’</p>
<p>‘Verstandsontwikkeling, den mensch tot de overtuiging te brengen, dat kennen en weten het doel van zijn streven moet zijn, opdat hij zich boven het redelooze dier verheffe en de vermogens hem geschonken gebruike tot het oogmerk waartoe ze hem verleend zijn. Is de mensch dus ontwikkeld, dan is ook de grondslag gelegd tot zedelijkheid en hij is op weg tot bereiking van het hoogste, - de deugd.’</p>
<p>‘En waartoe zal hij de deugd beoefenen?’</p>
<p>‘Natuurlijk om zijne bestemming te bereiken,’</p>
<p>‘En welke is de hoogste bestemming van den mensch?’</p>
<p>‘Gelukkig te zijn.’</p>
<p>‘En hoe wordt de mensch gelukkig?’</p>
<p>‘Ik gevoel wat gij bedoelt, door een godsdienstig wezen te zijn. Maar als ik u dit toestem, dan geloof ik toch, dat wij in de bepaling daarvan verschillen. Godsdienst is oneindig onderscheiden van de vormen, waar men haar in, gegoten heeft; godsdienst is naar mijn gevoelen geheel iets anders dan het zich bewegen in den toovercirkel van geloofsbegrippen, waarin zij nu eens beginsel, dan uitdrukking daarvan is; geloofsbegrippen, die meestal op feiten steunen, wier geschiedkundige waarheid verre is boven allen twijfel verheven te zijn...’</p>
<p>‘Uw ijver, Dolf,’ zeide Rijkhold, zijn' zoon in de rede vallend, ‘voert u verder dan gij bedoeld hebt. Godsdienst is ook bij mij het wezen van den mensch, die hem geheel moet doordringen en aan geene vormen gebonden is. Door godsdienst alleen wordt de mensch wat hij wezen
<pb n="39"/>
moet; een godsdienstig bestaan is zijne hoogste bestemming. Daartoe echter is kennen en weten alleen niet genoeg. De mensch zij naar het verstand nog zoo ontwikkeld, als het hart onaangeroerd blijft, dan kan hij onmogelijk godsdienstig zijn.’</p>
<p>‘Maar tot een zuiver Godsbegrip moet toch de kennis vooraf gaan.’</p>
<p>‘Dat spreek, ik u niet tegen; maar als het Godsgevoel, om dit woord eens te bezigen, ontbreekt, wat zal de kennis alleen dan baten? De wijze natuurvorscher moge overal een God ontdekken, maar als hij dien God niet eerbiedigt en liefheeft, welk hooger doel bereikt hij, dan dat hij eene waarheid bevestigd vindt, die reeds in zijn hart was geschreven? Ik wil er slechts dit mede zeggen, Dolf, dat elke vooruitgang, waarbij de godsdienst niet middel en doel te gelijk is, op dien naam geen aanspraak kan maken, en ik twijfel niet, of gij zult dit met mij eens zijn, als gij maar aan geen bepaalde godsdienstvormen denkt.’</p>
<p>Het gesprek zou verder zijn voortgezet geworden, als Berend hun niet te gemoet gekomen was, wiens terugkomst de heer Rijkhold met belangstelling verbeidde. De man zag er anders uit dan gewoonlijk, ofschoon de hem eigene blijmoedigheid door de sombere trekken op zijn gelaat door schemerde.</p>
<p>‘Wel, Berend,’ vroeg de heer Rijkhold, ‘hoe is het met uw' zwager?’</p>
<p>‘Dood, - meneer!’ antwoordde Berend kort af, terwijl hij een traan met den mouw van zijn buis afveegde.</p>
<p>‘En zijt gij nog met elkander verzoend?’</p>
<p>‘Ik heb hem gezegd: als God u vergeeft, gelijk ik u vergeef, dan zijt gij geborgen. - Ik zag, dat hij mij wilde danken, maar ik riep hem spoedig toe: dank God als gij in den hemel zijt! want ik dacht, als ik anders deed, hoe zou ik dan durven bidden: vergeef ons onze schulden, gelijk wij ook vergeven onzen schuldenaren? 't Was naar om aan te zien, meneer, die benaauwdheid, toen hij om zijn eenigst dochtertje zich bekommerd maakte. “O God.” riep hij uit, “mijn arm kind!” Ik had nog even tijd, om hem te zeggen: daar zal ik voor zorgen; en ik weet aan den flaauwen handdruk, dien hij mij met alle
<pb n="40"/>
krachtinspanning gaf, dat hij mij verstaan heeft. Nu duurde het niet lang. Hij viel in eene onrustige sluimering, waarin hij den geest gaf. Grod zij hem genadig en ons allemaal...!’ met de woorden sloeg Berend een zijpad in, terwijl hij een paar keeren kuchte en zich voortspoedde.</p>
<p>‘Dat is geen praatjesmaker. Die vent bevalt me, papa,’ zeî Rudolf, nadat Berend vertrokken was.</p>
<p>‘Die man heeft zeer veel goeds. Gij moet zijn geschiedenis kennen, om zijn voorbeeldig gedrag juist te beoordeelen. De overledene, waar hij van sprak, was zijn zwager. Toen hij met de eenige zuster van Berend in het huwelijk trad, had hij dubbel zijn brood. Doch eensklaps geraakt hij aan den drank. De gewone gevolgen daarvan openbaarden zich spoedig. Er kwam geldgebrek. Berend sprong bij, tot hij niet meer kon. Zijn zwager schreef het aan onwilligheid toe, toen hij hem geen geldelijken bijstand meer verleende, en nu begon deze hem te haten. Hij verbood hem het huis, zelfs toen hij later zijne zieke en stervende zuster wilde bezoeken. Nu hij zelf zijn einde voelde naderen, heeft hij om hem gezonden, en hoe dit bezoek is afgeloopen, hebt gij zoo even gehoord.’</p>
<p>‘Die man is waardig dat men hem acht.’</p>
<p>‘En is hij niet menigeen vooruit, al staat hij niet op zulk een hoog standpunt van verstandsontwikkeling?’</p>
<p>‘Maar wat zal dat bewijzen, papa?’</p>
<p>‘Dat bewijst zoo veel, dat niet alleen het verstand, maar ook het hart moet werkzaam zijn om den mensch tot een hooger standpunt te verheffen. Dat bewijst zoo veel, dat kennen en weten niet het hoogste doel is, waar men naar moet streven, maar dat het vooral aankomt op het goed aanwenden der verkregen kennis; dat, waar het godsdienstig beginsel ontwikkeld is, de voorschriften der godsdienst het best worden opgevolgd, en waar dat beginsel doorwerkt in het leven, de mensch op weg is om het hoogste te bereiken, - zijne veredeling en gelijkvormigheid aan het beeld van God.’</p>
<p>Dus pratende waren de wandelaars op hun' terugtogt de dorpschool genaderd. ‘Zie daar,’ zeî de heer Rijkhold op haar wijzende, ‘mede een brandpunt, van waar verlichting en vooruitgang moet uitgaan.’</p>
<pb n="41"/>
<p>‘Juist, daar moet de grondslag gelegd worden tot alle kennis en wetenschap.’</p>
<p>‘Ongetwijfeld, maar als er het jeugdige hart niet tevens gevormd wordt, dan zouden we te vergeefs op eene zedelijke verbetering van het menschdom hopen. Zie, Dolf, hierin zullen wij het wel eens zijn: aan het lager onderwijs wordt over het geheel te weinig waarde gehecht, ofschoon het al de elementen van den waren vooruitgang in zich bevat. Niet aan de inrigting van dat onderwijs is het te wijten, niet altijd aan de leermeesters, maar veelal aan de geringe hulpmiddelen die verleend worden, om dat onderwijs op de hoogte te plaatsen, waar het op behoort te staan. Doch ik zie daar uwe goede moeder, die ons te gemoet komt; nu een minder ernstig gelaat, Dolf, ze mogt vreezen, dat er nieuwe redenen tot bekommering over u bestaan.’</p>
</div>
<div type="chapter">
<pb n="42"/>
<head rend="h3">Vierde hoofdstuk.<lb/>
Een paar philosophen zoo als er wel meer zijn.</head>
<p>‘Raad nu eens Chrisje, om welke beuzeling ik bij Zeeltink moest komen!’</p>
<p>‘Hoe zou ik dat kunnen raden, Kleber?’</p>
<p>‘Neen, het is ook eigenlijk niet te raden. Had ik het te voren geweten, ik was te huis gebleven, of had althans zoo'n grooten haast niet gemaakt. Verbeeld u, die arme drommel van een Gerrit, die daar aan den kruisweg woont, had met het hout sprokkelen een paar groene takjes uit het bosch van mijnheer Zeeltink medegenomen. Hij had hem op heeter daad betrapt en duchtig de les gelezen. Maar dit was mijnheer niet genoeg. Nu moest ik nog eens komen, als administrateur der goederen van mijnheer Everkerk, waaronder dat hutje met het weinige land er bij ook behoort, om eerst te vernemen, hoe genadig mijnheer Zeeltink gehandeld had met dien <hi rend="i">fatalen</hi> diefstal niet aan de politie aan te geven, maar om het mij daarom zoo veel te nadrukkelijker op het hart te binden, dat ik dien man eens onder handen zou nemen, met de bedreiging, dat als ik het niet deed hij daarover eene klagt zou inleveren bij mijnheer Everkerk.’</p>
<p>‘Ik zou mij daar niet boos over maken.’</p>
<p>‘Boos? Ha, ha, ik lach er mede. Ik zeide hem, dat ik mij met zulke nietigheden niet kon ophouden. Maar toen kwam er eene zedepredikatie, die mij boos zou hebben kunnen maken, als ik bij het eerste punt in zijne rede niet opgestaan was en mij verontschuldigd had met
<pb n="43"/>
te zeggen, dat ik geen tijd had, om mij langer bij hem op te honden.’</p>
<p>‘Maar, lieve man, gij handelt toch niet voorzigtig met de menschen zoo tegen u te maken.’</p>
<p>‘Spreek mij daar niet van, Chrisje. Gij weet, ik heb op dat punt mijn eigen idées. Wat deze zaak betreft, Gerrit heeft er al genoeg van moeten hooren, en sprak Zeeltink tegen mij op zulk een hoogen toon, dan kan ik mij verbeelden, hoe hij zich tegenover dien armen man gesteld en hem met vele teksten uit den Bijbel zijne groote zonde zal voor oogen gehouden hebben. Niets is gemakkelijker dan met zulke wapenen de onnoozelen te bestrijden en te verpletteren.’</p>
<p>‘Kleber, dat is niet volgens onze afspraak, gij zoudt u tegen mij niet meer ongunstig over den Bijbel uitlaten; want niets is gemakkelijker dan een onkundige met uwe wijsgeerige redeneringen tot zwijgen te brengen. Maar zonder over de wijze te spreken, waarop de heer Zeeltink de zaak behandeld heeft, vraag ik u in ernst af, of gij het gedrag van Gerrit kunt goedkeuren?’</p>
<p>‘De rijken hebben genoeg, en wat maakt het voor Zeeltink uit, dat zoo'n arme drommel zich zulk een niet noemenswaard deeltje van zijn eigendom uit wezenlijke behoefte toeëigent?’</p>
<p>‘Dat is geen antwoord op mijne vraag, Kleber.’</p>
<p>‘Ik heb u mijn gevoelen gezegd, en wilt gij voor Zeeltink partij trekken, ieder heeft zijne wijze van zien.’</p>
<p>Het medegedeelde gesprek had plaats in de huiskamer van den heer Kleber, nadat deze in geene zeer tevreden stemming van den heer Zeeltink te huis was gekomen. Na het laatste woord van haren man: ieder heeft zijne wijze van zien, had mejufvrouw Kleber met een ligt schouderophalen gezwegen, omdat zij wist, dat, als hij die woorden bezigde, hij dan gaarne niet verder over eene zaak sprak.</p>
<p>Na eene pauze van eenige oogenblikken, waarin beide echtgenooten zich aan den loop van hunne eigen gedachten overgaven, vatte mejufvrouw Kleber het eerst het woord op, terwijl zij zeide: ‘ik heb terwijl gij uit waart, een bezoek gehad.’</p>
<p>‘Van wien?’</p>
<pb n="44"/>
<p>‘Van onzen predikant, die eens kwam vragen, of wij over zijn voorstel om de kinderen op de catechisatie te zenden al hadden nagedacht?’</p>
<p>‘En wat hebt gij geantwoord?’</p>
<p>‘Dat de kinderen naar ons gevoelen nog jong genoeg waren.’</p>
<p>‘De halve waarheid dus.’</p>
<p>‘Meent gij dan, dat ik tegen mijne overtuiging voor uwe idées in de bres wou springen? Maar de dominé scheen het ook voor halve waarheid te houden; want hij vroeg mij met nadruk, of dat de eenige reden was? waarop ik hem antwoordde, dat gij daarenboven in dat opzigt uwe eigen wijze van zien hadt, waarover ik liefst niet met hem wilde spreken.’</p>
<p>‘En toen heeft hij u zeker beklaagd, als eene ongelukkige vrouw, die zulk een' ongeloovigen en stijfzinnigen man heeft, en u toen zeker aangemaand om toch gezond te blijven in de leer, en zooveel in u is met alle uwe kracht en al de middelen waarover eene vrouw beschikt te waken voor het zieleheil uwer kinderen, zelfs al moest daar, als om het hoogere, de huiselijke rust een weinig onder lijden.’</p>
<p>‘Hoe weinig toont gij den braven Torlet nog te kennen. Hij begon met te zeggen dat hij eerbied had voor ieders gevoelen, dat op overtuiging steunde. Dat hij voorzeker in zijn gevoelen grootélijks van u verschilde, maar daarover met mij niet wilde spreken, om den schijn niet op zich te laden, als of hij van uwe afwezigheid gebruik wilde maken, om eene overwinning te behalen. Dat hij u wegens uw zedelijk en in vele opzigten voorbeeldig gedrag te hoog schatte, om achter uwen rug een nadeeligen invloed van uwe zienswijze te verwekken. Maar dat hij niet kon en mogt nalaten mij aan te sporen, om mijne andere overtuiging met voorzigtigheid en liefde u voor te stellen en mij te wapenen om mij niet te ligt uit het veld te laten slaan, en dat hij gaarne, als gij het veroorloofdet, mij in uw bijzijn ter hulpe zou willen zijn.</p>
<p>‘Zoo, dat is meer bescheidenheid dan ik verwacht had. In het laatste voorstel zullen wij echter niet behoeven te treden. Wij zullen die zaak met elkander wel afdoen.
<pb n="45"/>
Ik wil u iets voorgeven, Chrisje, begin gij nu maar, gij zijt voorzeker thans van de zaak doordrongen.’</p>
<p>‘Nu niet, lieve man, gij zijt nu niet in de regte stemming.’</p>
<p>‘Kent gij mij zoo weinig zelfbeheersching toe, dat ik, al ergerde ik mij eenigzins aan het gedrag van Zeeltink, over eene andere zaak met u niet in bedaardheid zou kunnen spreken? Ik wil u zelfs wel bekennen, dat de handelwijs van mijnheer Torlet het evenwigt in mijn binnenste hersteld heeft.’</p>
<p>Deze bekentenis verraste mejufvrouw Kleber eenigzins, en had zij het zielkundig kunnen verklaren, zij zou hebben opgemerkt, dat de goede dunk, dien de predikant van hem had, hem niet onaangenaam was en een verzoenend gevoel bij hem had opgewekt, dat met den grondtoon van zijn hart overeenstemde, maar telkens door spitsvondige redeneringen verdoofd werd. Hij werd miskend, als hij dacht. Dit was hem onverdragelijk. Hij kon er niet toe besluiten, om zijne beginselen te openbaren. Dit zou tegenspraak uitlokken, en hoe zou hij zich verdedigen tegen wie hem niet begrepen. Zich bloot te geven en dan door misverstand misschien een nog onjuister oordeel over zich uit te lokken, dit wilde hij niet. Van daar zijne eenzelvige leefwijs. Hij bemoeide zich met niemand, dan zoover het zijne betrekking medebragt: wat had men zich met hem te bemoeijen? Nooit was het hem ter oore gekomen, dat men op zijn gedrag het oog sloeg. Het had hem toegeschenen, dat men daar over het algemeen minder op lette, dan op iemands denkwijs. De ongunstige opinie, die men omtrent hem voedde, kende hij maar al te wel, en dit had hem, die, als hij meende en zich zelv' bij herhaling opdrong, dat men zich aan het oordeel van het publiek niet moest storen, hoe langer hoe meer van het verkeer met menschen afgetrokken.</p>
<p>Mejufvrouw Kleber door haren man aangemoedigd, om over eene zaak, die haar zoo na aan het harte ging te spreken, liet de goede gelegenheid daartoe niet voorbijgaan, maar begon terstond: ‘ik ben blijde, lieve man, dat gij zelf mij aanspoort, om over de godsdienstige opleiding onzer kinderen met u te spreken. Voor de twee oudsten, dunkt mij, wordt het hoog tijd, en als gij het
<pb n="46"/>
goedvindt zon ik ze gaarne naar de catechisatie zenden.’</p>
<p>‘Verondersteld eens, Chrisje, dat ik het noodzakelijk achtte, de kinderen in de godsdienst bijzonder onderwijs te laten geven, wat weten kinderen van twaalf en dertien jaren er van, om het ware van het valsche te onderscheiden?’</p>
<p>‘Maar zoo veronderstelt gij dan, dat onze predikant hun de waarheid niet zon leeren.’</p>
<p>‘Ik geloof, dat de dominé eerlijk genoeg is, om wat hij voor waarheid houdt hun in prenten. Maar daar hebt gij nu juist mijn bezwaar. Is het verstand der kinderen eerst ontwikkeld, staan zij op eene zekere hoogte, dan kunnen zij oordeelen over wat hun wordt voorgesteld. Nu echter nemen zij alles aan wat hun geleerd wordt. Ik weet het bij eigen ondervinding, wat mij in mijne jeugd al als waarheid is opgedrongen. Er werd mij zooveel geleerd, waar ik eigenlijk niets van begreep, wat ik ongerijmd en met het gezond verstand strijdig vond. Ik heb er de nadeelige gevolgen van ondervonden, terwijl ik den moeijelijksten tweestrijd had en niet tot rust ben gekomen, dan nadat ik alle vooroordeelen vaarwel gezegd en mij aan dat zoogenaamd christelijk geloof ontworsteld heb.’</p>
<p>‘Maar, lieve man, waar zou het heen, als men met de opleiding der kinderen in eenig vak zoo lang zou wachten, tot dat zij op de hoogte stonden om te kunnen beoordeelen, of men hen wel goed onderwees? Geen kind zou dan iets moeten leeren. Wat uwe godsdienstige opleiding betreft, gij hebt mij daar meer van gesproken, en ik betreur het met u, dat gij het in dat opzigt zoo ongelukkig getroffen hebt, ofschoon ik het nimmer kan goedkeuren, dat gij na dien tijd zoo onverschillig omtrent de godsdienst geworden zijt.’</p>
<p>‘Onverschillig? mij dunkt, dat ik nog al wat gelezen en onderzocht heb.’</p>
<p>‘Gelezen, ja, ik kan dat niet beoordeelen, maar misschien wel te veel. Uw onderzoek althans geloof ik dat zich vooral heeft uitgestrekt tot wat er tegen de godsdienst en den Bijbel te zeggen valt. Want altijd hoorde ik u spreken over het ongeloofelijke, wonderbare en fabelachtige in den Bijbel, nimmer over het schoone, tot
<pb n="47"/>
deugd opwekkende en vertroostende, dat gij er toch ook wel in vinden zult.’</p>
<p>‘Och Chrisje, daar kan ik met u niet goed over spreken. Gij zoudt mij toch niet begrijpen. Ik laat u uw geloof en hebt gij daar vrede bij, welnu, dat is gelukkig, maar laat mij dan ook mijne begrippen.’</p>
<p>‘We zullen dat daar laten. Maar gelukkig vind ik het niet, Kleber, dat wij in de godsdienst zoo weinig met elkander overeenstemmen. Ik wil over uwe inwendige gesteldheid niet oordeelen, maar of gij bij uwe gevoelens zooveel rust geniet, als gij zegt, daar twijfel ik een weinig aan.’</p>
<p>‘Bekommer u daar niet over, evenmin als over de kinderen, of die wat vroeger of later naar de catechisatie zullen gaan. Laat die zorg maar aan mij, als vader, over.’</p>
<p>‘Dat is toch te veel van mij, als moeder, gevergd. Ik ben wel maar eene eenvoudige vrouw, die van geen geleerdheid weet, maar mijne moederlijke pligten ken ik toch. Ik bid dagelijks den hemel, dat ik daar getrouw in moge blijven. Neen, Kleber, glimlach niet, als ik u verzeker, dat ik hoogere ondersteuning noodig heb.’</p>
<p>‘Ik dacht het wel, dat gij u weder als eene beklagenswaardige vrouw beschouwt, die geen hulp en steun bij haren man vindt. Ach, die vooroordeelen, die men zoo vroeg reeds inzuigt; wat al onaangenaamheden hebben zij te weeg gebragt!’</p>
<p>‘Hoe geheel verkeerd beoordeelt gij mij, Kleber! Geloof mij,’ - hier vatte mejufvrouw Kleber de hand van haren man, terwijl zij vol aandoening een' vurigen kus op zijne lippen drukte, ‘ik zou geen beter man kennen, dan gij, die zooveel liefde voor zijne vrouw, zooveel zorg voor zijn huisgezin, zooveel voor zijne kinderen over heeft, als wij slechts meer overeenkwamen in dat ééne, dat ik voor zoo hoog noodig houd, - de godsdienst.’</p>
<p>‘Maar dat <hi rend="i">als</hi>, maakt mij dan wel slecht in uwe oogen?’</p>
<p>‘Slecht?’ - terwijl zij een traan afdroogt, - ‘gij bezit deugden, die velen missen, gij zijt beter, dan gij u in het oog van anderen vertoont, dan menigeen, die uit de hoogte op u nederziet.’ En nu met vrouwelijke fierheid
<pb n="48"/>
zich verheffende, sprak zij op krachtigen toon: ‘waar men het in mijne tegenwoordigheid dorst te wagen, om u slecht te noemen, daar zou men het ondervinden, dat Kleber's vrouw de eer van haren man niet roekeloos zou laten aanranden.’</p>
<p>Terwijl Kleber een ligt gevoel van aandoening tracht te verbergen, zegt hij: ‘maar Chrisje, wij zijn geheel van ons onderwerp afgedwaald. Zoudt gij wel gelooven, dat ik onze kinderen liever zond naar eene school, waar zij onderrigt konden ontvangen in de natuurkunde, dan naar de catechisatie, waar zij met allerlei geloofsbegrippen, misschien maar al te spoedig, zullen worden opgepropt en van zaken hooren, waar ze toch niets van begrijpen?’</p>
<p>‘Maar, beste Kleber, beoordeel toch alle godsdienstig onderwijs niet naar de opleiding, die gij hebt ontvangen. Onze predikant moet, als ik hoor, zeer aangenaam met de kinderen omgaan, en waar hij een eenigzins ontwikkeld verstand aantreft, evenzeer op verstandelijke overtuiging, als gemoedelijke aanneming werken. En om uw bezwaar weg te nemen, dat de kinderen van zaken zouden hooren, waar ze niets van begrijpen, moet ik u zeggen, dat ik, buiten uw weten, gebruik gemaakt heb van mijne moederlijke regten, of liever aan de inspraak van mijn moederlijk gevoel gehoor gegeven en onze kinderen aan mijn' schoot reeds gewezen heb op den hemelschen Vader, en hun zulke geschiedenissen verteld, waardoor zij ongetwijfeld vatbaar zullen geworden zijn voor het onderwijs, dat zij bij onzen dominé nu verder kunnen ontvangen.’</p>
<p>‘Als gij, vrouwen, iets in het hoofd hebt, dan moet het doorgezet worden. Ik geef echter mijne toestemming nog niet terstond. Ik moet daar eerst nog over denken, en naauwkeurig onderzoeken, of mijne kinderen ook in dien zelfden strijd konden gewikkeld worden, waar ik al het pijnlijke van ondervonden heb. Zoo, Chrisje, zullen wij beiden voor onze kinderen zorgen.’</p>
<p>Mejufvrouw Kleber stelde zich voor 's hands te vreden met dat besluit van haren man, omdat zij het nog nimmer zoover had kunnen brengen, maar altijd tot wijken gebragt was door zijn: ‘ieder heeft zijne wijze van zien!’</p>
<pb n="49"/>
<p>Nadat de beide echtgenooten ieder aan hunne bezigheden gegaan waren, werd er aan de deur getikt en met een: ‘ik hoop niet, dat ik u voor een oogenblik belet doe mijnheer en mejufvrouw Kleber!’ trad de student Rijkhold binnen. ‘Ik ben zoo vrij,’ vervolgde hij, ‘van uwe uitnoodiging om u eens te komen opzoeken, gebruik te maken. Ik hoop niet, dat ik u ongelegen kom,’ voegde hij er bij, toen hij bemerkte, dat zijn bezoek wel onverwacht was, en hij uit eene zekere verlegenheid bespeurde, dat men hier niet gewoon was veel bezoek te ontvangen. De losse en ongedwongen toon, waarop Rudolf echter terstond een gesprek begon, was oorzaak, dat allen zich weldra op hun gemak gevoelden, en mejufvrouw Kleber zich niet meer ongerust maakte, of de student ook zou opgemerkt hebben, dat de lamp niet op haar plaats, een kistje op de secretaire wat scheef stond, en het tafelkleed over het ronde tafeltje aan den eenen kant wat lager afhing, dan aan den anderen kant.</p>
<p>Het duurde niet lang, of de heeren waren in een druk gesprek gewikkeld, waarin Rudolf met den hem eigen afkeer van achterhoudendheid, zijne gevoelens omtrent staatkunde, godsdienst en Christendom aan den dag legde. Kleber, wien de voorzigtigheid van den rijperen leeftijd eigen was, had, daar hij meer gezwegen dan gesproken had, opgemerkt, dat er, bij merkbaar verschil, nog al eenige punten van overeenstemming tusschen hem en den student bestonden. Toen hij echter beweerde, dat de godsdienst eigenlijk niets anders was, dan de staatkundige band, die de volken en de maatschappijen te zamen hield, en onder de bestaande godsdiensten de christelijke eene godsdienst vol vooroordeelen was, kon Rudolf dit in alles niet toestemmen, waardoor het gesprek eene levendigheid verkreeg, die oorzaak was, dat beide partijen zich meer bloot gaven. Weldra bleek het den student, dat Kleber meer twijfelaar dan volstrekt ongeloovige was. Zijne bijzondere begrippen omtrent de godsdienst in het algemeen schenen hem toe het gevolg te zijn van eene eenzijdige studie. Zoo was het inderdaad. Kleber had veel, maar zonder verstandige onderscheiding, gelezen. Hij was in zijne jeugd niet genoeg ontwikkeld om het ware van het valsche te onderscheiden, en toch meende hij op hooger
<pb n="50"/>
standpunt te staan dan menig ander. Dit had hem eene zekere hooghartigheid ingeboezemd, waardoor hij op het kinderlijk geloof van den eenvoudige medelijdend nederzag. Zijne uitwendige omstandigheden waren hem niet gunstig geweest. In zijne jeugd door onverstandige opvoeders gevleid en geroemd om zijne vorderingen en vlugheid, had hij die <hi rend="i">carrière</hi> niet gemaakt, die hij verwacht had. Hij zag zich achteruitgezet, waar menigeen, die, volgens zijn gevoelen, in zijne schaduw niet kon staan, hem was vooruitgesneld. Ontevredenheid met zijn lot was er het gevolg van, gelijk hij evenmin vrede had met de wereld en de menschen. Het godsdienstig onderwijs, door hem in zijne jeugd genoten, had zijn verstand onbevredigd, zijn hart koud gelaten. Hij had er geen werk van gemaakt, om tot het wezen der godsdienst door te dringen, maar zich vergenoegd met eene oppervlakkige beschouwing, die hij gedeeltelijk van anderen overgenomen, gedeeltelijk als resultaat van zijne opmerkingen zich eigen gemaakt had. Zelf ernstig van aard, ingetogen van leefwijze, bragt hij zijn eigen gedrag in vergelijking met dat van sommigen, die hoog van de godsdienst opgaven, er veel over spraken, die den mond vol hadden van liefde tot God en de medemenschen, en bittere ironie was het besluit, waar die vergelijking hem toe gebragt had. Hij was altijd ter helste van den weg des onderzoeks blijven staan, en had zich verbeeld de waarheid gevonden te hebben, waar hij slechts eenigen weerklank had gevonden met zijne bijzondere gemoedsstemming en zielstoestand.</p>
<p>Kleber, die in den student Rijkhold meer en meer welgevallen kreeg, was spraakzamer dan hij in langen tijd geweest was. De oorzaak hiervan moeten wij daarin zoeken, dat hij iemand gevonden had, die hem, zoo als hij meende, meer begreep en met wien hij spreken kon over onderwerpen, die hij bij anderen niet kon aanroeren, zonder om zijne bijzondere begrippen voor een slecht mensch uitgekreten en als zoodanig vermeden te worden. Sedert zijne, door zijne ouders verlangde en meer opgedrongene dan wel vrijwillige, aanneming tot lidmaat der Hervormde kerk, had hij met geen predikant ooit over godsdienstige onderwerpen gesproken. Aan dominé Torlet, die hem in den beginne nog al eens opzocht, had
<pb n="51"/>
hij telkens onder een of ander voorwendsel de gelegenheid benomen om daarover met hem in gesprek te komen, overtuigd, als hij meende, dat ieder predikant te veel met vooroordeelen bezet was, om een' meer onpartijdigen blik in het wezen der dingen te slaan.</p>
<p>Het open gelaat en de vrije toon van Rudolf hadden hem bij de eerste ontmoeting reeds gunstig voor den student gestemd, en mogten zij het met elkander over het begrip van de godsdienst in het algemeen niet eens zijn, - waar zij over het Christendom spraken ontmoetten zij elkander in meer dan één punt van overeenstemming.</p>
<p>Toen Kleber toch zijne begrippen omtrent de godsdienst breeder ontwikkeld had, trok Rudolf daartegen met zóóveel kracht te velde, dat het scheen, of hij zijne partij daardoor een weinig overvleugelen wilde.</p>
<p>Met evenveel geestdrift als nadruk beweerde Rudolf, dat de godsdienst iets hoogers was, dan een toevallig middel, om den maatschappelijken band te zamen te houden, of een uitvindsel van sluwe wetgevers om de volken te beteugelen; hij zocht haar bron en oorsprong in den mensch, die aan haar eene onmiskenbare behoefte heeft. Een' mensch zonder godsdienst, zeide hij, kon hij zich niet voorstellen, terwijl hij de algemeenheid en de kracht der godsdienst niet kon verklaren, als zij niet in het binnenste van den mensch gezeteld was. En nu doorliep hij in het vuur zijner rede de geschiedenis der menschheid, om aan te toonen, hoe hare voortdurende ontwikkeling alleen door de godsdienst was te weeg gebragt en alleen door haar steeds wordt bevorderd. ‘Alleen door haar,’ zeide hij, ‘kan het stoffelijk leven verbeterd worden, kan de wetenschap krachtig werken en kunnen de burgerlijke inrigtingen en wetten invloed en kracht verkrijgen op de volken.’</p>
<p>‘Maar,’ hernam Kleber, ‘hoe zal het stoffelijk leven verbeterd worden, waar de oorzaak daartoe, de godsdienst, vaak zoo wanstaltig te voorschijn treedt? Hoe de wetenschappen door haar bevorderd worden, waar zij ongerijmdheden uitkraamt, die met heldere verstandsbegrippen ten eenen male in strijd zijn?’</p>
<p>‘Met uw verlof, gij verwart den vorm met het wezen. Maar zelfs de misvormde gedaante, waarin wij hier en
<pb n="52"/>
daar de godsdienst zien optreden, is een bewijs voor mijne stelling, dat zij een bestanddeel uitmaakt van het innerlijk leven des menschen, en dat zij hem evenmin van buiten aankomt, als zij hem door het toeval kan gegeven worden.’</p>
<p>‘Dan hecht gij voorzeker ook weinig aan eene zoogenaamde geopenbaarde godsdienst?’</p>
<p>‘'t Zou te wijdloopig worden, mijnheer, als wij onze begrippen daaromtrent in het breede ter toets bragten, maar zelfs voor een oogenblik aangenomen, dat zij bestaat, zou ik, geloof ik, van mijn gevoelen niet behoeven af te wijken; want hing de godsdienst in den mensch geheel af van eene openbaring van buiten, zonder een bestanddeel van 's menschen binnenste uit te maken, dan zou ik vreezen, dat er van haar weinig meer onder het menschdom ware overgebleven.’</p>
<p>‘Gij hebt dan wel een hoog begrip van de godsdienst?’</p>
<p>‘Zoo zelfs, dat mij het woord, dat de zaak zal uitdrukken, geenszins bevalt. Nog altijd zoek ik naar een woord, waaruit het begrip van dienstbaarheid of vrees geheel geweerd kon worden, om te kennen te geven, wat ik versta door het edelste beginsel, dat in 's menschen bewustzijn leeft en werkt.’</p>
<p>‘Maar de christelijke godsdienst dan? Is zij u nog iets anders dan een vorm, waarin zij zich, als b.v. in het Mohamedanismus vertoont?’</p>
<p>‘Als men ten minste het Christendom geene hoogere ontwikkeling van het godsdienstig bewustzijn wil noemen.’</p>
<p>‘Waarvan de elementen vroeger aanwezig waren?’</p>
<p>‘Ongetwijfeld.’</p>
<p>‘Dan zult gij het met mij wel eens zijn, dat het Christendom niet het hoogste te waartoe men kan opklimmen; dat het zijn tijd kan gehad hebben en door iets anders, meer naar de behoefte des tijds berekend, kan vervangen worden?’</p>
<p>‘En als ik dit niet geheel ontkende?’</p>
<p>‘Dan geloof ik, dat wij elkander beter zouden leeren verstaan.’</p>
<p>‘Misschien; en nu, tot weerziens, mijnheer Kleber! Ik heb u langer opgehouden dan mijn voornemen was.’</p>
<pb n="53"/>
<p>Met deze woorden namen de philosophen, zoo als er wel meer zijn, afscheid van elkander, terwijl hun gesprek ons weinig reden geeft om de consequentie van onzen student te bewonderen, die zijne partij verweet, dat hij den vorm met het wezen verwarde en zich nu in zijn begrip van het Christendom aan hetzelfde gebrek schuldig maakte. Doch wij zullen hem op dit gebied later nog wel eens ontmoeten, strijdend, gedurig strijdend.... maar ook zegepralend?</p>
</div>
<div type="chapter">
<head rend="h3">Vijfde hoofdstuk.<lb/>
Gevoel en verstand.</head>
<p>Terwijl Rijkhold zich bij den heer Kleber bevond en zich een weinig gevleid gevoelde, dat een man van zoo veel meer jaren, die niet van kennis en belezenheid ontbloot was, er belang in scheen te stellen, om met hem over zulke gewigtige onderwerpen te spreken, kon hij niet vermoeden, dat er elders om zijnentwil een zucht geslaakt en een vochtig oog ten hemel geslagen werd. En toch was het zoo.</p>
<p>Als wij in het kamertje, dat de heer Bangman zijn heiligdom had genoemd, een oog konden slaan, dan zouden wij er mevrouw Rijkhold op eene sofa hebben kunnen zien zitten, eerst in diep gepeins verzonken, en vervolgens met gevouwen handen en naar boven gerigt oog eene bede op hare lippen hebbende, die meer in eene stille verzuchting, dan uit woorden bestond. Over wien dacht, voor wien bad zij?</p>
<p>Dit kon niet lang verborgen blijven voor den heer Rijkhold, die zijne vrouw in het boekvertrekje verrast en hare aandoening terstond opgemerkt had. Lang behoefde hij naar de reden daarvan niet te gissen, want zelve maakte zij hem met wat haar droevig gestemd had en bekommerde
<pb n="54"/>
bekend. 't Was Rudolf, wiens veranderde denkwijze haar den ganschen dag bezig hield en menig uur slapens kostte. Wel betoonde hij dezelfde kinderlijke liefde en genegenheid jegens haar, maar zijn vroegere ernst, als er over godsdienstige onderwerpen gesproken werd, had plaats gemaakt, als zij meende, voor eene zekere ligtzinnigheid, waar hij ze thans mede behandelde. Zij had alle reden om te twijfelen of hij de openbare godsdienstoefeningen wel bijwoonde; want op hare vraag daarnaar, had hij een vrij dubbelzinnig antwoord gegeven. Bij de huiselijke godsdienst was het haar aandacht niet ontglipt, dat er tusschenbeiden een ongeloovige glimlach om zijne lippen speelde, terwijl sommige uitdrukkingen, die hij zich liet ontvallen, haar zelfs wel eens ergerden. Zij had er nog niet van gesproken, maar nu Rijkhold haar vol gedachten over hem had aangetroffen, was zij blijde haar hart eens te kunnen uitstorten, en terwijl hij daar nu bij Kleber was, waar zij zich niet weinig over verontrustte, had zij aan Job gedacht, die als zijne kinderen maaltijden gehouden hadden, voor hen offerde, omdat hij bij zich zelven dacht: misschien hebben mijne kinderen gezondigd en God in hun hart vaarwel gezegd.</p>
<p>Rijkhold bleef niet onbewogen bij den traan van moederlijke bezorgdheid, dien hij in het oog zijner Elize zag blinken, maar het blijmoedig gelaat, dat hij toonde, gaf veel minder bekommering te kennen, dan mevrouw Rijkhold ook bij haren man verwachtte. Toen zij hem daar opmerkzaam op maakte, zeide Rijkhold, dat hij in geenen deele onverschillig was omtrent de godsdienstige denkwijs van hunnen zoon, maar dat een met hem gehouden gesprek, hem overtuigd had, dat het geen gebrek aan godsdienst was, waardoor Rudolf zich met sommige christelijke leerstellingen minder vereenigen kon.</p>
<p>‘Met sommige, zegt ge,’ zeide mevrouw Rijkhold, ‘maar ik vrees, dat het de voornaamste en gewigtigste zijn, die hij verwerpt.’</p>
<p>‘Verwerpt? zoo ver is het, geloof ik, nog niet gekomen. Maar, dat hij er aan twijfelt, is, meen ik, maar al te waar.’</p>
<p>‘Twijfelen of verwerpen, dat zal zoo veel niet verschillen. En maakt gij u dan daar niet bekommerd over?’</p>
<pb n="55"/>
<p>‘Geheel zonder bekommering ben ik niet; verre van daar. Maar twijfelen is geen verwerpen. Hoor eens, Lize, er heerscht een diep gevoeld godsdienstig beginsel in Rudolfs hart, en zoo lang dát levendig blijft, maak ik mij niet te zeer bezwaard omtrent de hoop op eene meer christelijke overtuiging. Hij denkt meer en ernstiger na, dan hij zegt. En als het nu soms in den weg der Voorzienigheid lag, dat hij door twijfeling tot de waarheid moet komen, dan zouden wij reden van dankbaarheid hebben, dat hij dien weg heeft moeten volgen.’</p>
<p>‘Dat gave God! Maar ik vrees, dat zijn omgang met Kleber hem van dien weg maar al te zeer zal afleiden.’</p>
<p>‘Het tegendeel kan ook plaats hebben. Als hij ziet, waar ongeloof en twijfeling toe brengen, kan hij het hoog belang er van inzien, om een' vasten grond onder zijne voeten te hebben. Moet hij daartoe eerst door een doornbosch van zwarigheden heen worstelen, zeker is het: wat met moeite verkregen is, dat waardeert men doorgaans te hooger. Laat ons intusschen niet ophouden hem in onze gebeden te gedenken, en verlichte oogen des verstands voor hem af te smeeken.’</p>
<p>‘In mijn gebed ben ik hem telkens gedachtig. Maar ik vraag mij zelve wel eens af, of al dat streven naar vooruitgang van den tegenwoordigen tijd niet wel eens aanleiding geeft tot twijfel en ongeloof? Vroeger geloofde men, en was daarmede tevreden en gelukkig.’</p>
<p>‘Wat zal ik u zeggen, Lize, al het goede heeft eene schaduwzijde; vooruitgang ligt onmiskenbaar in den geest van het Christendom. Het streven naar volmaking werd door onzen Heiland zelven dringend aangeprezen. Maar daarom zal ik niet ontkennen, dat de leus van vooruitgang dikwijls misbruikt wordt, om daaronder slechts af te breken, wat er goeds en hechts bestaat, zonder zelfs aan opbouwen weder te denken. De ware vooruitgang moet verlichting, bevestiging van het geloof, veredeling van den mensch te weeg brengen. Vroeger geloofde men, zegt gij, en men was daarmede tevreden; maar wou dat niet veelal zeggen, men stelde zich tevreden met wat men eens had geleerd? In de laatste tijden is er meer strijd ontstaan; die strijd gaf aanleiding tot naauwkeuriger onderzoek, en noemt gij het nu niet gelukkiger, als
<pb n="56"/>
men langs dien, zij 't ook moeijelijken, weg tot vaster overtuiging en rust komt?’</p>
<p>‘Maar hoe weinig menschen zijn in de gelegenheid zulk een naauwkeurig onderzoek te doen.’</p>
<p>‘Juist daartoe moet een toenemende vooruitgang strekken, om den mensch op zulk eene hoogte te brengen.’</p>
<p>‘'t Is mogelijk, Willem; maar eer het zoo ver is, kan nog menig moederhart, als het mijne, bezwaard worden. Want, dit zult gij mij toch moeten toestemmen, dat Dolf's twijfelingen ons huiselijk geluk niet vermeerderen.’</p>
<p>‘Maar is dan huiselijke zorg niet dikwijls de schaduw, die het licht op het levensbeeld verzacht en zelfs beter doet uitkomen? Wat voor het tegenwoordige vermindering van huiselijk geluk schijnt, kan den grond leggen tot vermeerdering van dat geluk. En bedenkt gij wel, dat de zorgen des levens eigenlijk het huiselijk geluk niet verstoren, maar in tegendeel goede voorbereidingen zijn voor zwaarder onheilen, die ons misschien kunnen treffen.’</p>
<p>Mevrouw Rijkhold zou hier zeker op geantwoord hebben, als de meid niet binnen gekomen was en de komst van de heeren Torlet en Sligman had aangekondigd.</p>
<p>Terwijl we de familie met dit gezelschap, dat nog door een bezoek van den jongen Roster vermeerderd werd, voor een oogenblik alleen laten, vergezellen wij Rudolf, die, van Kleber komende, zich langs een grooteren omweg naar huis begaf. Nog eens over zijn gehouden gesprek met Kleber nadenkende, wandelde hij in diep en ernstig gepeins langzaam voort. 't Was een heerlijke herfstdag. De zon stond reeds laag aan den horizon en weerkaatste in een paar als met goud omzoomde wolken haar purperen avondgloed. Geen blad bewoog zich; kalm en stil was de natuur. Rudolf sloeg het oog naar den prachtigen hemel, maar het was of hij er nog somberder door werd gestemd. ‘Ja,’ riep hij zich zelven toe, ‘de zon van mijn Christendom is ook zoo aan het dalen. Hoe? als het daarna ook eens nacht werd in mijn binnenste!’ Doch zich uit dit somber gepeins rukkende, sprak hij half luide: ‘niets dan gevolg van oude vooroordeelen! Weldra zal ik de duisternis doorgeworsteld zijn, en een helderder licht zal als de opgaande zon voor mij schijnen,’ en opgeruimder, naar het scheen, vervolgde hij zijn weg, tot dat hij den
<pb n="57"/>
hoek van een akkermaalsboschje omslaande, zijne zuster Mina ontwaarde, die met eene andere dame hem slechts eenige schreden vooruit was. Weldra had hij haar ingehaald, en was de andere jonge dame hem als mejufvrouw Maria Zeeltink voorgesteld. Lager was de zon gedaald, die hare roode stralen op het ietwat bleek gelaat van Maria wierp, waardoor zij er zeer bevallig uitzag. De zacht weemoedige trek, die om haren mond speelde, kon niet tot somberheid stemmen, omdat de gloed van haar vriendelijk oog aan dat min of meer kwijnend gelaat een niet onbevalligen luister bijzette. Over haar geheele wezen lag innemende ernst verspreid, terwijl hare rijzige gestalte en haar aangename toon van spreken zekeren eerbied inboezemde.</p>
<p>‘Ik hoop niet,’ zeide Rudolf, die had opgemerkt, dat de jonge dames druk met elkander in gesprek waren, ‘ik hoop niet, dat ik de dames gestoord heb in hare gesprekken.’</p>
<p>‘Volstrekt niet, mijnheer,’ antwoordde Maria, ‘wij hadden het oog geslagen op de ondergaande zon en verlustigden ons in dat prachtig natuurtooneel.’</p>
<p>‘Ja, broertje,’ hervatte Mina, ‘en wij waren zoo wat aan het philosopheren, als gij dat woord bij dames duldt. Maria vertelde mij juist,’ vervolgde zij op ernstigen toon, ‘hoe zij dikwijls in de broedergemeente zoo hart-verheffend van het dalend zonlicht op het hooger licht gewezen was, dat, door Jezus Christus in helderen mid-dagglans ontstoken, nooit ondergaat en de bron van blijde troost des waren christens is.’</p>
<p>‘Mij dunkt,’ zeî Rudolf op eenigzins spotachtigen, maar niettemin veelbeteekenenden toon, ‘dat was meer poëzy, dan philosophie.’</p>
<p>‘Poëzy? ja, mijnheer,’ hernam Maria, ‘maar waarvan de grondtoon diepe waarheid bevat.’</p>
<p>‘Als gij ten minste <hi rend="i">uwe</hi> hoop dus noemen wilt,’ sprak Rudolf.</p>
<p>‘'t Zou er treurig uitzien, mijnheer,’ antwoordde Maria, ‘als die hoop alleen de <hi rend="i">mijne</hi> was en niet eene, die als eene gegronde hoop het eigendom van velen was.’</p>
<p>Juist was de zon gedoken, toen Maria, daarop wijzende, er nog bijvoegde: ‘wat zouden wij ongelukkig zijn,
<pb n="58"/>
als het licht des Evangelies dus voor ons kon ondergaan.’</p>
<p>Rudolf had den moed niet, om hierop te antwoorden. Hij uitte zijne gedachten niet, uit vrees van het geluk te verstoren van het meisje, dat bij deze eerste ontmoeting hem terstond achting inboezemde.</p>
<p>Aan een zijpad gekomen, dat naar Zandwijk voerde, nam Maria hartelijk afscheid van Mina en haar broeder, terwijl dezen den weg naar het ouderlijk huis insloegen.</p>
<p>‘Dat schijnt een ernstig meisje,’ sprak Rudolf tot zijne zuster.</p>
<p>‘Maar gij kunt u niet begrijpen, Dolf, hoeveel liefde en zachtheid zij met dien ernst paart.’</p>
<p>‘Dan zal zij, naar hetgeen ik reeds van haar papa en mama gehoord heb, veel van dezen verschillen.’</p>
<p>‘Ja, en nog meer van die jufvrouw van der Starre, die daar aan huis woont en met wie zij het dikwijls niet eens is. Als het waar is, wat ik onlangs las, dat ieder mensch zijne eigenaardige atmosfeer met zich voert, die van zijn zieleleven getuigt, dan geloof ik, dat haar innerlijk leven niets anders is, dan geloof en liefde. Als ik mij althans in hare atmosfeer bevind, dan is het mij, of ik gelooviger en liefderijker ben.’</p>
<p>‘Altijd nog aan het dweepen, zusje. Een weinigje kan ik u in dit geval wel toegeven; want ik beken, dat zoo veel men uit eene eerste ontmoeting kan opmaken, Maria wel iets aantrekkelijks heeft.’</p>
<p>‘Bij nadere kennismaking zoudt gij dat nog meer ondervinden,’ zeî Mina een weinig schalks. ‘Maar zie eens, er schijnt gezelschap bij ons aan huis te zijn, zeker nieuwe kennissen voor u.’</p>
<p>&nbsp;</p>
<p>Bij het binnentreden werd Rudolf door de aanwezigen verwelkomd, en weldra was men in een druk gesprek gewikkeld. Frits Roster had iets in zijn voorkomen, dat aan Rudolf terstond beviel, terwijl door den ongedwongen toon, waarop de student gewoon was te spreken, de kennis tusschen de beide jongelingen spoedig gemaakt was. Rudolf's aandacht werd afgetrokken door het bleek gelaat, maar buitengewoon helder oog van dominé Torlet, met wiens ernst eene hartelijkheid gepaard ging, waardoor hij
<pb n="59"/>
getroffen werd. Doctor Sligman had het terstond zeer druk met Mina, wie hij bedankte voor de vriendelijke hulp, die zij aan zijne altijd bezige vrouw verleend had en die hij haar bleef aanbevelen. Frits nam deze gelegenheid waar, om aan Rudolf met levendige opgewondenheid en zoo fraai mogelijk gekleurd de liefdedienst te beschrijven, die jufvrouw Mina, zonder dat zij er den minsten ophef van maakte, aan mevronw Sligman bewees. Kwalijk nemen wij het hem niet, dat hij, al zou Mina het ook hooren, de werken harer dienstvaardigheid verdubbelde, omdat zijn hart in zijne woorden sprak, en het zijn doel niet was der opregtheid te kort te doen.</p>
<p>Rudolf, die terstond van wat hij meende ontdekt te hebben partij wilde trekken, zeide overluid, terwijl hij Frits van ter zijde aanzag: ‘wel zoo, zusje, dat gebeurt iedereen niet, zoo welgemeend geroemd te worden, als ik hier van mijnheer (op Roster wijzende) hoor.’</p>
<p>Frits geraakte door die aanmerking een weinig in verlegenheid, maar ziende, dat Mina kleurde, antwoordde hij: ‘mijnheer Rijkhold heeft het plagen van de groenen nog in het hoofd. Maar ik dacht, dat de heeren studenten de jonge dames ongemoeid lieten.’</p>
<p>‘Wat onze ontvanger verteld heeft,’ zei doctor Sligman, ‘weet ik niet. De heeren ontvangers zijn echter zoo gewoon aan het opsommen, dat ik dat gerust voor zijne rekening kan laten. Maar moet de praktijk alles uitwijzen, dan verzeker ik u, mijnheer, dat uwe zuster op welverdienden roem kan aanspraak maken. Had ik de begaafdheid van een schrijver, dan zou ik u verzoeken een opstel in den studenten-almanak voor mij te laten plaatsen, dat tot opschrift zou hebben: de patente zuster van een plagerig student.’</p>
<p>Mevrouw Rijkhold werd door deze scherts eenigzins afgeleid van de ernstige gedachte, die haar steeds bezig hield. Met moederlijke teederheid had zij, bezorgd als zij was, het gelaat van haren Rudolf, bij zijne te huiskomst gadegeslagen, om te ontdekken, of zij ook iets kon waarnemen van den indruk, dien zijn bezoek bij Kleber op hem gemaakt had. Doch toen zij daar niets van gewaar kon worden, had zij met den doctor juist een gesprek aangevangen over de opvoeding harer nog jon-<pb n="60"/>gere kinderen, en hem gevraagd, of hij ook iemand kende, die de noodige bekwaamheid en geschiktheid had, om als gouverneur zich met die taak te belasten, toen er, zoo als het dikwijls gebeurde, een boodschap kwam voor den doctor om spoedig bij een patient te komen.</p>
<p>Na het vertrek van den doctor trachtte Rijkhold eene andere wending aan het gesprek te geven, vooral om zijn zoon in de gelegenheid te stellen om zich van des predikants heldere denkwijze te overtuigen.</p>
<p>‘Ik zal het woord eens voor mijne vrouw opvatten,’ dominé,’ - begon Rijkhold het gesprek - ‘bij het eerste bezoek, dat wij van de familie op Zandwijk ontvingen, klaagde mevrouw Zeeltink over het gebrek aan godsdienst in deze gemeente. Dit maakte een' hoogst ongunstigen indruk op mijne vrouw, die er later nog eens op terugkwam, en wie ik aanraadde u daar eens naar te vragen. Gij zult, hoop ik, wel iets ter harer geruststelling kunnen zeggen.’</p>
<p>‘Mevrouw Zeeltink,’ antwoordde Torlet, ‘behoort, als gij weet, tot die menschen, die wat zwaar tillen en misschien niet altijd even onpartijdig zijn in hun oordeel. Zij meten andere menschen doorgaans af naar hun' maatstaf. Wanneer anderen 't niet zóó opvatten en inzien als zij, meenen zij, dat het strijdvoeren is tegen de waarheid. Wat betreft het bezwaar van mevrouw Zeeltink, dit kan ik, zoo als zij het uitdrukt, niet toegeven. Gebrek aan godsdienst is er niet, veel meer echter aan godsdienstigheid.’</p>
<p>‘Dat onderscheid vat ik niet regt, dominé,’ zei mevrouw Rijkhold.</p>
<p>‘Godsdienst, mevrouw,’ hernam Torlet, ‘vindt men schier overal. Er zijn weinig menschen, die geen godsdienst bezitten, onder welken vorm, hoe vaag dan ook bekrompen. Anders is het gesteld met godsdienstigheid, dat wil zeggen, met het godsdienstig leven, waardoor het uit 's menschen handel en wandel blijkt, dat de godsdienst het beginsel, de drijfveer, de kracht is, waaruit hij werkzaam is, waardoor hij in beweging gebragt en aangevuurd wordt, om Gods wil, zoo veel in hem is, het goede te betrachten, en aan zijne hooge bestemming te beantwoorden.’</p>
<p>‘Maar dat zal mevrouw Zeeltink dan ook bedoeld hebben.’</p>
<pb n="61"/>
<p>‘Ik wenschte, dat ik het niet behoefde te betwijfelen, mevrouw; maar godsdienst en onwrikbare gehechtheid aan kerkelijke leerstelsels zijn bij sommigen woorden van dezelfde beteekenis. Waar zulke menschen nu geen onbepaald vasthouden aan zulke leerstellingen aantreffen, waardoor de eene partij zich van de andere onderscheidt, daar zien zij gemis aan Christendom, aan godsdienst zelfs. Ik moet die bekrompen zienswijze echter meer beklagen, dan veroordeelen.’</p>
<p>‘Maar dominé,’ viel Roster hierop in, ‘die mijnheer en mevrouw Zeeltink en nog meer die jufvrouw van der Starre, zijn in mijn oog femelaars, huichel.....’</p>
<p>‘Spreek dat woord niet uit, Roster! Het denkbeeld zelfs, dat iemand met het heiligste zou kunnen huichelen, doet mij ijzen! Ik geloof, dat die menschen het niet kwaad meenen en dat hun beklagenswaardig veroordeelen meer het gevolg is van hun ijveren voor wat zij voor waarheid houden. Ik beken, zij ijveren zonder verstand, en, wat ik het meest betreur, zonder liefde. Maar eene dwaling is nog geene verfoeijelijke ondeugd.’</p>
<p>‘Neen, dominé, maar als het toch welgemeend was, dan zouden zij anderen met rust laten, hun gevoelen voor zich zelven behouden, maar het niet langs allerlei wegen en door allerlei middelen aan anderen zoeken op te dringen.’</p>
<p>‘Ik verdedig dit niet, Roster, maar als gij nu eenmaal met het een of ander gevoelen dweept, doet gij dan uw best niet, om anderen tot eene dergelijke overtuiging te brengen?’</p>
<p>‘Tot overtuiging, ja, dominé. Maar gelijk die menschen onvatbaar zijn voor overtuiging, meenen zij, dat ieder de hunne blindelings moet volgen, of men wordt voor een onchristen en wat niet al uitgekreten. Van het een zoowel als het ander hebt gij zelf de ondervinding.’</p>
<p>‘'t Is waar; maar daarom moeten wij nog niet doen als zij en hen stoutweg veroordeelen. Ik heb er altijd de meeste rust bij gevonden met voor mijne overtuiging onbeschroomd uit te komen, maar in anderen eene andere overtuiging te verdragen.’</p>
<p>‘Zij denken er anders over. Zij zijn, als ik het wel heb religieus genoeg, om anderen te haten, maar niet genoeg, om ze lief te hebben.’</p>
<pb n="62"/>
<p>‘Mijnheer Roster, wij zullen u op de voorposten stellen, als er gestreden moet worden. Uwe ijverige geaardheid geeft u het regt om den eersten aanval te wagen;’ met deze woorden maakte de heer Rijkhold een einde aan het gesprek, vreezende, dat het misschien van te langen duur en te vermoeijend voor Torlet zou worden.</p>
<p>Rudolf had met gespannen aandacht de gevoerde gesprekken nagegaan. Hij zag iemand anders in dominé Torlet, dan hij zich voorgesteld had. Twee dingen had hij tot zijn genoegen in hem opgemerkt, dat hij een man was, die wist te onderscheiden en dien het meer om liefde, dan om leerstellingen te doen was. Die liberaliteit beviel hem. Wenschte hij wel eens te weten, hoe Torlet oordeelde over wie minder waarde hechtten aan het bijbelsch geloof, maar wilde hij zelf de snaar niet aanroeren, zijne moeder zou hem daartoe in de gelegenheid stellen. Deze toch even verlangend als Rudolf, maar om eene geheel andere reden, een onderwerp ter sprake te brengen, dat haar om zijnentwil zoo na aan het harte lag, vroeg hem, of hij den heer Kleber te huis gevonden en met hem nog gesproken had.</p>
<p>Die vraag verraste Rudolf eenigzins, terwijl Frits vreemd opzag en zijne ooren spitste. Rudolf begreep nu wel, dat hij voor het vuur stond, maar trachtte het door een glimlagchend uitgesproken ‘ja wel,’ te ontwijken.</p>
<p>‘'t Is jammer,’ zei dommé Torlet, ‘dat die man zich zoo afzondert. Ik heb vroeger wel eens een enkele keer met hem gesproken, maar 't scheen, dat het hem niet beviel; hij ontwijkt althans elke gelegenheid, om een gesprek met mij aan te knoopen.’</p>
<p>‘'t Zal hem niet bevallen, een ernstig gesprek te voeren,’ zeî mevrouw Rijkhold.</p>
<p>‘Dat zoozeer niet, mevrouw, geloof ik. Maar ik houd het er voor, dat hij meer beducht is, dat ik hem altijd met mijne theologie zal aanklampen. Zoo als ik daar van uwe mama hoor, mijnheer Rijkhold, hebt gij met mijnheer Kleber kennis gemaakt. Was hij misschien spraakzamer jegens u.’</p>
<p>‘Ja, dominé, ik heb een druk en levendig gesprek met hem gehad. Hij weet goed te praten en heeft nog al wat gelezen. Hij heeft, als zoovelen, zijne eigene idées, en
<pb n="63"/>
het komt mij voor, dat het meer dan opgeraapte denkbeelden zijn.’</p>
<p>‘Ja, wel heeft hij zijne eigene idées, die soms vrij zonderling zijn,’ sprak hierop Roster; ‘als ontvanger had ik eens iets met hem te doen, en toen geraakten wij in gesprek. Ik kon niet regt wijs uit hem worden; zooveel hoorde ik wel, dat hij niet in eene zeer tevreden stemming verkeerde. Was hij minder ernstig geweest, dan zou ik gedacht hebben, dat hij in eene fransch-communistische club beter te huis behoorde, dan hier.’</p>
<p>‘Ik geloof het wel,’ zei mevrouw Rijkhold, ‘dat de man geen vrede kan hebben, en allerminst voorzeker met zich zelven. Want, als het waar is, wat men zegt, dat hij zoo ongodsdienstig is, dan zal hij er ook wel naar leven. Och, dominé, gij moest onzen Rudolf toch ook eens ernstig waarschuwen, om in geene te naauwe betrekking met dien man te komen. Ik kan u niet zeggen, hoe bezorgd ik daarvoor ben.’</p>
<p>‘Volgaarne, mevrouw, wil ik uwen zoon de meeste voorzigtigheid aanprijzen en hem waarschuwen voor de beginselen van dien man, die op een jeugdig gemoed dikwijls een' nadeeligen indruk maken. Maar aan den anderen kant moet ik, wat het gedrag van Kleber betreft, hem regt laten wedervaren. Dat gedrag is zoo onberispelijk, dat ik wel wenschte, dat sommigen mijner gemeenteleden, die op de godsdienst en het christelijk geloof hoogen prijs schijnen te stellen, er zich aan spiegelden. Als de man op een meer christelijk standpunt stond, zou ik hem een edel mensch kunnen noemen.’</p>
<p>Rudolf, die door dit getuigenis nog meer met den predikant werd ingenomen, vroeg met eenige geestdrift: ‘waarom, dominé, zoudt gij hem dàn juist zoo noemen? Hangt dit dan af van het standpunt, waarop men staat?’</p>
<p>‘Ongetwijfeld, mijnheer, omdat het hier beginselen geldt.’</p>
<p>‘Maar kan men dan uit de gevolgen tot de oorzaak niet besluiten?’</p>
<p>‘Verondersteld eens, dat een deugdzaam gedrag het gevolg was van een egoïstisch beginsel.’</p>
<p>‘Gij veronderstelt het ergste.’</p>
<p>‘Niet het geheel ongewone. Maar versta mij wèl, mijn-<pb n="64"/>heer, ik spreek in het algemeen. Wilt gij echter, dat ik mijne meening duidelijker verklare, dan is dit mijn gevoelen, dat een deugdzaam gedrag dien naam alleen verdient, als het uit de godsdienst zijn oorsprong heeft, ter wijl deugd de hoogste waarde heeft, als zij in het christelijk geloof gegrondvest en dus het uitvloeisel van het christelijk element is.’</p>
<p>‘Is dat laatste niet meer het standpunt, dat <hi rend="i">gij</hi> kiest, dominé?’</p>
<p>‘Omdat er geen hooger bestaat, mijnheer, wat ook de verstandsmannen daartegen mogen inbrengen. Maar als zij, die het Christendom als een afgesleten kleed wel willen wegwerpen, eens bedachten, wat zij, in het goede dat zij bezitten aan datzelfde Christendom verschuldigd zijn, geloof mij, zij zouden zich van grove ondankbaarheid moeten beschuldigen.’</p>
<p>Rudolf, die begreep, dat hij hier op een terrein kwam, waar hij zich thans liever niet op begaf, zocht het gesprek af te leiden door, op het woord verstandsmannen hechtende, over het gevaarlijke te spreken als men te veel of alleen aan het gevoel toegaf; waarop dominé Torlet met weinige woorden antwoordde, dat verstand zonder gevoel in zijn oog even gevaarlijk was, als gevoel zonder verstand.</p>
<p>Met groote belangstelling had de oude heer Rijkhold de gevoerde gesprekken gevolgd. Hij had wel bemerkt, dat Rudolf, eene nadere verklaring willende vermijden, daartoe van een' zekeren kunstgreep gebruik gemaakt had. Hij liet dit echter glippen, zoowel om zijn zoon eene nadere verklaring te besparen, als om het gesprek voor Torlet niet te vermoeijend te maken. Alleen zeide hij, als antwoord op de laatste woorden van den predikant, en daarmede de gesprekken besluitende: ‘wat gij daar zegt, dominé, herinnert mij een gezegde van een zeker schrijver, dat hier wel van pas is: <hi rend="i">Le sentiment isolé donne une foi sans idées, la raison toute seule donne des idées sans foi</hi>.’</p>
</div>
<div type="chapter">
<pb n="65"/>
<head rend="h3">Zesde hoofdstuk.<lb/>
Een blik binnens en buitens huis.</head>
<p>Op zekeren avond, dat de huisgenooten op Landlust vertrouwelijk met elkander zaten te spreken, werden zij door een onverwacht bezoek van doctor Sligman verrast.</p>
<p>‘Ik heb er mijn werk van gemaakt, mevrouw,’ dus begon de doctor, nadat men eerst over eenige meer onverschillige zaken gesproken had, het eigenlijk doel van zijne komst te verklaren, ‘om aan uw verlangen te voldoen, en naar een' geschikten gouverneur voor uwe kinderen te informeren, en ik twijfel niet, of ik ben daar gelukkig in geslaagd. Ik had mij gewend tot een' ouden akademievriend, een man even helder van hoofd, als eerlijk van hart, die in zijne betrekking als schoolopziener met vele knappe menschen bekend is. Van dezen heb ik een brief ontvangen, waarin hij mij iemand aanbeveelt van wien hij de beste getuigenissen heeft, zoo wat zijne bekwaamheden, als zijn gedrag betreft. 't Moet een geposeerd mensch zijn, nabij de dertig jaren oud, opgeruimd van aard en begaafd met een' bijzonderen takt om met jonge lieden om te gaan. Mijn vriend schrijft, dat hij voor hem durft instaan en op dat getuigenis durf ik hem gerust aanbevelen.’</p>
<p>‘Dat is al zeer toevallig, doctor,’ zeî de heer Rijkhold; ‘wij waren juist aan het spreken over de opleiding onzer kinderen. Ik had aan Rudolf de commissie medegegeven, om eens naar een geschikt persoon om te zien, en heden ontvingen wij een brief van hem, waarin hij ons meldde, dat hem een zekere heer Lamare, een Franschman, was aanbevolen, die bij eene notabele fami-<pb n="66"/>lie te Leiden de opvoeding van drie kinderen voltooid had. Hij had zich in persoon bij die familie vervoegd, en de loffelijkste getuigenissen bekomen. Daarop had hij met den heer Lamare persoonlijk kennis gemaakt en deze was hem zoo wel bevallen, dat hij hem gerust durfde aanbevelen. ‘'t Is iemand,’ schrijft hij, ‘die, naar mijn oordeel, allezins geschikt is voor zijne betrekking, terwijl zijne beschaafde manieren, zijn vlugheid van geest, zijn naïve toon van spreken terstond voor hem innemen.’</p>
<p>‘Een zeer mooi getuigenis,’ hernam de doctor, ‘maar ik houd het mijne voor vrij wat degelijker. Doch ook al stond het gelijk, in de keuze tusschen een Nederlander en een Franschman zou ik niet aarzelen.’</p>
<p>‘En den Hollander kiezen? ik ben geheel van uw gevoelen, doctor; ik geloof echter, dat er omstandigheden zijn, die de zaak veranderen. Verondersteld, ik behoorde tot de hoogere kringen der maatschappij en had het plan mijne kinderen voor de diplomatie op te leiden, dan geloof ik, dat het moeijelijk zou zijn, om zich daartoe van een Nederlander te bedienen. In de <hi rend="i">haute volée</hi> en aan de hoven komt het bovenal aan op het zuiver en glad Fransch spreken.’</p>
<p>‘Om daar den roem van te hebben zal men zijne kinderen aan vreemden invloed wagen?’</p>
<p>‘Maar men heeft mij wel eens gezegd, dat men, hoe ongaarne zelfs, daar niet buiten kan.’</p>
<p>‘Omdat men niet wil, mijnheer; omdat men nu eenmaal gewoon is, zich diep te buigen voor al wat vreemd is, en, als men het fransch niet zoo volkomen uitspreekt, als de Franschen zelven, vreest voor den belagchelijken blaam, dat men geene goede opvoeding genoten heeft. Als ik daarover nadenk, dan moet ik mij ergeren.’</p>
<p>‘Maar het is nu eenmaal zoo, doctor,’ zei mevrouw Rijkhold, ‘en behalve, dat er onder de fransche gouverneurs goede en deugdelijke menschen gevonden worden, zijn er immers altijd de ouders nog, om voor een' schadelijken invloed op hunne kinderen te waken.’</p>
<p>‘Ik ben niet partijdig genoeg, mevrouw, om onze landgenooten alleen voor heilige boontjes te houden; maar wat dat waken betreft, dat zoudt <hi rend="i">gij</hi> doen, mevrouw,
<pb n="67"/>
maar meent gij, dat men zich in de hoogste kringen daar veel mede bemoeit, de goeden niet te na gesproken? Daartoe zijn wij reeds te veel verfranscht, dank zij dier niet-hollandsche opvoeding. Men heeft mij wel eens gezegd, dat ik op dat punt wat al te streng ben en niet genoeg de veranderde omstandigheden des tijds in acht neem; 't is mogelijk, en toch kan ik nog tot geene andere overtuiging komen. Het is toch onbetwistbaar, dat het onderwijs en de opvoeding van een vreemdeling niet zonder invloed kunnen blijven op jeugdige harten. Ik wil toestemmen, dat die invloed niet altijd schadelijk is voor godsdienstige en zedelijke beginsels, maar komt zoodoende wel een nederlandsche geest in die kinderen, die later meestal geroepen worden, om de nederlandsche belangen voor te staan? En wat wordt er van onze taal? Vele aanzienlijken verstaan haar niet, althans niet genoegzaam, om over hare waarde te oordeelen. Van daar, dat men in het <hi rend="i">boudoir</hi> der dames, en in de zalen der aanzienlijken bij voorkeur fransche of engelsche lectuur vindt en de hollandsche hoe langer hoe meer uit den smaak raakt. Ik wil niets op den roem van de buitenlandsche schrijvers afdingen, maar dat men hunne werken schier bij uitsluiting gebruikt, komt meestal daar van daan, dat men ze gemakkelijker leest, dan die in onze eigen taal geschreven zijn. Al blijven onze vaderlandsche geleerden met de meeste welsprekendheid de stelling verdedigen: de taal is het volk, het zal hun niet baten, zoolang men zijn eigen landtaal niet boven elke vreemde schat,’</p>
<p>‘Ik zal en veel minder nog wil ik u tegenspreken, doctor,’ zeî de heer Rijkhold. ‘'t Doet mij regt goed zulk een hollandsch hart te hooren spreken. Gij hebt mijne keuze bepaald, ik heb mijn besluit genomen. Ik dank u intusschen voor uwe genomene moeite, en hoop eerstdaags werk te maken van den persoon, die u is aanbevolen.’</p>
<p>Terwijl men nog bij elkander gezeten was, kwam er een briefje van den heer Zeeltink aan Rijkhold, waarvan de inhoud hierop nederkwam, dat Zeeltink, vernomen hebbende, dat men op Landlust naar een gouverneur uitzag, de vrijheid nam iemand te recommanderen, die voor die taak uitnemend berekend was. Hij was, ofschoon
<pb n="68"/>
geen akademischen graad hebbende, een bestudeerd persoon, die, gelijk hij in de oude talen ervaren, niet minder de nieuwe magtig was, en alles in zich vereenigde wat tot eene verstandige en godsdienstige opvoeding der kinderen vereischt werd. Zijn naam was Bouwhof, hij had een zeer gunstig voorkomen en de eenige blaam, dien de wereld op hem kon werpen, was, dat hij voor eenigen tijd geleden, eene betrekking plotseling verlaten had; maar met hem zou ieder welgezinde dien blaam wel willen dragen, als men wist, dat hij het ongeluk gehad had in een door en door ligtzinnig huisgezin geplaatst geweest te zijn, waar men de goede indrukken, die hij bij de kinderen trachtte te verwekken, moedwillig uitwischte, en men met godsdienstige menschen den spot dreef; terwijl Zeeltink den brief besloot met eene herhaalde aanbeveling van zijn gunsteling.</p>
<p>‘Bouwhof, zegt ge?’ vroeg de doctor glimlagchend, ‘ja, dat is dezelfde naam en ongetwijfeld dezelfde persoon, die bij een' neef van mij gouverneur was. Onlangs heb ik een brief van mijn' neef ontvangen, waarin hij mij op zijn manier meldde, welk een tragisch-komische geschiedenis hij met dien heer gehad heeft. Op voorname aanbeveling was de heer Bouwhof daar gekomen. De man bezat uitstekende talenten. In den beginne ging alles uitnemend goed, ofschoon mijn neef het eenigzins vreemd vond, dat de man overal de godsdienst bijsleepte. ‘Men kan daar nooit genoeg over spreken, zeide hij, vooral in tegenwoordigheid van kinderen.’ Dit stemde mijn neef, die op verre na geen ongodsdienstig, maar daarbij een vrolijk welgemoed christen is, volgaarne toe, mits dat men tijd, plaats en gelegenheid daarbij in acht nam. Maar toen hij nu zijne kinderen hoorde spreken van regtzinnige en onregtzinnige leeraars, van de gezonde leer enz. begon hij lont te ruiken. Met het vriendelijk verzoek aan den heer Bouwhof, om daarover met zijne kinderen niet te spreken, was deze in geenen deele gediend. Eerst wilde hij mijn neef in een' redetwist wikkelen, maar toen hij bemerkte, dat deze dit boven alles vermijden wilde, begon hij, zooals mijn neef schrijft, met vijf en twintigponders los te branden en verloor zoo zeer zijne gematigdheid, dat hij op bestraffenden toon hem zijne ligtzin-<pb n="69"/>nigheid voor oogen hield en het verwijt hem toevoegde, dat hij het verderf zijner kinderen zocht. Mijn neef hoorde dit met meer bedaardheid aan, dan ik van hem verwacht zou hebben en voegde hem alleen toe, dat een vrome, als hij, in zulk een goddeloos huisgezin onmogelijk langer kon verblijven, waarom hij hem van dat oogenblik aan, uit puur medelijden met hem, zijn afscheid gaf. Al die bijzonderheden,’ vervolgde de heer Sligman, ‘heeft de heer Zeeltink voorzeker niet geweten, anders zou hij, dunkt mij, dien man niet zoo sterk bij u hebben aanbevolen. Ik houd het er echter wel voor, dat hij den heer Bouwhof, hetzij persoonlijk of bij reputatie kent, als een man van zijn geest en kleur, en zijne aanbeveling eene poging is, om een smokkelpartijtje binnen te brengen.’</p>
<p>‘Waar we echter niet van zullen gediend zijn,’ antwoordde Rijkhold. ‘Ik wil intusschen gaarne gelooven, dat de heer Zeeltink er een goed doel mede heeft, en komt dat uit een zuiver beginsel voort, dan kan ik achting hebben voor den man, al verschillen wij in zienswijze. Maar die achting zou ik verliezen, als ik merkte, dat het louter drijven was, en daar hatelijkheden of veroordeelen mede gepaard gingen.’</p>
<p>Men besloot voor het overige, de noodige inlichtingen in te winnen omtrent den gouverneur door den vriend des doctors aanbevolen, en toen de laatste aanmerkte, dat de schikking van den heer Rijkhold voor den onderwijzer van het dorp minder voordeelig was, stelde Rijkhold hem gerust door de verzekering, dat de meester zijne privaatlessen desniettemin zou blijven behouden.</p>
<p>&nbsp;</p>
<p>Kwamen de huiselijke inrigtingen op Landlust van lieverlede op een' geregelden voet, van nu aan begon Rijkhold zich ernstiger bezig te houden met de werkzaamheden, die zijn landgoed vorderden. Er behoorde, als wij reeds gezegd hebben, bij het goed veel onbebouwde grond. Rijkhold had terstond het plan gevormd, om dien te laten cultiveren, doch hij zou daar een' geheel verkeerden weg mede hebben ingeslagen, als hij niet gezind was geweest om naar den wijzen en goeden raad van Berend te luisteren, die in dat opzigt een uitnemend praktikus was.
<pb n="70"/>
Nadat hij met hem de gesteldheid van den grond onderzocht had, besloot men een gedeelte met dennen te bezaaijen, een ander gedeelte te laten omzetten voor de beplanting met akkermaals-hout en het overige tot bouw- en weiland te maken. Toen Rijkhold door Berend genoegzaam ingelicht was omtrent den omvang dier werkzaamheid, zag hij in, dat deze arbeid van geheel anderen aard was, dan hij zich voorgesteld had, en jaren achtereen veler handen zou vorderen.</p>
<p>Was dat aan den eenen kant eene teleurstelling voor hem, aan den anderen kant verheugde hij zich, dat hij gedurende een' geruimen tijd aan vele menschen werk verschaffen en daarbij zijn eigen belang bevorderen kon. Van Berend vernam hij, hoe men daar sedert eenige jaren mede te werk ging. Men verdeelde den te bearbeiden grond in perceelen, en deze werden aan de meestbiedenden aanbesteed. Sommige grondbezitters hadden de gewoonte bij die gelegenheden eenige kannen jenever ten beste te geven, om den lust tot aanneming voor geringe prijzen aan te wakkeren, een kunstgreep, waar dikwijls met het beste gevolg gebruik van gemaakt werd.</p>
<p>‘Neen, Berend,’ zei de heer Rijkhold, ‘dat bevalt mij niet. De een zal het al lager aannemen dan de ander, om maar werk te hebben. En dat laatste middel vind ik verfoeijelijk.’</p>
<p>‘Ja, meneer, dat lager aannemen, dat is zóó erg, dat ik verscheiden menschen heb zien werken, die dikwijls nog geen vier stuivers daags verdienen. Weet je, meneer, wat raar is, dat <hi rend="i">Laer</hi>-boer, die altijd zoo tegen nieuwigheden is, met die uitvinding dadelijk zoo hoog weg liep en iedereen aanraadt, om dat vol te houden.’</p>
<p>‘Dat komt, omdat Wente er zijne rekening bij vindt. 't Is goed, dat ik het weet, dat hij toch niet tegen alle nieuwigheden is. Dát kan te pas komen. Maar laten we er nu eens over spreken, op welke wijs het beter kan ingerigt worden.’</p>
<p>Wij zullen de over dit onderwerp gevoerde gesprekken, breedvoerig als zij waren, niet volgen; maar alleen vermelden, dat de heer Rijkhold tot het besluit kwam, om een tweederlei soort van aanbesteding te beproeven. Berend berekende hoeveel iemand toekwam, om een behoor-<pb n="71"/>lijk daggeld te verdienen voor de bearbeiding van een zeker gedeelte van den grond. En nu werd, nadat er onderscheidene grootere en kleinere perceelen gemaakt waren, bepaald, dat niemand beneden den vastgestelden prijs zoodanig gedeelte mogt aannemen. De dorpelingen gingen voor, en die van elders kwamen, moesten om de perceelen, die overschoten, met elkander loten, wie het voor den gestelden prijs hebben zou. Berend vond deze wijze van handelen nog al omslagtig, en stelde daarom ook eene aanbesteding voor bij de roede, zoodanig berekend, dat men een goede daghuur kon maken. Hier was de heer Rijkhold niet tegen, maar hij wilde ook de eerste manier van handelen beproeven.</p>
<p>Wij behoeven niet te zeggen, hoe welkom deze plannen aan de arbeidende klasse waren. Berend kwam niet te huis, of hij had den mond vol van den lof, dien de arbeiders den heer Rijkhold toezwaaiden. Zij hadden allen den heer Rijkhold wel in persoon willen gaan bedanken, omdat zij nu het vooruitzigt hadden, den winter meer onbekommerd te gemoet te gaan, en de lust tot werken dubbel bij hen was opgewekt. Of de handelwijze van Rijkhold algemeenen bijval vond? Wij willen even een bezoek afleggen in de herberg <hi rend="i">het Zwaantje</hi>, op den avond na dat aldaar volgens oud gebruik de aanbestedingen hadden plaats gevonden, maar nu, zoo als Rijkhold ze had willen beproeven.</p>
<p>&nbsp;</p>
<p>In een' halven cirkel rondom eene snorrende kagchel treffen we een gezelschap aan van niet ongewone bezoekers van de herberg <hi rend="i">het Zwaantje</hi>, in druk gesprek over de gehouden aanbesteding. In het midden van dien kring zat Wente, die nog niet veel gesproken, maar juist voor de tweedemaal aan den kastelein zijn glaasje had toegereikt met last om nog eens in te schenken.</p>
<p>‘Je bent je volkje gaauw kwijt van avond, Neeltink,’ dus sprak een lijvige boer tot den kastelein, die aan het buffet uit een kort eindje pijp stond te rooken.</p>
<p>‘Ja, als we meer zulke heeren hier krijgen, zal ik <hi rend="i">het Zwaantje</hi> gaauw moeten sluiten.’</p>
<pb n="72"/>
<p>‘Om een flesch of wat jenever,’ vroeg een ander, ‘die je nu bij de aanbesteding niet hebt kunnen leveren?’</p>
<p>‘Die vervl..... nieuwigheden,’ viel Wente hierop in, die na zijn tweede glas geledigd te hebben, spraakzamer werd. ‘Die mijnheer Rijkhold, zeg ik, zal de heele boêl hier bederven. Wie zal er nog willen werken, zeg ik maar altijd, als ze zoo gemakkelijk aan den kost kunnen komen. 't Is uit, man, met ons profijt. Wie zal er voor ons nog wat aannemen? Wij moeten nu maar, zeg ik, de schop zelf op den nek nemen, als we wat gedaan willen hebben, zeg ik. Maar ik heb er toch een klein stokje voor gestoken. Ik heb mijn drie daghuurders verboden, om van daag wat aan te nemen, of dat ze anders, zei 'k, over een jaar konden vertrekken, zei 'k.’</p>
<p>‘Dat 's flink, man,’ zei de kastelein, ‘zóó moesten ze allemaal doen.’</p>
<p>‘Jij denkt ook nog al aardig over je evenmensch, Neeltink,’ sprak een andere boer, de naaste buurman van Wente, met wien hij op geen te besten voet stond.</p>
<p>‘En wat zou dat, zeg ik?’ zeî Wente.</p>
<p>‘Ik spreek tegen den kastelein, die beter deed, als hij zijn mond daarover hield. Ik prijs het in den heer Rijkhold, dat hij nog eens om den gemeenen man denkt. Zóó laat hij nog wat verdienen, en ik heb juist aan de Dirksen's, die onder mij wonen, gezegd, dat ze hier naar toe moesten gaan, om wat aan te nemen. 't Heeft mij al lang gestuit, dat wij, die geen kommer of gebrek hebben, dat volk het vel zoo over de ooren halen. En bij slot van rekening hebben we er nog voordeel bij. Hoe meer zij verdienen, denk ik maar altijd, hoe beter voor ons.’</p>
<p>Toen de kastelein zag, dat Wente zich gereed maakte, om daarop te antwoorden, nam hij een eerbiedig zwijgen in acht. Doch eer Wente aan het woord kon komen, zeî iemand uit den kring, dat de kastelein wel de minste reden zou hebben om te klagen, want dat de aannemers, die nu zoo'n goeden dag gehad hadden, wel eene goede vertering zouden gemaakt hebben.</p>
<p>‘Daar had ik ook op gerekend,’ zeî Zeeltink; ‘maar ja wel, daar heeft Berend voor gezorgd. Hij is bij het volk rond geweest en heeft hun gezegd, dat hij hun
<pb n="73"/>
raadde, om niet te lang te blijven plakken; want dat zijn heer niet graag zag, dat de arbeiders in de herberg zaten. Dat heeft Kees mij verteld, die het haast niet dorst wagen, voor de tweedemaal zijn glas te laten vullen. Ik zeg het nog eens: als het zoo gaat, dan zal ik <hi rend="i">het Zwaantje</hi> gaauw moeten sluiten.’</p>
<p>‘Daar zouden velen niet veel bij verliezen,’ sprak de buurman van Wente, zijn stok opnemende en met een ‘goeden avond zamen’ vertrekkende.</p>
<p>‘De ouwe wordt fijn, geloof ik,’ zeî iemand van het gezelschap.</p>
<p>‘Dat gave de hemel! riep met eene pieperige stem een mager man, dien we nog niet hebben opgemerkt, omdat hij in den donkersten hoek bij de kagchel zat en nog niet gesproken had. ‘Maar,’ dus ging hij voort, ‘zeidet gij niet, Neeltink, dat Berend die menschen had aangeraden om hier niet langer te blijven?’</p>
<p>‘Ja, Wouters,’ antwoordde de kastelein aan den knecht van den heer Zeeltink, die, als hij in <hi rend="i">het Zwaantje</hi> kwam, altijd zijn vaste plaats had. ‘En wat zou dat?’</p>
<p>‘Nu, ik vraag het maar zoo. Ik wil er niet over oordeelen, of het goed of kwaad is, dat de heer Rijkhold de aanbestedingen op eene nieuwe manier heeft ingerigt, dat zijn wereldsche zaken, en die verschillen zooveel van de.....’</p>
<p>‘Laat het hemelsche daar nu ook maar buiten, Wouters; dat komt hier in het geheel niet bij te pas, zeg ik maar altijd,’ zeî Wente.</p>
<p>Wouters deed alsof hij de aanmerking van Wente niet hoorde en ging dus voort: ‘of het goed of kwaad is, dat zijn mijne zaken niet. Mijn heer heeft mij altijd gezegd: Dirk, houd je bij het oude en beproefde en luister naar de nieuwheidsleeraars niet. Ik zou geen goede knecht zijn, als ik alle nieuwigheden naliep. Maar weet je, wat ik geloof, dat die heele aanbesteding en al die raadgevingen uitvindsels zijn van Berend, die den mooijen man wil spelen bij zijn heer, die een eerste nieuwigheidszoeker is, als ik hoor.’</p>
<p>‘Wat praat je daar nu weer, Dirk?’ zeî Wente. ‘Rijkhold zou zich van Berend nieuwe uitvindingen op de mouw laten spelden, zeg ik! Ha, ha! Neen, dan ken je den
<pb n="74"/>
man niet, zoo als ik hem ken. Of meen je, dat ik geen oogen in den kop heb? Ik moest zoolang niet in den gemeenteraad gezeten hebben, en met zooveel menschen in den kerkeraad te doen gehad hebben, om niet een beetje menschenkennis op te doen. En, ik vraag je, wat zou Berend er aan hebben, om zijn heer zulke nieuwigheden aan te raden?’</p>
<p>‘Ach, Wente, weet gij dan niet, dat alle het gedichtsel der gedachten van 's menschen hart te allen dage alleenlijk boos is? En zegt de Heer niet dat van binnen uit het hart allerlei booze bedenkingen voortkomen?’</p>
<p>‘Zoo als nu bij jou, Dirk. Maar ik heb 't je al meer gezegd, je moest met je godsdienst zoo niet te koop loopen, vooral niet in de herberg. Als je zoo godsdienstig bent, waarom kom je dan niet in de kerk, zeg ik maar altijd?’</p>
<p>Doch Wouters, zonder hierop te antwoorden, ging voort: ‘allerlei booze bedenkingen; want ik geloof, dat Berend met al die nieuwigheden, ik laat het onbeslist, of ze goed of kwaad zijn, zijne oogmerken heeft. Die man doet groote dingen, en hoe komt hij er aan? Hij gaat zondags gekleed als een heer. Hij heeft beloofd, dat hij eenige schulden en de begrafenis van zijn zwager, die in zijn zonden gestorven is, betalen zou. Hij heeft het meisje van zijn zwager, dat de zonde al uit de oogen ziet, ook al tot zich genomen, en, zooals ik gehoord heb, beloofd, dat hij voor haar zorgen zou. Ik moet ook nog geld van zijn zwager hebben, dat ik hem, toen ik nog op mijn' zondigen weg was, geleend heb, maar mij wil hij niet betalen onder voorwendsel, dat we dat zamen in de zonde verteerd hebben. Die vrome man! Doch, dat daar gelaten. Ik vraag maar, waar doet de man dat alles van? Zijn zwager had hem uitgeplunderd, en ik weet het niet, maar het was mij altijd een raadsel, waarom hij dien zondaar altijd zoo bijsprong. Maar, waar doet hij dat alles nu van, vraag ik nog eens? De hemel beware mij, dat ik hem van oneerlijkheid zou verdenken, maar..... maar.....’</p>
<p>Dirk had plotseling gezwegen. Doch nu kon Neeltink zijne nieuwsgierigheid niet langer bedwingen. Hij drong er op aan, dat Wouters zich nader verklaren zou.</p>
<pb n="75"/>
<p>‘Gedachten zijn tolvrij,’ zeî Wouters; ‘en ik zou niet graag de zegsman zijn van wat ik denk. Wij moesten er maar over zwijgen.’</p>
<p>Dat dit het sein was voor allen, om hem tot eene verklaring te dwingen, spreekt van zelf. Na lang marren liet Dirk zich eindelijk overhalen, maar niet dan onder het zegel van geheimhouding.</p>
<p>‘Weet je, wat ik er van denk,’ zeî hij, ‘dat er van die voordeelen, die de arbeiders trekken en van dat uitwinnen door hier niet veel te gebruiken, een goed deel in den zak van Berend komt. 't Zal wel een afspraak zijn tusschen hem en de arbeiders, die natuurlijk moeten zwijgen, omdat zij er toch nog winst bij hebben. Waarom heeft hij anders overal zoo rondgeloopen? Waarom is hij net zoo lang hier gebleven tot ze allen vertrokken, en waarom heeft hij daar buiten nog zoolang met hen gepraat? Ik zeg maar wat ik denk. Ieder kan er het zijne uit nemen.’ Met deze woorden verliet hij zijn hoekje en vertrok.</p>
<p>Ieder nam, als Wouters gezegd had, er het zijne uit. Het zaad van achterdocht was uitgestrooid. Wie stond er borg voor, dat het weldra niet welig zou opschieten en vruchten van doodelijk vergif voortbrengen? Hadt gij het geweten, Berend, hoe de pijlen des lasters tegen u werden afgeschoten, gij zoudt u getroost hebben met het denkbeeld, dat zij u niet konden kwetsen, en gebeden hebben: ‘Vader, vergeef het hun, want zij weten niet, wat zij doen!’</p>
</div>
<div type="chapter">
<pb n="76"/>
<head rend="h3">Zevende hoofdstuk.<lb/>
Een avond bij de familie Zeeltink doorgebragt.</head>
<p>In het salon op Zandwijk zat de familie Zeeltink den heer Rijkhold met zijn echtgenoot en oudste dochter op te wachten. De ondergaande zon schoot hare laatste stralen in het vertrek, dat door de weinige langwerpig smalle ramen niet veel licht kon opvangen en er reeds somber zou hebben uitgezien, al hadden de zwaar damasten overgordijnen de zaal niet nog meer verdonkerd. Bij het lamplicht, dat thans zoo aanstonds zou worden opgestoken, had het vertrek een behagerijker aanzien. De massieve meubelstukken, waaronder die prachtig konden genoemd worden, kwamen beter uit, het geheel had iets meer gezelligs, terwijl we den goeden smaak van Zandwijks bewoners zouden te kort doen, als wij beweerden, dat er overdadige weelde heerschte. Had Maria echter, terwijl het gezelschap wachtte, niet eenige liefelijke toonen aan de piano ontlokt, waar zij haar geliefkoosden avondzang mede accompagneerde, er zou eene sombere stilte geheerscht hebben onder de huisgenooten; want, alsof Zeeltink zich bedacht, welk ernstig gesprek hij zou trachten aan te knoopen, zoo peinzend liep hij het vertrek op en neder, terwijl mevrouw Zeeltink, aan een der ramen gezeten, verdiept scheen in de lectuur van een ernstig boekje, dat zij in de hand had, en jufvrouw van der Starre met neergeslagen oogen naar den grond zat te turen.</p>
<p>Niet lang lieten de theegasten op zich wachten. De schelle klank van de overgaande huisbel kondigde hunne komst aan, en weldra had ieder zijne plaats aan de theetafel ingenomen. Hoe uiterst beleefd de familie Rijkhold ook
<pb n="77"/>
ontvangen werd, zij gevoelde echter, dat er iets ontbrak, waardoor de vriendelijke behandeling niet kon vergoed worden. Er werd namelijk die hartelijkheid gemist, die bij meer overeenstemming der zielen plaats vindt en den onaangenamen indruk wegneemt, dien de toeleg tot berekende gesprekken verwekt. Eene gunstige uitzondering onder de haren maakte de zacht gestemde Maria, die Mina met een' hartelijken handdruk welkom heette en hare ouders met een lagchend gelaat begroette. Zij was er als de zonnegloed, die niet slechts licht, maar ook warmte verspreidde en over het stijf en strak gelaat van jufvrouw van der Starre zelfs een' verzachtenden tint wierp.</p>
<p>De heeren waren weldra in een politiek gesprek gewikkeld. Verborg de heer Zeeltink zijne staatkundige denkwijze niet, Rijkhold kon daar gemakkelijk uit opmaken, dat hij geenszins te vreden was met den gang der zaken. Rijkhold verwachtte niets anders van het positieve standpunt, waarop hij wist, dat Zeeltink stond, en wel wetende, hoe weinig kans er was, mannen des behouds van dat standpunt af te brengen, trok hij zich eer terug, dan dat hij den strijd uitlokte. Zeeltink, niet te vreden met de onbepaalde uitdrukkingen van zijn' gast, ging gedurig eene schrede verder, om zijn partij op het strijdveld te brengen. Reeds had hij den naam van den geleerden staatsman Groen van Prinsterer meer dan eens genoemd, om, zoo mogelijk, den strijdlust aan te vuren, doch toen Rijkhold, nog altijd den strijd ontwijkende, zich vergenoegde met betuigingen van eerbied, dien hij zeide te kunnen voeden voor den grooten staatsman, al was hij het op verre na, in alles niet met hem eens, begon Zeeltink wakkerder los te branden, terwijl hij verklaarde, het met dien christelijken staatsman geheel eens te zijn in wat hij in eene der zittingen van de eerste bijeenkomst der tweede kamer volgens de nieuwe grondwet openlijk gezegd had, dat hij die nieuwe grondwet geen lang leven toeschreef.</p>
<p>‘Ik hoop echter,’ zeide Rijkhold, ‘dat de prophetie van den heer Groen niet zoo spoedig vervuld worde, niet, omdat ik aan die nieuwe grondwet zoo onvoorwaardelijk mijn zegel hecht, maar omdat ik mij weinig goeds voorspel van herhaalde veranderingen in eene grondwet, die daardoor zoo ligt het karakter van onschendbaarheid verliest.’</p>
<pb n="78"/>
<p>‘Juist daarom wensch ik,’ hernam Zeeltink, ‘dat er eene tot stand kome, die dat karakter behouden kan, en dan behooren er twee grondslagen in te worden gelegd, die op onze oude gewoonten en regten rusten, dat, namelijk de staat dat bepaald godsdienstig karakter heeft, waar hij zijn bestaan aan verschuldigd is, en het hooge beginsel er in wordt opgenomen, dat alle magt, die over ons gesteld is, van God is.’</p>
<p>‘Mijnheer Zeeltink,’ antwoordde Rijkhold, ‘ik heb mij in de politiek nimmer meer verdiept, dan een gewoon staatsburger er van behoort te weten. Wat uwe zienswijze betreft: omtrent den eersten door u genoemden grondslag heb ik op te merken, dat ontken ik niet, dat onze staat op protestantschen bodem rust....’</p>
<p>‘Op hervormden, mijnheer; terwijl nu tot grondslag gelegd wordt: de staat heeft geen godsdienst, hij is derhalve atheïstisch.’</p>
<p>‘Met uw verlof, mijnheer, hier heerscht misverstand. Moet de staat atheïstisch zijn, omdat hij op geen leerstellig godsdienstig beginsel gevestigd is? De staat, als zoodanig, heeft geen godsdienst, dat wil zeggen, hij is voor allen, zonder onderscheid van godsdienstige leerbegrippen. En ik kan het mij niet voorstellen, hoe een staat atheïstisch zou kunnen heeten, waar, volgens goddelijke wetten, de regten der burgers geëerbiedigd en gehandhaafd worden, waar vrijheid en orde, magt en onderwerping in geëvenredigde verhouding tot elkander staan.’</p>
<p>‘Ik bemerk het wel, mijnheer, gij zijt, als zoovelen, het universalismus toegedaan, en uit zulk een beginsel laat uw gevoelen zich zeer wel verklaren. Uw staat intusschen kan even goed te huis behooren in de heidensche wereld der oudheid, en heeft met eene christelijke wereld niets gemeen.’</p>
<p>‘Ik verblijd mij over deze uwe uitspraak, mijnheer, want zoo wordt de beschuldiging, dat de staat een atheistische zou zijn, althans ver van hem geworpen. Ik ken geene oude staatsregeling, die niet met de godsdienstige begrippen van dien tijd doormengd is, terwijl zij te niet ging, als het geloof des volks aan zijne Goden bezweek. Ik moet echter ontkennen, dat onze staatsregeling met de
<pb n="79"/>
christelijke wereld niets gemeen zou hebben. Het verschijnsel, dat zij in haar bestaat, is er, dunkt mij, het bewijs voor; want als zij antichristelijk was, zouden we dat verschijnsel onmogelijk kunnen waarnemen. Meen daarom niet, dat ik den staat niet christelijker zou wenschen, overtuigd als ik ben, dat hij, om op vastheid te kunnen rekenen, meer en meer ontwikkeld behoort te worden uit den levenden en levendwekkenden geest van Christus; dat het Christendom hem meer en meer als een zuurdeesem moet doordringen.....’</p>
<p>‘Ik herhaal het, mijnheer, van uw universalistisch standpunt laat zich de zaak gemakkelijk dus beschouwen. Maar wij verschillen te veel in beginsel, om het daarin met elkander eens te worden.’</p>
<p>‘Misschien zal dit het geval ook wel zijn met het tweede, dat gij aanvoerdet, om als grondslag gelegd te worden, voor eene nieuwe staatsregeling.’</p>
<p>‘Hoe, gij zoudt ontkennen, mijnheer, dat alle magt die over ons gesteld is, van God is?’</p>
<p>‘Maar gij weet toch wel, mijnheer Zeeltink, welke moeijelijkheden er aan de consequentie van dat stelsel verbonden zijn? Het geldt hier geene theologische kwestie. Want bij ieder, die aan het bestuur eener goddelijke Voorzienigheid gelooft, staat het vast, dat de lotgevallen der volken onder hare leiding staan, en dat zij ook door de magten over hen gesteld, die nu eens door het volk, dan door een wettigen vorst, dan weder door een overweldiger of alleenheerscher vertegenwoordigd worden, beproefd, bezocht of gezegend worden. Maar wij staan hier op staatkundig gebied. En dan vraag ik u, hoe het te maken met den opstand der Nederlanden tegen den wettigen graaf dezer landen, Filips van Spanje? Hoe met den worstelstrijd tegen Napoleon?’</p>
<p>‘Napoleon was een overweldiger.’</p>
<p>‘Die toch het gezag had en dat toen schijnt overgegaan te zijn op de verbondene mogendheden.’</p>
<p>‘Omdat hij onregt deed en God hem het gezag ontnam.’</p>
<p>‘Maar erkent gij zelf daarmede niet, dat er eene magt is boven de bestaande, om het onregt te beoordeelen en haar regt te laten gelden?’</p>
<p>‘Maar, mijnheer, gij spreekt van een opstand der Ne-<pb n="80"/>derlanden tegen Filips. 't Was een afval waartoe de vorst zelf de eerste aanleiding had gegeven, en door wiens wreedheden het volk genoodzaakt werd zich af te scheuren van zijn oppergezag.’</p>
<p>‘Maar gevoelt gij niet, dat men, dus redenerende, ieder volk, dat zijn vorst of bestuur moede is, kan laten zeggen: de magt die over ons gesteld is, is zelve den afval begonnen door eed en pligt te schenden? Neen, mijnheer, op geen goddelijk regt volgens Oostersche begrippen steune de regering. Zij toone slechts uit God te zijn, tot zijne verheerlijking werkzaam aan het heil der volken, handelende in den geest van het Evangelie, en er is geen twijfel aan, of een christelijk volk zal haar als van God erkennen.’</p>
<p>De heer Zeeltink bemerkende, dat zijne bolwerken wat veel te lijden kregen, trachtte den vijand af te leiden door eene andere operatie. Nederlands afval van Spanje bragt hij in verband met de hervorming, en weldra had hij het gesprek geleid op den tegenwoordigen strijd met Rome. 't Verwonderde den heer Rijkhold niet, dat hij in hem spoedig den voorstander van het exclusieve herkende, die er dan ook onbewimpeld voor uit kwam, dat het hem leed deed, het positief hervormd Christendom meer en meer naar den achtergrond verschoven te zien. ‘Ik kan mij niet vereenigen,’ zeide hij, ‘met den strijd, zóó als hij met Rome gevoerd wordt. Gaat men voort met haar op een intellectueel gebied te bestrijden, gij zult het zien, mijnheer, daar zal men niets mede vorderen. Geloof mij, de Roomschen worden veel te rationeel bestreden.’</p>
<p>‘Hebt gij de waarheid dan ooit zonder overtuiging zien zegevieren?’</p>
<p>‘Wat spreekt gij van overtuiging bij de Roomschen, mijnheer? Hunne overtuiging is hun positief geloof, waar zij ook bij de krachtigste redenen niet van afwijken. Wat zij in den strijd in hun voordeel hebben, is, dat de beschuldiging, dat hun partij voor het grootste deel althans de grondvesten van het Christendom ondermijnt, niet zonder grond is,’</p>
<p>‘Dat zou ik hen echter gaarne hooren bewijzen. Zij zeggen het, en er zijn onder de onzen, die 't hen nazeggen.’</p>
<pb n="81"/>
<p>‘Omdat zij in hunne overtuiging deelen. Of noemt gij het geen ondermijnen van de grondvesten des Christendoms, als men openlijk die leerstukken verwerpt, de eenige nog, waar de Roomsche kerk het met de Gereformeerde in eens is?’</p>
<p>‘Ik begrijp, wat gij bedoelt, mijnheer; doch als het eens waar was, dat de verwerpers dier leerbegrippen zich meer ten doel stelden, om het Christendom op te bouwen en het Evangelie in zijne zuiverheid voor te stellen, dan zou hunne beschuldiging al hare kracht verliezen. Ik gevoel intusschen, dat wij om elkander op dat punt te verstaan, ons op een te ruim veld zouden begeven en over zaken zouden moeten spreken, die zich niet met weinige woorden laten afdoen. Liever wil ik uw gevoelen eens hooren over hetgeen er, naar uw inzien, tegen de aanmatigingen van Rome moet gedaan worden.’</p>
<p>‘Niets meer en niets minder, mijnheer, dan positief tegenover positief te stellen. Wij zijn een hervormde staat, en zonder op dat beginsel te bouwen, komt men niet verder. Ja, als men dat vergeet, als, helaas, maar al te veel het geval is, zal men den vijand hoe langer hoe meer gelegenheid geven, om in de niet gesloten gelederen binnen te dringen.’</p>
<p>‘Stel eens, dat gij gelijk hadt, wat zou men daarbij winnen?’</p>
<p>‘Dat men een bolwerk opwierp, waarachter men zich zelven niet alleen verschansen en versterken kon, maar waardoor men ook den vijand beletten zou ééne schrede nader te komen.’</p>
<p>‘Maar is het verstandig zich zelven dus in-, is het christelijk anderen dus uit te sluiten?’</p>
<p>‘Op uw eerste vraag moet ik antwoorden, dat, sedert men onder de Hervormden zich van het positief kerkelijk leerstelsel heeft losgemaakt, men aan allerlei wind van leering blootstaat. Is het verstandig zich dus prijs te geven aan twijfeling, onbestemde begrippen en stelsels, die tot ongeloof leiden?’</p>
<p>‘Ik geloof, dat menigeen, die zich los maakte van knellende banden, zelfs door twijfeling nader aan de waarheid gekomen is, dan wie met een bekrompen geest op een onbewegelijk standpunt is blijven staan en zijn ver-<pb n="82"/>stand als binnen sterke vestingmuren ingesloten heeft.’</p>
<p>‘De waarheid, mijnheer, is slechts ééne.’</p>
<p>‘Dit stem ik u toe; maar zij kan langs verschillende wegen gezocht worden, tenzij men zou willen beweren, als de Koomsche kerk, uitsluitend in haar bezit te zijn.’</p>
<p>‘En als de oude en beproefde wegen, waar langs zij gezocht is, ons daar eens regt toe gaven?’</p>
<p>‘Dan zou ik moeten zeggen,’ hernam Rijkhold glimlagchend, ‘dat deze mij ten eenenmale onbekend zijn.’</p>
<p>‘Zie daar dan de vrucht, mijnheer, van wat gij zich zelven insluiten geliefdet te noemen!’</p>
<p>Eene vrucht aan den boom des hoogmoeds gerijpt, dacht Rijkhold bij zich zelven. Doch eer hij die gedachte onder andere woorden kon uitbrengen, ging Zeeltink voort met te zeggen: ‘gij hebt mij nog eene andere vraag gedaan, mijnheer, of het christelijk is, anderen dus uit te sluiten? Zou het naar uw gevoelen christelijker zijn, de huisgenooten des geloofs door die anderen te laten verdringen? En dat dit het gevolg er van wordt, bewijst de geschiedenis der laatste jaren. Wanneer had Rome ooit hier te lande zulk eene magt tegenover onze gevestigde kerk, als toen men door eene zoogenaamde verdraagzaamheid haar die inwilligde, en men zich meer en meer losmaakte van die banden, die door velen met u in plaats van zamen houdende, knellende banden genoemd worden? Ik zeg en blijf er bij: de Roomschen moeten meer exclusief behandeld worden.’</p>
<p>‘Ik ontken niet,’ antwoordde Rijkhold, ‘dat Rome's magt in den lande toeneemt, en dat ik dit niet geheel zonder bekommering waarneem. En, houd ik het er voor, dat de kracht der waarheid zal zegevieren, ik acht het niet minder van belang, om van alle geoorloofde middelen gebruik te maken, ten einde Rome's magt alhier te stuiten. Maar zal men het doen met aan hetzelfde beginsel vast te houden, dat in de Roomsche kerk heerscht? Dan zou eindelijk het regt van den sterkste gelden. Het is niet te ontkennen, dat er vooruitgang in alles heerscht. Vooruitgang wekt tegenkanting, deze brengt onderzoek te weeg, en onderzoek leidt tot de waarheid. Sluit men nu zich zelven af, dan moet men óf een verder onderzoek schuwen, óf zich in het uitsluitend bezit der waarheid wa-<pb n="83"/>nen. Sluit men anderen uit, of laat men die geheel aan zich zelven over; wendt men geene middelen aan, om het licht der waarheid, door de nevelen van het bijgeloof te laten doordringen, of, om met uwe woorden te spreken, Rome rationeel te bestrijden, dan herhaal ik mijne vraag, of het christelijk is, zulk een exclusief stelsel aan te kleven?’</p>
<p>‘Ik erken, mijnheer, dat dit zich zeer goed laat beredeneren, vooral als men zich op uw standpunt plaatst, en van het geliefkoosd tooverwoord onzer dagen, een' hooggeloofden vooruitgang, den mond vol heeft. Vooruitgang zie ik met u, geweldigen vooruitgang zelfs in kunsten en wetenschappen, maar verschoon mij, mijnheer, dien met u te zien op een godsdienstig en zedelijk gebied. Naar mijn inzien laat zich daarop een treurige tijdgeest opmerken, Men spreekt van godsdienstige verlichting en de mannen die zich aan het hoofd dier verlichte menigte, - haast had ik gezegd ligte troepen, - plaatsen, roepen onophoudelijk voorwaarts, voorwaarts! - nu ja, de oogen zuilen wel eens opengaan, intusschen gaan de meesten voorwaarts op den weg van twijfeling, en naar het volslagen ongeloof. Gelukkig, dat er nog mannen zijn, die den stroom trachten tegen te houden. Maar door den overmoed, dien de geest des tij ds kenmerkt, vinden zij nog te weinig sympattie. Ik hoop echter op betere tijden, waar ik het morgenrood reeds van meen te ontdekken. Als de onbepaalde vrijheid van onderwijs maar eens volkomen gegeven is en er regt christelijke scholen kunnen worden opgerigt, dan is er van het opkomend geslacht nog heil te wachten. Ieder moest, naar mijn gevoelen, daar zijne stem toe verheffen.’</p>
<p>‘Ik heb altijd gemeend, dat er christelijke scholen bestonden, in onderscheiding van israelitische bij voorbeeld.’</p>
<p>‘Ja, mijnheer, zoo als sommigen onzen staat ook een' christelijken noemen: maar mijne bedoeling is afzonderlijke scholen, waar de jeugd overeenkomstig de belijdenis die zij is toegedaan, kan worden opgevoed.’</p>
<p>‘Om voor de Roomsche jeugd, bij voorbeeld, nog meer de gelegenheid tot verstands ontwikkeling af te sluiten en haar de godsdienst en de geschiedenis alleen van het standpunt van hare kerk te leeren beschouwen. Ik beken, 't is consequent met het stelsel van uitsluiting.’</p>
<pb n="84"/>
<p>‘Bekommer u om der Roomschen wil niet, mijnheer; die gaan toch hunnen gang en wetten bij het flaauwhartig onderwijs, dat thans wordt gegeven, toch hunne wapenen’</p>
<p>‘Om hunnent zoowel als om onzentwil bekommer ik mij over het spooksel, dat ik in de gedaante van secten- of gezindheids-scholen zie verrijzen. Met alle kracht moest men zich tegen dien sectengeest verzetten. Ligt dit niet in het beginsel van de Roomsche kerk, de protestant moest zich, krachtens zijne belijdenis, door de Roomsche partij niet laten medeslepen. Bedenk toch eens wat sommigen der onzen willen, - waar zij aanleiding toe geven, mijnheer, met het voeden en aankweeken van dien geest. Eer de kinderen nog begrip hebben van Christendom wil men ze reeds tot Gereformeerden gevormd hebben, omdat zij het toch vroegtijdig gevoelen zouden, dat zij tot geen ander protestantsch genootschap behooren. Welk een nadeelige invloed moet dat in later tijd niet uitoefenen op christelijke verdraagzaamheid en christelijke liefde. Is het niet het middel om vroegeren haat, nijd en afkeer, vroegere vervolgzucht en strenge veroordeeling op te wekken. En geeft men nu aan de Roomschen evenzeer vrije handen, wordt dan in het opkomend geslacht niet een strijdlustig leger gevormd, dat als ten oorlog uitgerust, zal haken naar den kamp op leven of dood? In mijne verbeelding zie ik burgers tegen burgers.....’</p>
<p>Rijkhold zou in het vuur zijner rede verder hebben doorgesproken, als hij niet was gestoord geworden door het binnenkomen van den heer Roster en zijn zoon. De oude heer Roster moest in zijne betrekking als burgemeester den heer Zeeltink over eene zaak spreken, die spoedige afdoening vorderde. Zijn zoon voegde zich weldra bij de jonge dames, terwijl hij een levendig deel nam aan hare gesprekken, die later voor ons belangrijk genoeg werden, om er het een en ander van op te vangen. Bij de levendige gesprekken door de heeren Zeeltink en Rijkhold gevoerd, hebben wij de andere dames geheel uit het oog verloren. En toch zouden we niet gaarne het gesprek missen, dat zij met elkander voerden, terwijl hare echtgenooten over politieke zaken hunne ge-<pb n="85"/>dachten wisselden. Het onderwerp van het gesprek door de heeren op dit oogenblik behandeld, en dat eene particuliere zaak scheen te betreffen, is voor ons van minder belang. Wij nemen daarom deze gelegenheid waar, om de dames te hooren spreken over wat zij belangrijk achtten elkander mede te deelen. Doch het rustpunt, dat we hier van zelf aantreffen, is ons te welkom, om daar niet een nieuw hoofdstuk mede te beginnen.</p>
</div>
<div type="chapter">
<head rend="h3">Achtste hoofdstuk.<lb/>
Er wordt geoordeeld en beoordeeld.</head>
<p>‘'Is inderdaad zeer vleijend voor ons dorp, mevrouw, dat het u en uwe familie, als ik verneem, hier bij voortduring zoo goed bevalt.’ Dus zette mevrouw Zeeltink het met mevrouw Rijkhold aangevangen gesprek voort, terwijl zij er bijvoegde: ‘wij zijn hier ook vrij wel naar ons genoegen, ofschoon we wel wenschten, dat er over het geheel een andere geest in de gemeente heerschte. Gij hebt nu reeds meer gelegenheid gehad om de menschen alhier van naderbij te leeren kennen en ik ben verlangend om te weten, hoe ze u over het geheel bevallen?’</p>
<p>‘Wij zijn nog te korten tijd hier, mevrouw,’ antwoordde mevrouw Rijkhold, ‘om alle menschen regt te kennen. Wij verheugen ons echter in de aangename conversatie, die we, hoe beperkt de kring dan ook zij, hier hebben aangetroffen. Wij hebben tot hiertoe niet zulk eene ondervinding, om een ongunstig oordeel over onze dorpsgenooten te vellen; wij hebben daarentegen onder hen reeds vele, naar ons gevoelen, goede menschen ontmoet. Voor het overige zal het hier wel zijn, als overal: goeden en minder goeden; menschen zijn menschen.’</p>
<pb n="86"/>
<p>‘Ja wel, helaas, als overal,’ viel jufvrouw van der Starre hierop in, ‘als overal vindt men hier al zeer vele onverschilligen, slapenden en geestelijk dooden, die wel noodig hadden met den schrik des Heeren wakker geschud te worden; maar dat gebeurt hier niet en daarom zal 't hun gaan, als van wie de Heere zegt: <hi rend="i">dat zij haren nek verhard hebben, om Mijne woorden niet te hoorend</hi>.’</p>
<p>Mevrouw Rijkhold werd een weinig in verlegenheid gebragt door dien niet zeer liefderijken uitval van de gezelschapsjufvrouw. Zij zeide, dat zij nog geen reden had gevonden om in zulk een oordeel over hare dorpsgenooten in te stemmen; dat zij ze op een godsdienstig gebied nog wel niet zoo van nabij kende, maar onlangs van den predikant eene oplossing had gehoord, die haar oordeel vrij wat gewijzigd had omtrent de beschuldiging van gebrek aan godsdienst, der gemeente te last gelegd.</p>
<p>Terwijl jufvrouw van der Starre ongeloovig het hoofd schudde en gereed was mevrouw Rijkhold te antwoorden, nam mevrouw Zeeltink, misschien voor een' te grooten ijver van hare huisgenoot beducht, het woord op, en zeide tot mevrouw Rijkhold: ‘ik geloof, dat gij den heer Torlet nog al ziet, mevrouw, en hij de eer heeft u wel te bevallen.’</p>
<p>Al was mevrouw Rijkhold minder bekend geweest met de verhouding tusschen den predikant en de familie Zeeltink, zij zou uit den toon, waarop deze woorden door hare gastvrouw gesproken weerden, wel hebben kunnen opmaken, dat er tusschen beiden geene groote harmonie bestond. Alsof zij dit echter niet wist, antwoordde zij, geheel de overtuiging van haar hart uitsprekende: ‘ongetwijfeld, mevrouw, wij achten allen den man hoog, wiens christelijk leven van zijne christelijke gezindheid zoo ondubbelzinnig getuigt. Wij betreuren het slechts, dat hij zulk een zwakke gezondheid heeft en vreezen, dat wij misschien niet lang meer onder zijn gehoor in geloof, liefde en deugd zullen kunnen worden opgebouwd.’</p>
<p>Dit was te veel voor jufvrouw van der Starre, die, met naar boven geslagen oogen, zuchtende, zich voor eenige oogenblikken verwijderde.</p>
<p>Mevrouw Zeeltink was onder dit getuigenis veel koeler gebleven. Zij schreef de gunstige gedachte, die mevrouw
<pb n="87"/>
Rijkhold omtrent den predikant uitte, misschien toe aan de weinige bekendheid met zijne godsdienstige begrippen, en antwoordde daarom op zachteren toon, dat zij tegen den heer Torlet, die eene veelzijdige kennis had en zeker wel een geleerd man zou zijn, als mensch niets had. Vroeger, toen zij hem nog al eens ontmoette, vond zij hem een conversabel man, die zijn gezelschap zeer waard was, maar als predidant kon zij hem die achting niet schenken, die men aan een leeraar der godsdienst verschuldigd is.</p>
<p>Mevrouw Rijkhold was op hare beurt getroffen door die uitspraak van hare gastvrouw, doch eer zij eene nadere verklaring daarvan kon vragen, ging mevrouw Zeeltink dus voort: ‘gij zult wel opgemerkt hebben, mevrouw, dat wij, onze dochter uitgezonderd, die daaromtrent hare eigene denkbeelden heeft, weinig of niet bij den heer Torlet ter kerk komen. Gij zoudt ons verkeerd beoordeelen, als gij dit aan ongodsdienstigheid toeschreeft, maar het is ons niet mogelijk bij iemand, die zulke vrijzinnige gevoelens is toegedaan, met stichting ter kerk te gaan. Zijn prediktrant daarenboven, welke mooije woorden hij ook spreekt en hoe geleerd het zijn moge, is zoo slap en flaauw, dat de menschen daardoor in een doodelijken slaap worden gewiegd.’</p>
<p>‘Hoe, mevrouw? De man spreekt met zulk een vuur en kracht, dat ik om zijns zelfs wille wel zou wenschen, dat hij zich wat meer matigde.’</p>
<p>‘Ik spreek niet van zijne uiterlijke gaven of zijne voordragt, maar van den inhoud zijner preken.’</p>
<p>‘Maar die is, dunkt mij, zoo christelijk mogelijk. Uwe vooringenomenheid zal waarschijnlijk slechts te zoeken zijn in het verschil van begrippen?’</p>
<p>‘Alsof dat een gering bezwaar ware, mevrouw! Hoe kan ik gesticht worden, als de gedachte gedurig in mij opkomt: in dit of dat punt, waaruit gij dit en dat afleidt, verschillen wij al te veel, om mij daar met u in te vereenigen. Ik erger mij dan maar, en daarom achten wij het beter, hoe diep wij het betreuren, dat wij aan de openbare godsdienst geen deel kunnen nemen, ons in huis met het lezen van een stichtelijk boek bezig te houden.’</p>
<pb n="88"/>
<p>‘Ik moet u echter bekennen, mevrouw, dat ik niet begrijp, hoe het mogelijk is, dat men geen nut zou kunnen trekken van lessen, vermaningen en vertroostingen, die met de eigen woorden des Evangelies aan dat Evangelie ontleend zijn, en door een' predikant zoo ernstig, gemoedelijk en liefderijk, als door den onzen, worden voorgedragen, al stemt men met zulk een leeraar, wat de bijzondere geloofsbegrippen betreft, niet in alles overeen. Wij komen toch niet in de kerk om te oordeelen, maar om op ons zelven toe te passen, wat we er leerrijks en heilzaams hooren. Of zoudt gij bij voorbeeld van een pastoor niet eene goede les, eene christelijke vertroosting willen aannemen, al weet gij ook, dat er veel is, waar gij met hem niet in overeenstemt?’</p>
<p>‘Mijn eenig antwoord, mevrouw, dat ik op dat alles geef, is: waar de grondslag niet deugt, moet het gebouw, dat daarop wordt opgetrokken, zwak en wankelbaar zijn.’</p>
<p>Mevrouw Rijkhold door dit antwoord eerst een weinig uit het veld geslagen, bedacht zich een oogenblik en zeide toen: ‘maar denkt gij dan, mevrouw, dat onze predikant een man van zooveel studie, ernst en degelijkheid, die in alles toont, dat de hoogere belangen der gemeente hem zoo na aan het harte gaan, op een' zandgrond zou bouwen?’</p>
<p>‘Och, mevrouw, den wijzen en verstandigen wordt dikwijls verborgen, wat den kinderkens is geopenbaard.’</p>
<p>Mevrouw Rijkhold was reeds begonnen met te beweren, dat, in dit geval, de heer Torlet, over wiens kinderlijk geloovigen zin, zoo als hij dien van den kansel meermalen aanprees, zij met warmte uitweidde, wel niet zou uitgesloten worden, toen de dames werden afgeleid door het gesprek der heeren over de vrijheid van onderwijs, dat we gehoord hebben.</p>
<p>Mevrouw Zeeltink nam deze gelegenheid waar, om hare bezoekster eenige inlichting te geven omtrent de veel besprokene gelegenheid, die zij geopend had, om aan eenige kinderen godsdienstig onderwijs te geven, waar zij zich voor de toekomst veel heil van beloofde.</p>
<p>Mevrouw Rijkhold, eerst een weinig ontstemd over het ongunstig oordeel over den predikant Torlet, werd door deze mededeeling aangenaam getroffen. In haar hart had
<pb n="89"/>
zij zich reeds verzoend met mevrouw Zeeltink, in wie zij het prees, dat het godsdienstig belang der minder gegoede en arme kinderen haar zoo ter harte ging. Zij kon hare belangelooze en zelfopofferende liefde in dat opzigt niet genoeg roemen.</p>
<p>‘Mevrouw,’ zeide zij, ‘ik ben inderdaad getroffen door uwe edele bedoelingen, en ik verheug mij, dat, verschilt gij ook in sommige begrippen met onzen predikant, gij althans in dit opzigt met hem volkomen zult overeenstemmen; want ik weet van nabij, hoeveel werk hij van het godsdienstig onderwijs en de godsdienstige opleiding der jeugd maakt. Mij dunkt, bij meerdere uitbreiding van de zaak door u ondernomen, moet de invloed daarvan op zijne catechisaties wel zeer merkbaar zijn.’</p>
<p>‘Ach, mevrouw,’ hernam mevrouw Zeeltink, ‘ik had mij ook gevleid, dat de predikant met de zaak zou zijn ingenomen geweest. Maar, hoe vreemd het schijne, zij vindt van zijn' kant meer tegen- dan medewerking. 't Is waar, ik heb er hem te voren niet over gesproken, omdat ik wel vermoedde, dat hij er niet zeer mede ingenomen zou zijn, en ik toch het voornemen had mijn plan door te zetten.’</p>
<p>‘Dat begrijp ik niet, mevrouw, of het moet misschien aan de wijze liggen, waarop het onderwijs door u is ingerigt.’</p>
<p>‘Dit is ongetwijfeld het geval. Naar mijn inzien is het beter, dat de kinderen vroegtijdig veel gelooven, dan veel weten. Dat is het beginsel, waarvan ik bij het onderwijs der jeugd, dat aan onze gezelschapsjufvrouw zoo uitmuntend is toevertrouwd, uitga. Het leerstellige van ons kerkgenootschap staat bij mij op den voorgrond, en ik laat daarom bij voorkeur, in navolging van onze geloovige voorouders, den uitmuntenden, schoon door het ongeloof telkens aangevallen Heidelbergschen catechismus dáár als het voornaamste onderwijsboek gebruiken, terwijl jufvrouw van der Starre daarenboven van tijd tot tijd een hoofdstuk uit den bijbel verklaart.’</p>
<p>Nu ging er genoegzaam licht op voor mevrouw Rijkhold, om zich het gedrag van den heer Torlet te verklaren, en tevens begreep zij de gegronde reden, waarom men over het plan met hem niet had gesproken. Tot haar
<pb n="90"/>
leedwezen bespeurde zij, dat zij te voorbarig geweest was met hare onbepaalde lofbetuiging. Zij had slechts het beginsel voor oogen gehad, en, welken lof zij daaraan moest blijven toezwaaijen, zij betreurde het, dat het dus in praktijk gebragt, op den duur meer schade dan voordeel zou aanbrengen. Met bescheidenheid gaf zij daarom in bedenking, of het niet beter ware, dat aan de jonge kinderen dáár alleen de bijbelsche geschiedenis geleerd werd, die praktisch genoeg kon worden ingerigt naar menigen leiddraad, die daartoe bestond; terwijl zij daarbij in het midden bragt, dat jonge kinderen van het leerstellig onderrigt nog niet veel konden begrijpen, of er dikwijls zulke verwarde denkbeelden van opzamelden, die in lateren tijd òf tot bevooroordeeling, óf tot partijschap konden aanleiding geven. Waarop mevrouw Zeeltink echter antwoordde, dat bij het onderwijs, dat zij liet uitdeelen, de geschiedenis niet verzuimd werd, maar zij dit meer als bijdan hoofdzaak beschouwde, omdat, naar haar gevoelen, de onverschilligheid in de godsdienst, die onze tijden zoo treurig kenmerkt, juist haren oorsprong had uit het verzuim in de laatste jaren, om het kerkelijk leerstelsel der jeugd vroegtijdig in te planten. Vroeger was de Gereformeerde in zijn kerkelijk geloof te huis, terwijl de meesten daar tegenwoordig bijna niets van wisten.</p>
<p>Dezelfde oorzaak, die de heeren belet had, het onderwerp van hun gesprek verder voort te zetten, was ook de reden, dat de dames, in wier midden jufvrouw van der Starre inmiddels weder verscheen, haar discours over dat onderwerp staakten.</p>
<p>Frits Roster had zich, als wij zeiden, bij de jonge dames gevoegd, die een gesprek van geheel anderen aard voerden. Mina Rijkhold roemde het buitenleven boven dat in de stad. ‘Niet,’ zeide zij, ‘dat ik afkeerig ben van de genoegens, die vooral eene groote stad opleveren, en die men buiten moet missen. Ik spreek ook alleen voor mij zelve, zonder anderen van ligtzinnigheid te beschuldigen, die met mij in gevoelen verschillen.’</p>
<p>‘Ik verblijd mij lieve Mina,’ liet Maria Zeeltink hierop volgen, ‘dat wij in dat opzigt eenstemmig denken. Als men minder behoefte heeft aan het bijwonen van partijen en openbare vermakelijkheden, dan benijdt men dat
<pb n="91"/>
genot aan anderen niet, en voelt zich in beperkter kring zelfs gelukkiger.’</p>
<p>‘Men leert ook op een dorp de menschen meer van nabij kennen, dan in de stad, en het komt mij voor,’ hervatte Mina, ‘dat men in kleiner' kring nuttiger kan zijn voor anderen’</p>
<p>‘Uwe zedigheid, jufvrouw Rijkhold,’ sprak Frits, ‘laat u deze woorden kiezen, als ik ze voor u zou uitspreken, zou ik zeggen: mejufvrouw Mina heeft dit reeds bij ondervinding. Want als ik klappen wou....’</p>
<p>‘Geen complimenten, als het u belieft, mijnheer Roster,’ sprak Mina blozende. ‘Ik hoop in de gelegenheid gesteld te worden, om inderdaad nuttig voor anderen te kunnen zijn en hun geluk te bevorderen.’</p>
<p>Bij niemand maakte die wensch meer indruk dan bij Frits, die onder die anderen zich zelven zoo gaarne wilde rangschikken. Hij had een antwoord op de lippen, maar liever liet hij het woord aan Maria, die, Mina de hand toereikende, met diep gevoel zeide: ‘o, als we willen, kunnen we voor anderen zoo veel doen! Ik denk nimmer aan die edele vrouwen, die zoo weldadig werkzaam waren tot welzijn harer medemenschen, met zoo veel verloochenende liefde zoo veel daarvoor opofferden, of ik gevoel mij tot navolging van haar opgewekt. Wat zij in uitgebreider' kring deden, zouden wij het in beperkter' niet kunnen doen? vraag ik mij zelve dikwijls af. En dan komt mij altijd die uitspraak der voortreffelijke Fry voor den geest: ‘ons vrouwen zijn krachten der liefde geschonken, waar alle aardsche kracht bij te kort schiet. Aan onze handen zijn werken der barmhartigheid toevertrouwd, die de staat evenmin beloonen, als hij er wetten voor uitvaardigen kan.’</p>
<p>‘Een heerlijk gezegde, Maria,’ sprak Mina; ‘ik dank er u voor. Niet ligt zal ik die woorden vergeten, zij zullen den wensch bij mij levendig houden, om ze in beoefening te brengen, waar de gelegenheid er mij toe wordt aangeboden.’</p>
<p>‘In dat geval willen we op elkanders hulp en medewerking rekenen, lieve vriendin. Laat mij u van nu voortaan dus mogen noemen,’ hernam Mina met al de opregtheid van haar liefderijk gemoed.</p>
<pb n="92"/>
<p>‘Waar zooveel eenstemmigheid bestaat,’ sprak Frits door de goedhartigheid dier meisjes getroffen, ‘op het gebied der liefde, moet de band der vriendschap wel naauw worden toegehaald. Hoe gelukkig zou ik mij rekenen,’ zeide hij eenigzins hoffelijk, ‘als ik de eer mogt hebben, mede tot dat verbond te behooren. Maar,’ vervolgde hij op hartelijker toon, ‘wees verzekerd, dames, dat, waar ik een hand mede zou kunnen helpen, om het goede te bevorderen, of gij mij daarbij immer in eenige betrekking zoudt kunnen noodig hebben, gij mij daartoe steeds bereid zult vinden.’</p>
<p>‘Mijnheer Roster,’ zeî Mina, ‘ik zou niet te veel beloven; want de tijd zou kunnen komen, dat wij u aan uw woord hielden.’</p>
<p>‘En dan zult gij ondervinden, dames,’ antwoordde Roster, ‘dat ik geen woordbreker ben.’</p>
<p>Op dit oogenblik kwam de knecht binnen, die overluid vroeg, of mijnheer Zeeltink ook nog iets aan van Zage te zeggen had.</p>
<p>‘Vertrekt hij morgen vroeg, Dirk?’ vroeg de heer Zeeltink.</p>
<p>‘Neen, mijnheer, eerst tegen den middag.’</p>
<p>‘Nu, zeg hem dan, dat ik hem morgen nog wel spreken zal.’</p>
<p>Bij het hooren van den naam van Zage had Frits de ooren gespitst en met een glimlach op het gelaat vroeg hij: ‘met uw verlof, mijnheer Zeeltink, is de man, dien uw knecht daar aandiende, niet die colporteur, die den ganschen dag door het dorp gezworven heeft?’</p>
<p>‘Om u te dienen, mijnheer Roster. Die man had zich met goede aanbevelingsbrieven tot mij gerigt en mijne medewerking verzocht in het verspreiden van nuttige godsdienstige geschriftjes, die hij bij de meer gegoeden te koop, en den behoeftigen gratis wilde aanbieden. Met dat doel, hoopt hij morgen verder te <hi rend="i">zwerven</hi>.’</p>
<p>‘Ik kon wel merken,’ zeî de burgemeester, ‘dat hij niet uit de school van Pythagoras was, of het moest zijn, dat de leerlingen van dien wijsgeer, na hun' proeftijd, de schade dubbel inhaalden. De man praatte mij haast de ooren doof. En wat mij het vreemdst voorkwam, was, dat hij zich, geloof ik, verbeeldde, dat hier geen chris-<pb n="93"/>tenmenschen woonden, of dat we hier althans in de diepste onkunde verzonken lagen. Want van Adam was hij reeds tot den profeet Ezechiel gevorderd, toen ik hem in de rede viel; mij verontschuldigde, dat ik op dit oogenblik geen tijd had, om zoo vele mij bekende zaken te hooren herhalen, maar dat ik hem aanraadde, als zendeling naar de Heidenen te gaan, die hij in dat alles meesterlijk kon onderwijzen.’</p>
<p>‘Och, mijnheer,’ zeî jufvrouw van der Starre vrij spijtig, ‘laten wij ons niet verbeelden, dat wij hier geene geestelijke opleiding noodig hebben.’</p>
<p>‘Die verbeelding is verre van mij, mejufvrouw,’ hernam de burgemeester; ‘ik zoek met het geestelijk voedsel verzadigd te worden, zoo veel in mijn vermogen is; daarom mist men mij ook zelden in de kerk. Maar gij zult het mij wel ten goede houden, als ik van het voedsel dat die man mij wilde toedienen, voortaan wenschte verschoond te blijven.’</p>
<p>‘Ik ben zoo spoedig niet van hem afgekomen,’ zeî Frits Roster, die eenigzins opgewonden scheen. ‘Misschien dacht hij: ik ben bij een ontvanger, maar misschien ben ik ook zelf er oorzaak van, omdat ik mij een weinigje aan het redetwisten met hem, - een glad ijs echter voor mij - heb begeven. Ik heb versteld gestaan over de manier, waarop de man het eene onderwerp met het andere in verband wist te brengen. Telkens als ik hem opheldering vroeg over het een of ander gezegde, kwam hij met een' kunstmatigen sprong op een ander onderwerp. Hij had één hoofddenkbeeld, waar hij <hi rend="i">à tort et à travers</hi> altijd meê voor den dag kwam, en dat hij als middel gebruikte, om de verschillende onderwerpen, die hij aanroerde, met elkander te verbinden. Het was zijn aanvang-, midden- en rustpunt: de zonde der menschen, waar hij, ik weet niet hoe dikwijls, maar het was tot vervelends toe, het wee! en ach! over uitsprak.’</p>
<p>‘'t Was te wenschen, mijnheer,’ viel jufvrouw van der Starre hierop in, ‘dat dat wee! en ach! wat minder verveelde, wat meer verbeterde.’</p>
<p>‘Volmaakt dezelfde woorden, mejufvrouw,’ hernam Frits, ‘als die van Zage gebruikte. Ik heb er hem echter op geantwoord, dat ik in het Evangelie nog eene
<pb n="94"/>
andere roepstem hoorde, die krachtiger bij mij werkte, en dat ik liever met Paulus zeide: <hi rend="i">de liefde van Christus dringt ons</hi>.’</p>
<p>‘Dat ben ik geheel met u eens, mijnheer Roster,’ zeî Maria; ‘maar laat diezelfde liefde ons dan ook dringen, om anderen minder scherp te beoordeelen.’</p>
<p>‘Ik eerbiedig dat gevoelen van uw liefderijk hart, mejufvrouw. 't Is geenszins mijn oogmerk, om iemand te kwetsen; maar waar men de heilige waarheid zoo scheef hoort voorstellen, daar mag men toch wel een teregtwijzing geven, al moet die wat krachtig zijn. Doch ik zal, zoo veel ik mij herinner, zijn eigen woorden wedergeven en dan zal ik u zelve laten oordeelen. ‘Wij zijn,’ riep hij meer klagend en kermend, dan sprekend uit, ‘wij zijn van nature geestelijk dood, afgescheiden van God, in onzen natuurstaat op weg naar de eeuwige verdoemenis; wij leggen verdronken in ligchamelijke dingen en krielen van allerlei zonden, als een dood aas van wormen. Als het den Heere behaagt, dan wekt de Heilige Geest den mensch op en geeft hem het geestelijk leven; want de Geest maakt levendig. En hoewel de Geest geen middel noodig heeft om leven te wekken, zoo gebruikt Hij het woord in de wedergeboorte, zoo als Jakobi zegt, capittel I, vs. 18: <hi rend="i">Na zijnen wil heeft Hij ons gebaard door het woord der waarheid</hi>, en 1 Petri I, vs. 23: <hi rend="i">Die gij wedergeboren zijt uit onvergankelijken zade door het levendig en eeuwig blijvend woord Gods</hi>.’</p>
<p>‘Ik zie nog niet in, mijnheer Roster,’ zeî de heer Zeeltink, ‘dat dit alles zulk eene scheve voorstelling der heilige waarheid is. Voor meer kiesche ooren moge de man wat minder kiesche uitdrukkingen gebruikt hebben, dit verzwakt de waarheid niet van wat hij zich gemoedelijk verpligt acht den zondaar voor oogen te stellen.’</p>
<p>‘Misschien heeft die man zulk eene voorstelling van den zondaar voor zich zelven noodig, - dit misgun ik hem niet, - om voor dien geestelijken hoogmoed bewaard te worden, die den ongeroepen predikers der geregtigheid maar al te spoedig eigen wordt. Ik voor mij heb echter eene andere voorstelling van den mensch, die wegens zijne onvolkomenheid en gebreken wel den naam van zondaar moet dragen, maar dien de Bijbel mij leert
<pb n="95"/>
kennen, als <hi rend="i">een weinig minder dan de Engelen gemaakt, naar Gods beeld geschapen</hi> en <hi rend="i">van Gods geslachte</hi>. Ik vind in den Bijbel, dat het Gods welbehagen is door zijnen Geest het geestelijk leven in den mensch op te wekken; want <hi rend="i">Hij wil dat alle menschen zalig worden en tot kennis der waarheid komen</hi>. Ik lees dat <hi rend="i">God zijn eenig-geboren Zoon gegeven heeft, opdat een iegelijk, die in Hem gelooft, niet verderve, maar het eeuwig leven hebbe</hi>. En wordt het Evangelie mij voorgesteld als <hi rend="i">eene kracht Gods tot zaligheid</hi>, dan houd ik dat wel dégelijk voor een algenoegzaam middel door den Heer verordend, om zondaren tot Hem op te leiden. Doch ik heb het op nieuw ondervonden, dat er met menschen, als van Zage, weinig te praten valt. Zonder op mijne bedenkingen regtstreeks te antwoorden, ging hij voort met het opnoemen van eene rij van teksten, die, om wel verstaan te worden, ieder eene bijzondere verklaring behoefden, en slechts op den klank af gekozen waren, om ze op het onderwerp des gespreks toepasselijk te maken, terwijl hij, waarschijnlijk om mij geheel uit het veld te slaan, zijne tekstenreeks besloot met de door Paulus aangehaalde woorden: <hi rend="i">het verstand der verstandigen zal ik te niet maken; en heeft God de wijsheid dezer wereld niet dwaas gemaakt?</hi> Ik maakte hem daarop mijn compliment over zijne kennis van bijbelteksten, maar veroorloofde mij de vraag: <hi rend="i">verstaat gij ook wat gij leest?</hi> En toen hij betuigde, dat hem zulks door Gods genade gegeven was, vroeg ik hem naar de beteekenis der laatste door hem aangehaalde woorden van Paulus. Op die vraag scheen hij niet voorbereid te zijn. Blijkbaar geraakte hij in verlegenheid. Hij beproefde een onzamenhangend antwoord te geven, en al zuchtende maakte hij van <hi rend="i">het verstand der verstandigen en de wijsheid dezer wereld</hi> zulke wonderbaarlijke dingen, dat ik werk had mij goed te houden, medelijden met hem kreeg, en hem uit zijne verlegenheid redde, door te zeggen, dat de apostel hier eigenlijk den schijn van wijsheid bedoelde, dien de toenmalige heidensche wereld aannam, en dat wij het op onzen tijd toegepast konden opvatten in den zin van waanwijsheid. Onder eene diepe zucht verborg de man zijne boosheid over mijne verklaring, en keerde mij, evenwel met den broederlijken wensch, dat 's Hee-<pb n="96"/>ren Geest mijn verstand mogt verlichten, onmiddellijk den rug toe.’</p>
<p>‘Niets is gemakkelijker, mijnheer,’ sprak de heer Zeeltink daarop, ‘dan, als men het wil, een vrome in een belagchelijk licht voor te stellen. Ik ken dien man langer dan gij, mijnheer, en ik kan u de verzekering geven, dat hij een zeer geloovig en braaf man is.’</p>
<p>‘Ik wil op de braafheid van dien man niets afdingen, mijnheer Zeeltink,’ hernam Roster; ‘maar dit beweer ik, dat hij een gebrekkig zendeling zijner zenders is.’</p>
<p>‘En ik houd het er voor, mijnheer Roster,’ antwoordde Zeeltink, ‘dat, als hem een slecht onthaal in de gemeente mogt te beurt gevallen zijn, dit eene getuigenis tegen den geest der gemeente zou wezen.’</p>
<p>Eer Frits kon antwoorden, nam de heer Rijkhold, die vreesde, dat de strijd persoonlijk zou worden, het woord op en zeide, dat de colporteur ook bij hem geweest was, maar dat hij het voor als nog veiligst geacht had, zich niet veel met hem in te laten, omdat hij den man volstrekt niet kende, maar dat hij eerst omtrent hem zelven, en den aard der geschriften die hij ter verspreiding aanbood, onderzoek wilde doen, eer hij deelneming beloofde of medewerking verleende.</p>
<p>De heer Rijkhold, verder alle zamenspreking over dat onderwerp willende vermijden, gaf door op te staan, aan zijne vrouw en dochter het sein, om te vertrekken. Het afscheid, dat de beide meisjes van elkander namen, was voorzeker wel het hartelijkst; want zij waren in den echten zin des woords vriendinnen geworden. Aan het dorp gekomen keerde de burgemeester, na afscheid van zijn gezelschap genomen te hebben bij iemand in, dien hij nog moest spreken, terwijl Frits de vrijheid verzocht, om de familie Rijkhold naar huis te mogen vergezellen.</p>
<p>Frits, die met Mina vooruitging, haalde het gevoerde gesprek van dien avond nog eens op, waarop Mina zeide: ‘gij hebt u dapper geweerd, mijnheer Roster, maar ik vrees, dat gij het op Zandwijk deerlijk verbruid hebt. Ik hoop maar, dat het de goede en zachte Maria niet gehinderd heeft.’</p>
<p>‘Ja, ik kan dat gefemel niet velen, en ik houd er van, om het maar te zeggen, waar het op staat. Als Maria er
<pb n="97"/>
zich aan geërgerd had, zou het mij leed doen; maar het heeft u toch niet gehinderd, hoop ik?’</p>
<p>‘Mij in geenen deele, mijnheer. Doch al was dat zoo, dan moogt gij, volgens uw principe, niets terugnemen.’</p>
<p>‘En toch zou ik dan moeten bekennen, dat het mij bijzonder onaangenaam zou zijn. Want ik zou niet gaarne wenschen iets te zeggen, wat uwe goedkeuring niet wegdraagt.’</p>
<p>‘Uwe plaats was beter aan het hof, dan op een eenvoudig dorp, mijnheer Roster.’</p>
<p>‘In de veronderstelling, dat ik complimenten maakte. Maar het spijt mij, dat gij mij nog zoo weinig kent, om te gelooven, dat ik meen, in alle opregtheid meen, wat ik zeg.’</p>
<p>Eene vraag door den heer Rijkhold tot zijne dochter gerigt, en die de jonge lieden noodzaakte om even stil te houden was een gelukkig toeval voor Mina, die daardoor van een verpligt antwoord aan Roster verschoond werd. Doch de lezer, die geen vreemdeling is in de genegenheid van jeugdige harten jegens elkander, zal het wel begrepen hebben, dat deze avondwandeling van eenige beteekenis werd voor de jonge lieden.</p>
<p>Frits liet zich geen tweemaal noodigen, toen de heer Rijkhold hem verzocht binnen te komen, en aan den eenvoudigen avondmaaltijd met de familie deel te nemen. Rijkhold bragt het gesprek nog eens op van Zage en op wie zijne denkwijze waren toegedaan.</p>
<p>En toen Frits zeide, dat hij ze niet vertrouwde, die altijd den mond vol hadden van zonde en ongeregtigheid, en dat hij het er voor hield, dat zij die in anderen veel meer dan in zich zelven opmerkten, gaf Rijkhold hem in bedenking, of dit oordeel niet te streng was.</p>
<p>‘Ik ontken niet,’ zeide hij, ‘dat er zijn, die met hun onophoudelijk klagen over de zonde, slechts vertoon willen maken en het voorkomen aannemen, als of zij wegens dat klagen zooveel meer dan anderen het heil hunner ziel op het oog houden, maar er zijn er ook, voor het overige goede menschen, bij wie echter dit gebrek heerscht, dat zij meer gevoel, dan overtuiging van zonde hebben. Aan dat gevoel nu geven zij toe, en van daar dat zij in opregte welgemeendheid zooveel over de zonde en ongereg-<pb n="98"/>tigheid spreken. Het wordt hartstogt bij hen, en zij vinden er iets zoets en streelends in, ja zelfs niet geringe zelfvoldoening als zij zich, al weten zij niet duidelijk en bepaald waarom, een doemwaardig zondaar noemen, alleen maar om met zooveel te meer grond op de genade te kunnen rekenen.’</p>
<p>‘Maar,’ hernam Frits, ‘dan is dit in den grond niets dan eigenbelang.’</p>
<p>‘Dat is niet geheel te ontkennen; want in den eigenlijken zin is dit zondengevoel niets anders dan een zinnelijk gevoel, dat zooveel te streelender is, omdat het aan de eigenbatige verzekering van deelgenootschap aan de genade voldoet.’</p>
<p>Maar terwijl we de gesprekken der familie Rijkhold niet langer willen beluisteren en Frits een hartelijker afscheid laten nemen, dan wanneer hij van hem geheel vreemden vertrok, vertegenwoordigen we ons nog een oogenblik in de gezelschapszaal op Zandwijk, nadat de gasten vertrokken waren.</p>
<p>Ofschoon de familie Zeeltink Rijkhold en de zijnen meermalen ontmoet had, was men echter niet in de gelegenheid geweest zoo als thans, om elkanders gevoelen omtrent staatkundige en godsdienstige begrippen van meer nabij te leeren kennen.</p>
<p>De heer Zeeltink, wel gevoelende, dat hij in Rijkhold iemand had aangetroffen, die zich niet ligt kamp gaf, kon het voor zich zelven niet ontveinzen, dat hij nu en dan een weinig in het naauw gebragt was. Of dit misschien eenigen invloed had op zijn oordeel over zijn gast, willen wij niet beslissen. Maar toen zijne vrouw dat oordeel uitlokte door te zeggen, dat het haar had toegeschenen, dat zijn gesprek met Rijkhold nog al warm geweest was, ontkende hij dit niet, maar voegde er bij, dat hij in zijn vermoeden omtrent Rijkhold was versterkt geworden, dat hij namelijk een dier christenen van den nieuwen stijl was, die den tegenwoordigen tijdgeest, in weerwil van zoovele ernstig waarschuwende stemmen, huldigen, hunne flaauw-hartigheid onder het mom van verdraagzaamheid verbergen en met de toenemende verlichting van den menschelijken geest dweepen, al zien zij ook daardoor het oud eerwaardig gebouw des kerkelijken geloofs, zoo als zij het noemen, in nevelen verdwijnen.</p>
<pb n="99"/>
<p>Mevrouw Zeeltink, die in mevrouw Rijkhold ook hare partij zag, meende niettegenstaande de gehechtheid van hare bezoekster aan dominé Torlet en de ingenomenheid met zijn preektrant, gelukkiger geslaagd te zijn en vleide zich, dat men op haar wel eenigen invloed zou kunnen verkrijgen. En wat stelde men zich niet al voor van dien invloed ter bevordering van het goede! Mina kende men in hare godsdienstige begrippen nog niet, doch Maria werd door hare ouders, maar vooral door jufvrouw van der Starre, de hoogste voorzigtigheid aangeraden. Wij gelooven zelfs, dat als Maria niet het eenigst kind geweest was, waarvoor hare ouders eene onbegrensde liefde koesterden, eene liefde, die van zwakheid niet was vrij te pleiten, zij eene zoo naauwe verbindtenis tusschen haar en Mina, als zij vernamen dat er tot stand gekomen was, niet zouden hebben toegelaten.</p>
<p>Den spotachtigen toon, dien de burgemeester had aangeslagen, achtte de heer Zeeltink geen wederlegging waardig, maar de ontvanger was in de oogen van jufvrouw van der Starre een vrijgeest, die, als zoovelen van zijn' stempel, den mensch, als of hij geen nietige aardworm was, hemelhoog verhief en van niets dan liefde sprak, als of er ook niet geschreven stond, dat God voor den onbekeerlijken een verterend vuur was.</p>
<p>Toen Maria betuigde, dat zij met leedwezen zulke harde oordeelvellingen hoorde, en dat, mogt de heer Roster ook wat scherp in zijne uitdrukkingen geweest zijn, hij er toch, zooveel zij had opgemerkt, geene gebezigd had, waar hij de beschuldiging van vrijgeest mede verdiende, gaf de heer Zeeltink aan de gezelschapsjufvrouw een wenk, om over die zaak maar niet verder te spreken.</p>
</div>
<div type="chapter">
<pb n="100"/>
<head rend="h3">Negende hoofdstuk<lb/>
Hoe men wel doet?</head>
<p>'t Ging op Heidendaal als veelal op vele plaatsen. Weken, maanden verliepen, zonder dat er iets bijzonders voorviel. 't Liep intusschen naar nieuwjaar, toen de heer Rijkhold een bezoek van dominé Torlet ontving, met het bepaalde doel, om hem te vragen, of hij, bij het aanstaand aftreden van een' der ouderlingen, genegen zou zijn, om, als de keuze op hem viel, de betrekking van ouderling aan te nemen. Rijkhold achtte die bediening te gewigtig, om daar terstond een toestemmend antwoord op te geven. Hij was er niet tegen eene deugdelijke betrekking in de gemeente te aanvaarden, maar hij hield het er voor, dat men er over het geheel te ligt over dacht, om zulk een belangrijken post in het kerkelijke te bekleeden. De meeste leden van den kerkeraad kende hij daarenboven slechts bij name, Wente uitgezonderd, die, als hij gehoord had, niet van de gemakkelijksten was, veel invloed had en stijf op zijn stuk stond, waardoor hij vreesde, misschien in vele moeijelijkheden gewikkeld te zullen worden; ‘want,’ zeide hij, ‘als ik den post aannam, dan zou ik dien ook getrouw wenschen waar te nemen.’</p>
<p>‘Dat is juist wat ik verlang en van u verwachtte,’ antwoordde Torlet, die zich daarop beklaagde, hoe zijne ondervinding hem geleerd had, dat weinigen, tot leden van den kerkeraad verkozen, hunne roeping begrepen. Toen Rijkhold echter nog andere bezwaren in het midden bragt, maakte Torlet hem vertrouwelijk met eene drangrede bekend, die hem bovenal aandreef om bij hem aan te houden, om zich de door hem toegedachte keuze te
<pb n="101"/>
laten welgevallen. ‘Ik gevoel wel,’ zeide hij, ‘dat ik eene zeer wankelbare gezondheid geniet. Mijne krachten nemen meer en meer af, en, hoe ik het vooral voor mijne vrouw tracht te verbergen, ik bemerk het maar al te duidelijk, dat mijn aardsche huis langzaam wordt gesloopt. 't Kon zelfs wel zijn, dat ik spoedig van mijn aardschen post werd opgeroepen, en zwaar weegt het mij op het hart, dat men misschien in de keuze van mijn' opvolger zou te rade gaan met eene zekere heerschende zucht bij sommige leden der gemeente. Ik weet, dat de heer Zeeltink op meer dan een der tegenwoordige kerkeraadsleden invloed heeft. Hij zou, zoo als van zelf spreekt, niets onbeproefd laten, om dien invloed uit te oefenen en een predikant, die in zijne gevoelens deelde, en naar zijn' smaak was, te beroepen. Gij gevoelt, hoe de gedachte mij pijnigt, dat een opvolger zou kunnen afbreken wat ik met zooveel moeite en zorg heb trachten op te bouwen, maar dan ook van hoeveel belang het is, dat er iemand in den kerkeraad is, die ook zijn invloed heeft, en dien op de vooronderstelde keuze kan laten werken.</p>
<p>Rijkhold was diep getroffen door deze mededeeling van den predikant, die hem te meer aangreep, omdat hij in zijn vermoeden deelde, maar de gelatenheid, waarmede Torlet over zijn toestand sprak, was oorzaak, dat hij zijne aandoeningen meester bleef, en nu verklaarde, dat hij zich na zulk eene aangevoerde drangrede verpligt achtte, zich de keuze tot ouderling, als zij op hem mogt vallen, zelfs dàn te laten welgevallen, als zij, gelijk hij wel vermoeden kon, verre van eenstemmig zou zijn.</p>
<p>Regt verheugd over dit besluit van den heer Rijkhold, verliet hem de predikant, om zich weldra naar de vergadering te begeven, waar men over de keuze van nieuwe kerkeraadsleden spreken moest.</p>
<p>Wat Torlet voorzien had, gebeurde. Naauwelijks had hij den naam van Rijkhold genoemd en hem den broederen aanbevolen, of Wente verklaarde zich tegen die keuze, en met hem de meeste leden van den kerkeraad. Hij zeide, dat hij zich niet zou kunnen vereenigen met iemand, die allerlei nieuwigheden in het hoofd had, en als lid van den kerkeraad, wie weet wat al niet, praktiseren kon. ‘Ik zeg altijd maar,’ voegde hij daarbij, ‘nieuwigheden
<pb n="102"/>
zijn nieuwigheden, en daar hebben we hier niet mede noodig.’</p>
<p>Een paar andere kerkeraadsleden waren mede tegen de benoeming van den heer Rijkhold, omdat hun door Wouters, den knecht van den heer Zeeltink, een ander was aanbevolen, voor wien zij konden instaan, dat hij geen nieuwigheidszoeker was en dien zij dus voordroegen. Gelukkig, dat Wente geen vertrouwen stelde in eene aanbeveling van Wouters, zelfs niet, toen men hem vermoeden liet, dat de bedoelde persoon eigenlijk door den heer Zeeltink was voorgesteld. ‘Dien Wouters,’ zeide hij, ‘vertrouw ik niet veel. Ik houd niet, zeg ik, van menschen, die altijd met de godsdienst te koop loopen. En als de recommandatie van den heer Zeeltink komt, dan zeg ik, kon hij ons wel een ouderling op het dak sturen, die, als hij zelf, nooit in de kerk komt.’</p>
<p>Terwijl Torlet dit toestemde, achtte hij de gelegenheid gunstig, om met nadruk den heer Rijkhold aan te bevelen, doch deze vernieuwde poging stuitte af op de stijfhoofdigheid van Wente, die zich tegen die keuze met kracht bleef verklaren. Op de vraag, wat Wente eigenlijk tegen hem had, wist deze geen bepaald antwoord te geven. ‘Gij weet niets tegen den man,’ sprak Torlet, ‘ik weet veel te noemen, wat hem aanbeveelt. Wij behoeven er niet aan te twijfelen, of hij zal de taak hem opgedragen ernstig ter harte nemen, en zijne gewigtige betrekking met naauwgezetheid vervullen. Een man van zijn rang en stand zal den kerkeraad daarenboven geen oneer aandoen. Kan en wil hij gaarne weldoen, het zal er niet te minder op worden, als hij tot de armen in naauwere betrekking wordt gebragt. Zie Wente, gij moet in uwe keuze bovenal het belang der gemeente in het oog houden, en daar moeten persoonlijke inzigten voor zwichten.’</p>
<p>‘Ja wel,’ zeî Wente, ‘dat 's alles goed, zeg ik; maar hij zal het hoogste woord altijd willen voeren.’</p>
<p>‘Dan moesten we Wente niet in den kerkeraad hebben,’ hernam Torlet, ‘die daar een krachtig tegenwigt aan geven kan. Ge zijt er de man niet naar, broeder Wente, om u spoedig te laten overpraten. Als dat uw grootste bezwaar is..... doch ik zie het al, Wente, gij verkiest een moedig staan boven een vreesachtig ontwijken.’</p>
<pb n="103"/>
<p>En inderdaad, Wente was, door zich zelven vast te praten, overgehaald, en nu kostte het geene moeite meer, om den heer Rijkhold als ouderling te benoemen.</p>
<p>Weldra werd Rijkhold in zijne nieuwe betrekking kerkelijk bevestigd, en was hij bij eene eerste kerkeraadsvergadering meer toehoorder dan spreker geweest, bij eene volgende achtte hij zich verpligt om zijne gedachten omtrent de zedelijke verpligtingen van den kerkeraad ten aanzien der gemeente eenigzins breeder te ontwikkelen, en over den aard der werkzaamheden te spreken aan de leden van dat kollegie toevertrouwd. Hij kreeg daar aanleiding toe door hetgeen een der diakenen mededeelde omtrent zijne ontmoeting bij een' der bedeelden, in de wandeling manke Piet geheeten, een diep gezonken schepsel, dat voor geene verbetering vatbaar scheen.</p>
<p>Toen hij, namelijk, hem zijn weekgeld bragt, omdat hij door ongesteldheid verhinderd was geworden, het zelf te komen afhalen, was hij met de zwaarste vloeken vreeselijk uitgevaren tegen den kerkeraad, die hem, als hij zeide, zóó schraal bedeelde, dat er zelfs geen enkel slokje voor hem kon overschieten. De diaken had hem hierop scherpe verwijtingen toegevoegd omtrent zijn vroeger schandelijk gedrag, hem zijne onhebbelijkheid nadrukkelijk voor oogen gehouden en duchtig de les gelezen, en toen de bedeelde daar een brutaal antwoord op gegeven had, hem bedreigd met het ophouden van alle bedeeling. Dit had hem zeer verwoed gemaakt en door zijn schelden en razen was de diaken verpligt geweest hem ijlings te verlaten. Er werd nu in overweging genomen, wat met zulk een mensch te beginnen. De meeste leden waren er voor, zich aan het voorgevallene niet te storen en op den ouden voet voort te gaan. Men kon hem van honger niet laten omkomen, zijne razernij zou wel weder bedaren en of men goede of kwade woorden sprak, er was aan hem niets te verbeteren. Dominé Torlet zeide, dit laatste ook te vreezen, ofschoon dit geen reden mogt zijn, hem aan zijn lot over te laten. Ter zijner regtvaardiging moest hij de nieuwe kerkeraadsleden mededeelen, dat hij al het mogelijke beproefd had, om invloed op hem te verkrijgen, maar dat hij op den man, die ingenomen was tegen al wie predikant heette, niets had vermogt, ja, dat hij tel-<pb n="104"/>kens boozer en ondeugender geworden was, als hij hem bezocht had, en het dus beter geacht had zijne bezoeken gedurende eenigen tijd te staken, in de hoop, dat hij door den tijd wat handelbaarder zou worden.</p>
<p>De heer Rijkhold zeide, met leedwezen den treurigen toestand vernomen te hebben, waarin de man, waarover men sprak, zich bevond. Hij kon niet anders dan het gedrag van den predikant goedkeuren, maar hij wilde in bedenking geven, of de broeder diaken wel voorzigtig genoeg gehandeld had met hardheid tegen hardheid te stellen. Als men tot een ongelukkige komt met eene gift der liefde, moest men naar zijn gevoelen, zulk eene gift door een liefderijk gedrag heiligen. Men had hier, 't is waar, naar het scheen, met een diep zedelijk verdorven schepsel te doen, doch hoe anders kon men toonen boven hem te staan, dan door steeds het bewijs te geven, dat zijn zedelijke toestand bovenal den weldoener ter harte gaat. Het was gebleken, dat de pogingen van den predikant vruchteloos geweest waren, maar daarom moesten de leden van den kerkeraad niet stil zitten. Welligt zou de man liever eene vermaning en opwekking hooren uit den mond van een' der broederen, en ‘was ik niet een der jongste leden van den kerkeraad,’ zeide hij, ‘ik zou mij wel willen belasten, om het mogelijke bij dien ongelukkige te beproeven. Maar het komt mij voor, dat het aan broeder Wente toekomt, die taak op zich te nemen, en stel daarom voor, hem hetzij alleen, of vergezeld van een' der broederen diakenen daartoe uit te noodigen.’</p>
<p>‘Ik ben geen dominé, broeder Rijkhold,’ sprak Wente; ‘ik dank je voor dat nieuwe postje. Als de dominé er niets aan doen kan, zeg ik maar altijd, dan mogen wij wel te huis blijven.’</p>
<p>‘Gij zijt geen dominé,’ hernam Rijkhold; ‘maar gij weet toch wel, dat gij met den dominé geroepen zijt, om opzigt over de gemeente te houden. 't Is geen nieuw postje, maar iets, dat aan uwe betrekking geheel verbonden is. En waar de dominé niets aan doen kan, is nog geen bewijs, dat gij het niet zoudt kunnen. Als de man ons eens meer als gelijken beschouwde, of dus redeneerde: de dominé komt bij mij, omdat hij predikant is en het moet doen, maar van een ouderling had ik dit niet
<pb n="105"/>
verwacht, wie weet, of het geen gunstigen invloed bij hem had?’</p>
<p>‘'t Kan wel waar zijn,’ zeî Wente, ‘maar ik ben er niet op gesteld, zeg ik. Als jij er zoo goed meê teregt kunt, broeder, doe jij het dan, zeg ik maar altijd. Ik wensch er je veel geluk op!’</p>
<p>‘Om u te toonen, broeder Wente,’ sprak Rijkhold, ‘dat het mij niet te doen was, om slechts iets in het midden te brengen, wil ik, als de broeders het goedvinden, gaarne doen wat ik kan, om, ware het mogelijk, iets tot zedelijke verbetering van den ongelukkige te bewerken.’</p>
<p>Niemand der broeders had daar iets tegen, en nu nam Rijkhold op zich, liefst alleen, het mogelijke te beproeven. Doch nu nam hij de gelegenheid waar, om den broederen zijn gevoelen omtrent het zedelijk toezigt van den kerkeraad over de behoeftigen mede te deelen. In het breede sprak hij over het hoog belang van het armen-patronaat. De armoede, dus ontwikkelde hij zijn gevoelen, zou steeds grooter worden en toenemen, als men zich niet met kracht op de zedelijke verbetering van de armen toelegde. Op ieder, die ondersteuning vroeg, kreeg de bedeeler zekere regten, die men verpligt was in het belang der bedeelden te laten gelden. Te ontkennen was het toch niet, dat de zoodanigen zich onder voogdij stelden, maar dan was het ook de dure pligt der voogden, om zedelijk toezigt over hen te houden. Van wie kon zulk toezigt in de eerste plaats met meer regt gevorderd worden, dan van hen, aan wie de gemeente de belangen der armen en behoeftigen toevertrouwde. Het goede voorbeeld, dat zij gaven, zou ligt aanleiding geven, dat ook andere leden der gemeente werden opgewekt, om mede te werken tot bereiking van dat doel. De taak was wel niet gemakkelijk, doch hij twijfelde er niet aan, of de broeders, die het wèl meenden met hunne minder bevoorregte natuurgenooten, zouden haar met hem willig op zich nemen. En als men het hem veroorloofde, dan wilde hij gaarne eenige wenken geven omtrent hetgeen, waarop men bijzonder had te letten. In de eerste plaats werd gevorderd, dat men de armen bij herhaling bezocht, en vooral een naauwlettend oog sloeg op hun huiselijk leven,
<pb n="106"/>
en streng toezigt hield op zindelijkheid, zuinigheid en matigheid. Het patronaat moest zich als algemeene regel ten doel stellen, om heilzaam te werken op het eergevoel van den arme. Bij allen die dat gevoel bezaten, moest men het trachten te bewaren en in dat geval was eene stille ondersteuning zeer aan te bevelen. Wie nog werken kon, moest tot arbeid aanhoudend worden aangespoord, opdat hij niet vergete, dat het Evangelie der liefde ook voorschrijft: die niet arbeidt, zal niet eten; terwijl het van zelf sprak, dat men inzonderheid op de verstandelijke en zedelijke opvoeding der kinderen moest letten, om het opkomend geslacht zoo veel mogelijk voor de onheilen aan de armoede verbonden te bewaren.</p>
<p>Met veel belangstelling werd Rijkhold aangehoord, doch menig broeder kon een stille zucht niet onderdrukken, als hij dacht aan den moeijelijken last, dien hij hun op de schouders wilde leggen. Regt verblijd waren zij derhalve, toen Wente, die aandachtig toegeluisterd, doch van tijd tot tijd een glimlach om zijne lippen had laten spelen, het woord opvatte en met eenige drift zeide: ‘daar hebben wij het nu al, zeg ik, dominé, zoo als ik gezegd heb, allemaal nieuwigheden.’</p>
<p>‘Gij vergist u, broeder Wente,’ sprak Torlet. ‘Broeder Rijkhold toont hier meer een vriend van het oude, dan van het nieuwe te zijn. Gij herinnert u toch wel, wat in het formulier ter bevestiging van ouderlingen en diakenen hun die daartoe verkozen zijn wordt voorgesteld. Aangaande de ouderlingen, dat zij met de dienaren des woord opzigt hebben over de gemeente, naarstig toe te zien, dat een iegelijk zich behoorlijk gedraagt in leer en wandel; die zich onstichtelijk gedragen te vermanen, tegen de onboetvaardigen te handelen en met raad en troost allen te dienen. En betreffende de diakenen, dat zij niet alleen met uiterlijke giften, maar ook met troostelijke redenen uit het woord Gods den armen en ellendigen hulp bewijzen. Is dat formulier nu reeds zeer oud, nog ouder zijn de bronnen, waar het aan ontleend is. In dit opzigt behoeft gij u dus niet ongerust te maken, dat broeder Rijkhold nieuwigheden zou willen invoeren.’</p>
<p>Wente was uit het veld geslagen en met hem de an-<pb n="107"/>dere broeders, die door Rijkhold echter met een krachtig woord werden opgewekt, om tegen de moeijelijkheden aan de taak hun voorgesteld niet te zeer op te zien, in welk geval zij wel ontvangen zouden, wat zij daartoe noodig hadden, terwijl zij bedenken moesten, dat zij op die wijze aan hunne gewigtige betrekking de eere zouden geven, die haar zoozeer toekwam.</p>
<p>Zigtbaar was de indruk, dien het verhandelde op de vergaderden gemaakt had, en in stiller gepeins dan gewoonlijk ging men thans uiteen. Wente alleen mompelde in het naar huis gaan, even hoorbaar genoeg voor zijne medgezellen: ‘oud of nieuw, zeg ik; die nieuwe broeder kan ons werk genoeg geven.’</p>
<p>Toen Rijkhold des avonds aan de theetafel zat, waar we mevrouw Roster ontmoeten, werd, op de vraag dier dame aan mevrouw Rijkhold, of die havelooze bedelaarster, die haar man het dorp had laten uitbrengen, ook bij haar geweest was, het gesprek onwillekeurig gebragt op den pligt der weldadigheid. Mevrouw Rijkhold toch had die vraag toestemmend beantwoord, maar er tevens bijgevoegd, dat haar man niet gewild had, dat men haar iets geven zou.</p>
<p>‘En nu houdt gij mij zeker voor een hardvochtig mensch, mevrouw,’ zeî Rijkhold glimlagchende, ‘omdat ik eene ongelukkige ongetroost liet vertrekken.’</p>
<p>‘Gij hebt daar voorzeker even als mijn man,’ antwoordde mevrouw Roster, ‘goede en gegronde redenen voor.’</p>
<p>‘Uw man deed zijn pligt als burgemeester, ik hoop den mijnen gedaan te hebben, omdat ik uit beginsel tegen de bedelarij ben.’</p>
<p>‘In den grond der zaak hebt gij gelijk, Rijkhold,’ sprak zijne vrouw; ‘en toch, het zal u misschien wel gaan, als mij, mevrouw, ik kan het niet over mij verkrijgen, een arme met leêge handen weg te zenden.’</p>
<p>‘Vooral als ik denk,’ zeî mevrouw Roster, ‘dat eene kleine gift zoo weinig beteekent bij zooveel als er dikwijls door de handen gaat.’</p>
<p>‘Dus schijnt gij weinig waarde te hechten aan uwe aalmoezen, mevrouw,’ sprak Rijkhold.</p>
<p>‘Wel, mijnheer, wie zou dat doen, als men eene
<pb n="108"/>
kleinigheid missen kan, zonder dat het ons hindert?’</p>
<p>‘En dit acht ik juist eene groote fout mevrouw. Men moet zijne liefdegaven, naar mijn inzien, dùs uitdeelen, dat zij waarde verkrijgen.’</p>
<p>‘Maar, papa,’ sprak Mina, ‘onze linkerhand moet immers niet weten, wat onze regter doet?’</p>
<p>‘Niet wat, maar wel waar zij het doet. Anders wordt er dikwijls meer om zijn zelfs, dan om der ongelukkigen wil gegeven.’</p>
<p>‘Maar mijnheer,’ zeî mevrouw Roster, ‘wie kan zijn hand terughouden, als men zooveel ellende en naakte armoede ziet?’</p>
<p>‘Ik zou mij gewonnen geven, mevrouw, als ik moest toestemmen, dat men die altijd werkelijk in den bedelaar zag. Gij weet toch wel, hoevelen den schijn daarvan aanemen, om van hunne ellende een beroep te maken, dat vaak voordeeliger is, dan een eerlijk handwerk of bedrijf. Leenen wij door onze aalmoezen er de hand aan, om dat te bevorderen, dan werken wij ook mede, dat, wat wij als weldaad beschouwen, dikwerf groot kwaad te weeg brengt, in elk geval de luiheid en lediggang aanmoedigt.’</p>
<p>‘Maar er zijn zoovelen,’ sprak mevrouw Rijkhold, ‘die wel zouden willen werken, als zij maar werk konden krijgen.’</p>
<p>‘Er zijn er, dit ontken ik niet, doch wij zelven zijn, door eene kwalijk geplaatste milddadigheid, niet zelden de oorzaak, dat velen zich achter dien dekmantel verschuilen en voorgeven niets om handen te kunnen krijgen.’</p>
<p>‘Omdat men dat niet altijd beoordeelen kan, papa,’ zeî Mina, ‘zou ik het veiliger achten liever een overbodige aalmoes uit te reiken, dan welligt een waarlijk ongelukkige onberekenbaar te leur te stellen en onbarmhartig weg te zenden.’</p>
<p>‘Uw hart spreekt in deze woorden meer, dan uw verstand, Mina. Gij moest liever zeggen, dat men het niet altijd beoordeelen wil, of iemand waarlijk ongelukkig is, omdat men tegen de moeite en den omslag, die dat veroorzaakt, dikwijls te veel opziet. Men zou beter helpen als men verstandiger hielp, en zich bij zijne weldadig-<pb n="109"/>heid door meer wijsheid liet besturen. Door blindelings aalmoezen te geven doen wij den waarlijk ongelukkige onregt, terwijl de trage bedelaar gemakkelijk de vrucht van onzen arbeid deelt, en wij het onze er toe bijvoegen, om de schaar van lediggangers niet te laten uitsterven. Uw man, mevrouw Roster, handelt zeer wijs met de inwoners van ons dorp zooveel mogelijk te bevrijden van de schatting, waar de luije bedelaars hunne landgenooten op willen stellen. Jammer maar, dat die buiten het dorp wonen, nu zooveel te meer last er van hebben.’</p>
<p>‘En toch, mijnheer Rijkhold, wordt het gedrag van mijn man in dat opzigt door sommigen afgekeurd. Daar hebt ge, bij voorbeeld, vrouw Wente, die heeft altijd den mond vol van de onbarmhartigheid van den burgemeester jegens de nooddruftigen, terwijl zij zelve door ruime giften de bedelaars tot zich lokt.’</p>
<p>‘Wat zal ik u zeggen, mevrouw; er zijn menschen, die een wonderlijk begrip van barmhartigheid hebben en dien pligt meer welstaandshalve betrachten, dan uit het echte beginsel om wezenlijk wel te doen. Het valt gemakkelijk eene kleinigheid te geven en daardoor een ongunstig oordeel te ontwijken en als een weldadige jegens de armen bekend te staan. Er zijn er ook die hunne eer stellen in het uitreiken van vele aalmoezen, om daardoor als een gegoed burger beschouwd te worden. Winnen zij op die wijze het vertrouwen van anderen, of neemt hun invloed daardoor toe, dan is het slot van de rekening, dat zij winst hebben voor eene geringe opoffering.’</p>
<p>Door de komst van Frits Roster, die zijne mama, vroeger dan hij bepaald had, kwam afhalen, werd het gesprek afgebroken, doch weldra door hetgeen de ontvanger mededeelde met het behandelde in verband gebragt.</p>
<p>‘Er kwam heden morgen,’ zeide hij, ‘iemand bij mij op het kantoor, die eene betrekkelijk kleine som te betalen had, maar om uitstel kwam vragen. Strikt genomen, had ik het hem moeten weigeren, maar om zijn open en eerlijk gelaat en den goeden naam, waarin hij staat, vond ik mij gedrongen zijn verzoek in te willigen. Met een bewogen gemoed bedankte hij mij en voegde er den wensch bij, dat de menschen over het geheel wat liefde-<pb n="110"/>rijker mogten zijn. Ik had op dat oogenblik niet veel te doen en hield hem daarom een weinig aan de praat. Ik vroeg hem, of hij dan zoo bijzonder over de liefdeloosheid der menschen had te klagen?’</p>
<p>‘Och, mijnheer,’ zeî hij, ‘gij weet niet, hoe hard ik en mijns gelijken het dikwijls hebben, die met werken een eerlijk stuk brood willen verdienen. Doorgaans worden wij slecht beloond, terwijl zoovele rijke doenieten slechts van hun overvloed iets hadden af te staan, om het ons beter te laten hebben. Waarom is dat zoo? 't Kon, als het anders was, veel beter wezen.’</p>
<p>‘Waarom het zoo is,’ antwoordde ik, ‘dat kan ik je niet zeggen; maar man, als ge zoo redeneert, dan geraakt ge in twist met de Voorzienigheid.’</p>
<p>‘De hemel beware mij, mijnheer,’ zeî hij, ‘dat ik onzen lieven Heer beschuldigen zou, maar de schuld ligt bij de menschen. Als er meer liefde was, dan zou de een den ander meer helpen en er zouden zoovele ongelukkigen niet zijn.’</p>
<p>‘Maar bedenkt gij dan niet,’ hernam ik, ‘dat er in ons land vooral bijzonder veel gedaan wordt, om ongelukkigen te hulp te komen. Als er nu geene rijke en bemiddelde menschen waren, hoe zou er dan in hun nood kunnen worden voorzien?’</p>
<p>‘Ik zeg niet, dat er niet genoeg gegeven wordt,’ hernam hij, ‘of dat het niet gelukkig is, dat er rijken zijn, die wat kunnen en willen geven, maar ik geloof, dat men het te ver heeft laten komen met de armoede. Had men altijd meer naar verdiensten beloond, er zouden wel zoovele rijken niet gevonden worden, die door oppotten van hunnen overvloed schatten vergaderd hebben, maar ook veel minder behoeftigen zijn, die van tijd tot tijd tot armoede zijn vervallen. Zie, mijnheer, ik mor er niet over, dat ik hard werken moet, terwijl anderen, die bijna niets uitvoeren, het maar voor het grijpen hebben, en dubbel en dwars genieten; want werken is mijn lust en ik zou niet graag de verantwoording hebben, die op de rijken rust; maar ik wil er maar mêe te kennen geven, dat, als er meer liefde was onder de menschen, alle menschen het beter zouden hebben.’</p>
<p>‘Ik wilde den man niet tegenspreken, maar het ver-<pb n="111"/>heugde mij regt, dat ik hem zijn gevraagd uitstel verleend had, in de hoop, dat het hem althans niet ongunstiger stemmen zou.’</p>
<p>‘Het verheugt mij ook om zijnentwil, mijnheer Roster,’ zeî de heer Rijkhold, terwijl hij er bijvoegde: ‘ziet, dames, dit voorval wijst ons het spoor, om met wijsheid aalmoezen te geven. De penning aan de bedelarij bespaard, kan in zulke huisgezinnen, als van dien man nuttig besteed worden. Aan zulk eenen behoeft men niet, met gemis van alle zelfbevrediging, te geven. Men kan, wat men hem wil toeleggen op eene behoorlijke wijs hem laten verdienen, en dus in zijne behoefte voldoende voorzien.’</p>
<p>‘Maar zou er bij dien man toch niet een weinigje ontevredenheid met zijn stand doorschemeren, papa,’ vroeg Mina, ‘omdat hij zoo gedurig van de rijken sprak?’</p>
<p>‘Ik zie dat nog niet in, Mina. Maar als het zoo was, wie draagt daar dan de schuld van? Verschoonen wij ons zelven niet te veel, me kind. Wij kennen door Gods goedheid de nooddruft niet, en maken wij nu van die onderscheiding wel dat gebruik, dat we er eigenlijk van moesten maken? Al is het, dat wij de hand niet terughouden, waar we weten te kunnen helpen, zoo geloof ik toch niet, dat wij ons om der ongelukkigen wil eigenlijk in iets beperkt, of zoodanige genoegens opgeofferd hebben, met welker besparing wij anderen nog meer hadden kunnen helpen. Wij behoeven daarom ons zelven en de onzen het noodige niet te onthouden, of, als onze omstandigheden dit toelaten, van al wat weelde heet af te zien, maar als ieder deed, wat hij kon, men zou gelukkig zijn en gelukkig maken. 't Is waar, wat die man zeide: de rijkdommen zouden zich minder ophoopen, maar er zou ook veel minder ellende zijn.’</p>
<p>‘Riekt dat niet een weinigje naar het communismus, mijnheer Rijkhold,’ vroeg Roster.</p>
<p>‘Als ge dat woord slechts in een goeden zin opvat, ja! En ik spreek het gevoelen van mijn hart uit, als ik wensch, dat zulk een communismus, zoo als het geheel in den geest en de rigting van het Christendom ligt, en door vele Christenen inderdaad wordt beoefend, meer en meer algemeen worde. Mijne meening is: ieder in den stand
<pb n="112"/>
en de betrekking, waarin hij door Gods wijsheid geplaatst is, maar de een den ander helpende, ondersteunende, te gemoet komende, zoo veel in zijn vermogen is, met zelfverloochening en opoffering, moet het zijn, zelfs van zoodanige genoegens, die wij anders noode zouden missen.’</p>
<p>Frits wenschte in stilte, dat er iets van den geest des vaders in de dochter mogt zijn, opdat zij de teedere gevoelens, die hij voor haar koesterde en meer en meer toenamen, ook eenmaal mogt te gemoet komen en zijne liefde voor haar door hare liefde ondersteunen, doch overluid zeide hij, dat hij zich met zulke communistische gevoelens geheel kon vereenigen.</p>
<p>Niet lang daarna stond mevrouw Roster op en nam men van elkander een hartelijk afscheid.</p>
<p>Doch voor Rijkhold was aan den avond van dezen dag nog eene vreugde bereid, al zij slechts smaken, die niet slechts daden der liefde verrigten, maar in wier hart liefde woont. Wij vergezellen den man, die, omdat hij in den regel aan bedelaars geene aalmoezen uitreikte, door hen zeer ongunstig beoordeeld werd, naar eene schamele woning, waar eerlijke armoede een bedrukt huisgezin onder den last van zware zorgen deed zuchten. In den loop van den dag had Berend hem met den toestand van dat gezin bekend gemaakt. ‘Ik ken die menschen zeer goed, mijnheer,’ had hij gezegd; ‘ze waren vroeger vrij welgesteld, maar door ziekte, sterfgevallen en andere onheilen buiten hunne schuld, zijn ze achteruitgegaan. Voor iedereen hebben zij tot hiertoe hunne armoede verborgen. Ik durf er niet meer komen; want als ze mij zien, worden ze nog droefgeestiger. Bij het begin van den winter vroeg de man mij om een driegulden ter leen. Hij heeft mij dien nog niet kunnen teruggeven, maar dat pijnigt hem nu zoo, dat hij telkens als hij mij ziet, treuriger wordt, en doof schijnt voor mijne verzekering, dat ik er geen den minsten haast mede heb en het geld niet terug verlang voor dat hij het mij gemakkelijk terug kan geven. Ik ben er daarom in lang niet geweest, maar ik geloof, dat het er bitter gesteld is.’</p>
<p>In gebogen houding zat in een hoek van den haard, waar slechts een enkel vonkje aan glom, een grijsaard
<pb n="113"/>
even stram van leden als eerwaardig van gelaat, door de koude echter als verstijfd. Bij het binnentreden van de armelijke woning hoorde Rijkhold den ouden man met bevende stem zeggen: amen, kinderen! Het was niet twijfelachtig, dat het was uitgesproken, nadat zijn zoon, het hoofd van een talrijk gezin, bij een flaauw lichtgevend lampje, een gebed had voorgelezen uit een nog op de tafel liggend opengeslagen gebedenboek. Het ‘goeden avond, vrienden,’ door Rijkhold gesproken, deed allen verwonderd opzien en den jongeren man en zijne vrouw van hunne stoelen opstaan.</p>
<p>‘Gij hebt, als ik gehoord heb, Gerrits,’ zeî Rijkhold, ‘van mijn knecht geld geleend?’</p>
<p>‘Ja, menheer,’ sprak de man des huizes; ‘en voor het eerst van mijn leven,’ voegde hij er met den blos der schaamte op zijn gelaat bij, ‘ben ik niet in staat geweest het op zijn tijd terug te geven. “Maar,” zei hij op den toon van gekrenkt eergevoel, ‘er is geen kwaad bij,’</p>
<p>‘Dat hoop ik ook niet, Gerrits, ofschoon het mij spijt om uwentwil, dat gij het niet terug kunt geven; want ik heb de pretensie van Berend overgenomen.’</p>
<p>‘Ha! dan was hij er toch bang voor. Wat wordt men toch vernederd, als men arm is. O God, kon ik toch maar werk vinden; was de winter maar niet zoo gestreng. Doch, 't is mij om het even, wie het geld moet hebben, hij, of gij, mijnheer! Gij zult het hebben, maar, God weet het, op het oogenblik kan ik het niet teruggeven. Ik heb naauwelijks....’</p>
<p>‘Stil Hendrik,’ klonk de bevende stem van den grijsaard uit den hoek van den haard, ‘klaag niet! Wij hebben gebeden, God zal verhooren.’</p>
<p>Rijkhold zich zelven geweld aandoende, ging voort: ‘en toch wenschte ik het wel gaarne nog dezen avond te hebben. Ik houd van geen uitstel.’</p>
<p>‘Dezen avond! ik zweer u, ik kan het nog heden, noch morgen.’</p>
<p>‘Maar waarom hebt gij het dan zoover laten komen? Waarom u niet bij de diakonie aangemeld; dan hadt gij geen gebrek behoeven te lijden, en een ander het zijne kunnen geven?’</p>
<pb n="114"/>
<p>‘'t Is waar, mijnheer; maar o! het valt zoo hard, zoo bitter hard te vragen, als men door eigene werkzaamheid zich nog even redden kan. Doch morgen ga ik naar den diaken, om hem te verzoeken, mij de turf voor de bedeelden te laten rondbrengen, om er eenige brandstof meê te verdienen.’</p>
<p>‘Verdienen, of krijgen, dat zal je toch wel hetzelfde zijn?’</p>
<p>‘Houd op, mijnheer, gij beleedigt een' arme, die uw schuldenaar is, omdat hij zijn vertrouwen verloren heeft, maar een' arme, die ieder onder de oogen durft zien; een' arme.....’</p>
<p>‘Dien God niet verlaten zal, al verlieten hem ook de menschen,’ viel Rijkhold diep bewogen in, terwijl een traan in zijn oog welde en hij Gertits de hand toereikte en die drukkende uitriep: ‘Edel mensch! gij verdient van nu voortaan mijn vertrouwen. Berend heeft waarlijk niet te veel van u gezegd. Ga met mij mede; gij zult de schuld, die gij aan mij hebt, nog heden kunnen voldoen. Er moet dezen avond nog een brief met geldswaarde bezorgd worden in het naaste dorp. Er is mij veel aan gelegen, dat hij goed teregt komt. Niemand anders dan gij moet dien bezorgen. De afrekening vinden wij nader.’</p>
<p>En de man, die geene aalmoezen aan bedelaars gaf, verliet eene woning, waar hij als een engel gezonden was in het uur der benaauwdheid, waar hij den blos der vreugde verspreid had over bleeke wangen, waar sedert lang geen lachje op gewoond had. Bij zijn vertrek zag hij tranen in het oog van den grijze en der jongeren, tranen, waarin dankbaarheid en blijdschap zamenvloeiden; en op den drempel der woning bleef hij nog even eerbiedig staan, toen de grijsaard met gevouwen handen sprak: ‘Ik heb nooit gezien den regtvaardige verlaten, noch zijn zaad zoekende brood, Amen.’</p>
</div>
<div type="chapter">
<pb n="115"/>
<head rend="h3">Tiende hoofdstuk.<lb/>
Herinnering en teleurstelling.</head>
<p>‘Weet ge wel, Maria,’ sprak de heer Sligman op een' avond, toen de kinderen naar bed waren tot zijne vrouw, die eenige jaren jonger was dan hij en met wie hij een tiental jaren gehuwd was, ‘dat er weldra een gewigtige gedenkdag voor mij aanstaande is?’</p>
<p>‘Neen, doctor, maar er komen in ons gezin zoo vele gedenkdagen, die bij den gewonen omslag zooveel drukte geven, dat ik waarlijk niet naar nieuwe verlang.’</p>
<p>‘Ook dan niet, als zulk een dag bijzondere waarde voor mij heeft, en de herinnering van veel genoten goeds ons tot dankbaarheid stemmen moet?’</p>
<p>‘'t Is waar, wij moeten vooral het goede gedenken, maar als men den geheelen dag in zoo vele beslommeringen zit en voor het huisgezin en de kinderen zoo veel te zorgen en daarenboven met uwe apothekerij zoo veel om handen heeft, is het niet vreemd, dat het wel eens te veel vergeten wordt.’</p>
<p>‘Dat moest toch niet zijn, Marie. Maar gij vergeet daarbij het genoegen, dat die beslommeringen, het voordeel, dat die drukten opleveren. Gij tobt waarlijk te veel.‘</p>
<p>‘Gij mannen, hebt goed praten. Als gij alles maar in orde vindt en met geene huiselijke zaken uw hoofd hebt te breken, dan is alles goed; maar er wordt weinig aan gedacht, wat dat alles der vrouw kost. Gij zijt altijd vervuld met uwe drukten, maar over de drukke bezigheden die eene vrouw heeft, wie het niet hetzelfde is, hoe de zaken gaan, wordt weinig gesproken.’</p>
<p>‘Meer dan ge denkt, Maria. Meent gij, dat wij er geen
<pb n="116"/>
prijs op stellen, als wij zien, dat alles ordelijk en goed toegaat in de huishouding? Gelooft gij niet, dat ik ei dankbaar voor ben, dat ik zulk een knap, huiselijk wijfje bezit, als gij zijt? 't E enige, wat ik zou wenschen, is, dat gij een ligter mutsje op hadt en alles niet zoo zwaar tildet.’</p>
<p>‘En zou het dan beter gaan, meent ge?’</p>
<p>‘Voor u zelve ongetwijfeld. Want door alles aan den zwaarsten kant op te vatten, maakt gij het u zelve moeijelijker. Maar zijt gij in het geheel niet nieuwsgierig, om te weten, welk een gedenkdag ik toch bedoel?’</p>
<p>‘Och, ik weet wel waar het weêr naar toe moet: zeker een partijtje of zoo iets. 't Is mij waarlijk te druk. Maar, wat is dat dan voor een gewigtige dag, waar ge zoo geheimzinnig meê zijt?’</p>
<p>‘Niets meer en niets minder, dan dat ik in de volgende week gedachtenis zal kunnen vieren van mijne vijf en twintig-jarige praktijk alhier.’</p>
<p>‘Zoo! dat maakt zeker nog al een onderscheid. Als er in de huishouding niet zooveel te doen was, dan zou ik er niet tegen op zien om menschen te hebben, maar nu komt alles op mij neêr, en ik verzuim niet graag het een om het ander. Ik zal niet klagen, dat ik geen hulp heb, maar het nagaan van de meiden, waar dikwijls zooveel mede te doen is, en die telkens vergeten of verzuimen wat ik haar bij herhaling gezegd heb, neemt ook veel tijd weg. En als men dan met al die moeite nog maar zijn zin kon krijgen. Maar ja, van den ochtend tot den avond in het touw, en dan nog zelden reden om voldaan of te vreden te zijn.’</p>
<p>‘Martha, Martha! gij bekommer u over vele dingen. Maar ik ken uw goed hart en uwe loffelijke zucht? om alles in de beste orde te hebben. Gij zoudt mij echter veel genoegen doen, als gij, vooral bij de meer onbekrompene omstandigheden, waarin wij mogen deelen, de zorgen des levens wat minder zwaar tildet, u zelve wat meer rust gundet en meer tijd voor u zelve naamt.’</p>
<p>‘Dat 's gemakkelijker gezegd dan gedaan, schoon het mij wel eens bekruipt, of ik het ééne noodige daaronder ook al te veel uit het oog verlies. Doch laten we nu eens op uw' gedenkdag terug komen. Gij hebt toch zeker
<pb n="117"/>
geen plan, om veel menschen te vragen? Maar dan hadt gij er wel wat vroeger van mogen spreken.’</p>
<p>‘'t Is geenszins mijn plan, om er eene groote partij van te maken. Mij dunkt, we moesten ons bij onzen kleinen vriendenkring bepalen en dan kunnen we het zoo eenvoudig inrigten, als wij zelven willen.’</p>
<p>Tot innig leedwezen van den doctor en het overig genoodigd gezelschap, uit de beide familiën van de heeren Roster en Rijkhold bestaande, hadden de dominé en zijne vrouw wegens ongesteldheid van den predikant laten bedanken, toen men op den bepaalden dag zich bij den heer Sligman bevond. Nadat men eerst over eenige onverschillige zaken, zoo als men ze noemt, om een gezellig onderhoud aan te knoopen, gesproken had, maakte de doctor zijne gasten bekend met de gelegenheid, waarbij hij de vrienden ten zijnent genoodigd had. De hartelijkste gelukwenschen werden den heer Sligman toegevoegd, die betuigde, met dankbaarheid op het afgeloopen tijdperk terug te zien, terwijl hij de aanwezigen bedankte voor het vertrouwen, dat zij in hem gesteld hadden en nog steeds bleven stellen. Mevrouw Sligman zeide, dat zij dezen avond alle zorgen op een zij zette, en niets hartelijker wenschte, dan dat men zich op dit gedenkfeest van haren man onderling regt amuseren mogt.</p>
<p>De burgemeester betuigde zijn leedwezen, dat hij zich dezen gedenkwaardigen dag voor den doctor en de gemeente niet herinnerd, en het zich zelven niet vergeven kon, dat hij dien vergeten had.</p>
<p>‘Maar een burgemeester,’ zeide mevrouw Roster, ‘heeft ook zoo veel aan het hoofd, dat de doctor hem dit wel niet kwalijk zal nemen. Ik hoor alle dagen zooveel van op te maken staten spreken, dat ik tusschen beiden bang ben, dat mijn goede man zelf nog in een staat veranderen zal.’</p>
<p>‘Als papa verandert’ zeî Frits, ‘dan mogt ik wel lijden, dat het in een altijd geldend mandaat was.’</p>
<p>‘Mijnheer de ontvanger doet zijne betrekking waarlijk eer aan,’ zeî de heer Sligman. ‘Maar,’ voegde hij er bij, ‘wat de zaak in kwestie betreft, moet ik in het midden brengen, dat de burgemeester het met zijne verontschuldiging veel te ernstig opvat.’</p>
<pb n="118"/>
<p>‘Neen, doctor,’ antwoordde de burgemeester, ‘het is mij volle ernst; want de dag van uwe komst alhier staat mij, nu ik het mij herinner, nog levendig voor den geest.’</p>
<p>‘En mij niet minder. Nog hoor ik het u zeggen, toen gij mij driftig verliet: ‘dat 's eens, maar nooit weer op rekommandatie.’</p>
<p>‘Ja, ik was toen nog een weinig driftiger, dan thans. Maar gij zaagt er mij ook zoo vreemd uit, uw manier van spreken was mij zoo ongewoon. Taal, houding, kleeding, manieren, alles scheen mij toe het grootste kontrast te zijn met ons Heidendaal vóór vijf en twintig jaren.’</p>
<p>‘Ik geloof het graag. Ik kwam kers versch van de akademie. Ik vond hier niets studentikoos; niet eens een cubiculum locandum. Ik twijfelde, of al die boeren, die ik hier op eens zoovelen zag, als ik er in mijn gansche leven niet gezien had, wel menschen waren. U zag ik aan voor een' wonderlijken patroon, dien ik op het antwoord, dat ik van u op mijne op eischenden toon uitgesproken vraag, of hier geene kamers te huur waren, kreeg: dat gaat hier maar zóó niet, mijnheer! als wij iets vragen, kommanderen wij hier niet, - den rug wel eens had willen meten, als ik niet tegen dien gespierden bouw, - dank zij mijner anatomische kennis - had opgezien.’</p>
<p>‘Ja, ik merkte het wel, dat het bloed u wat snel door de aderen joeg, daarom liet ik, boos als ik was, u de tanden zien.’</p>
<p>‘Ik geloof ook, dat ik de beste partij koos met stilletjes af te druipen. Gij hadt mij, zonder veel complimenten te maken, provisioneel naar de herberg, de eenige, die hier toen nog was, <hi rend="i">het Zwaantje</hi>, verwezen. Wat zou ik doen? ik was blijde, dat ik ten minste onder dak was; maar hoe dikwijls ik Heidendaal verwenschte, weet ik niet meer. Dit alleen weet ik, dat ik sidderde op het denkbeeld, hier misschien levenslang te moeten blijven. Uit de aangezigten, die ik van tijd tot tijd <hi rend="i">het Zwaantje</hi> zag binnen komen en uitgaan, maakte ik bij mij zelven het besluit op, dat als die aangezigten werkelijk tot menschelijke ligchamen behoorden, hier wel eene epidemie van gezondheid moest heerschen. Een treurig vooruitzigt voor
<pb n="119"/>
een jong geneesheer, die zich voorstelt aanstonds een reddende engel te zullen zijn onder eene menigte zieken en zwakken, die van hem het herstel hunner ziekten en kwalen verwachten. Eene booze gedachte kwam mij voor den geest, waar ik voor mijne praktische kennis, maar natuurlijk in de toepassing niet op deze in mijn oog verwenschte plaats, veel heils van verwachtte. Het menschengeslacht, dat ik hier zie, dus sprak in mij een booze geest, is wegens zijne stevige natuur uitnemend geschikt om proeven op te nemen. Dit was inderdaad de eerste lichtstraal, dien ik in mijn' treurig donkeren toestand ontdekte, de eerste stap tot verzoening. En zoudt ge het wel gelooven, vriend Roster, dat onder de personen, die mij den eersten nacht in een' half wakenden, half slapenden toestand verschenen, gij er een waart, van wie ik wenschte, dat ze onder mijne handen zouden komen, om ze regt mak te maken?’</p>
<p>‘En ik verzeker u, doctor, als ik toen ziek geworden was, dat ik liever zou gestorven zijn, dan u mijn ligchaam toevertrouwd hebben.’</p>
<p>‘Een aardige partij,’ zei mevrouw Sligman schertsend, ‘waar men elkander verwijtingen begint te doen.’</p>
<p>‘Ja, Maria,’ sprak de doctor, ‘en zoudt gij het wel gelooven, dat eer een half jaar verloopen was, wij de beste vrienden der wereld werden, en dat ik nog geene twee jaren hier was geweest, of ik voelde mij aan ons dorp zoo verbonden, dat ik geene verwisseling van standplaats meer wenschte?’</p>
<p>‘Voor de echtheid onzer vriendschap,’ antwoordde Roster, ‘mag wel ten bewijs strekken, dat zij sedert nimmer is verstoord, en wat des doctors gehechtheid aan Heidendaal betreft, deze is ons genoegzaam gebleken, toen hij meer dan eens een aanzoek om zich elders op zeer voordeelige voorwaarden te vestigen heeft van de hand gewezen.’</p>
<p>‘Als ik bij deze gelegenheid,’ sprak Rijkhold, ‘den wensch uitspreek, dat deze vriendschap nimmer moge verkoelen, dan heb ik daar niets meer bij te voegen, dan de uitdrukking mijner hartelijke begeerte, om met u in dat zelfde voorregt te deelen.’</p>
<p>En luid ontboezemd bravo! was het antwoord op dit
<pb n="120"/>
voorstel, waarop de gesprekken nu weldra eene andere rigting namen.</p>
<p>De heer Sligman had zich echter voorgenomen het gezellig onderhoud zooveel mogelijk in betrekking te brengen tot de gelegenheid, waarbij men te zamen was. Hij begon met zeer ernstig te spreken over zijne gewigtige betrekking, de zorgen er mede gepaard gaande, de verantwoordelijkheid er aan verbonden. Had hij reden om dankbaar te zijn, dat hij over het geheel niet ongelukkig geweest was in zijne praktijk, met een weemoedig gevoel dacht hij aan menigen patient, dien hij in weerwil van alle middelen der kunst niet had mogen behouden. Daarop gewaagde hij van de zielevreugde, die hij vaak had genoten, als hij blijde hope had kunnen overstorten in het gemoed van dierbare betrekkingen, om het ziekbed van een' geliefde geschaard, die den dood nabij was geweest, maar ook van de diepe smart, als hij getuige geweest was van hartverscheurende droefheid, of van ellende en jammer in de hutten van armoede en gebrek.</p>
<p>‘Doch, mijne vrienden,’ zeide hij, ‘gij zult het misschien minder gepast, althans minder aangenaam vinden, dat ik u heden in zulk eene ernstige stemming tracht te brengen. Maar ik had behoefte aan uitstorting van mijn hart en gevoel. Na daaraan voldaan te hebben? wenschte ik nog wei eenige oogenblikken, als het niet te veel gevergd is, uwe aandacht bezig te houden met een klein opstel, dat ik bij deze gelegenheid vervaardigd heb en u wilde voorlezen. Het bevat eenige opmerkingen, die ik gedurende mijne vijf en twintig-jarige praktijk gemaakt heb.’</p>
<p>Terwijl de heeren hun verlangen te kennen gaven, om wat een man van zoo veel ondervinding wetenswaardigs had opgemerkt met groote belangstelling te hooren, zagen de dames elkander eenigzins verlegen aan, terwijl zij den schrik niet ontveinsden, die haar die aankondiging had aangejaagd.</p>
<p>Mevrouw Roster fluisterde mevrouw Rijkhold toe: ‘'t is goed, dat de <hi rend="i">spiritus</hi> hier digt bij de hand is; want ik vrees, dat die ons wel te pas zal komen bij al de akeligheden, die we misschien nu zullen hooren.’ Half hoorbaar antwoordde mevrouw Rijkhold, dat zij verwachtte, dat de doctor het gevoel zijner hoorderessen wel sparen
<pb n="121"/>
zou, waarop mevrouw Sligman haar vermoeden te kennen gaf, dat haar man zeker de eene of andere ironie in het hoofd had.</p>
<p>De doctor, die onder het voor den dag halen en rangschikken zijner papieren het gemompel der dames gehoord had, stelde haar gerust door haar te zeggen, dat zij op zijne bescheidenheid konden rekenen, waarop hij met het deftigste gelaat zijne opmerkingen in eene uitgewerkte redevoering begon mede te deelen.</p>
<p>Wij hebben het geluk niet gehad, om die verhandeling magtig te worden, wat moeite we ook gedaan hebben, anders hadden wij ze hier gaarne in haar geheel medegedeeld, maar elk voorstel daartoe stuitte af op de nederige gedachte, die de man van zich zelven had en de overtuiging, als hij zeide, van het gebrekkige van zijn werk. Maar we hebben toch den hoofdinhoud van sommige opmerkingen kunnen te weten komen en met zijne toestemming deelen we dien hier mede. Wij zullen ze als gedachten opgeven en zoovelen wij er te weten kwamen, achter elkander laten volgen.</p>
<p>Hij betoogde dan op zijne manier en doorvlochten met de aardigste anecdoten, die telkens de lachspieren gaande maakten, dat niemand zoo veel werk had, om de menschen te leeren kennen dan een doctor in den aanvang van zijn praktijk; - hier vlocht hij zijne eigene geschiedenis in, en toonde levendig aan, hoe dikwijls hij de dupe van die moeitevolle kennis geweest was; - dat aan niemand zoovele vragen werden gedaan als aan een doctor, en niemand dus meer op zijne woorden moest passen. Eenige staaltjes dier vragen van ouden en jongen helderden dit gedeelte van zijn betoog op eene kluchtige wijze op. Vervolgens, dat aan niemand zoovele geheimen worden toevertrouwd als aan den geneesheer, en niemand dus meer in staat was, om de menschen van nabij te leeren kennen. Hier schetste hij de gladde baan, waarop de geneesheeren staan en het moeijelijke der verzoeking, om van dat vertrouwen geen misbruik te maken in hun eigen belang en voordeel. Daarop, dat aan niemand de vervulling van den pligt der waarheidsliefde moeijelijker valt; en sloeg hij hier dien weemoedigen toon aan, die den man van gevoel kenmerkte, weldra bragt hij zijne
<pb n="122"/>
hoorders weder in eene andere stemming, toen hij daarop volgen liet, dat wat den aard der behandeling van patienten betreft, er geene gemakkelijker te bedienen zijn, dan blinden en stommen; geene moeijelijker, dan aanzienlijken en rijken; geene onvoordeeliger, dan die de strenge predestinatie-leer aankleefden; geene vervelender dan die niet lang ziek konden blijven; geene lastiger, dan domme boeren, die altijd mede willen praktiseren; geene ongeneeslijker, dan die eene levendige verbeeldingskracht hebben, en nog eenige andere opmerkingen meer, die eindigden met den wensch, dat, bij het rusteloos voorwaarts streven van den geest, de physieke en morele wereld zóó mogt vooruitgaan, dat er eindelijk geene doctoren meer noodig waren.</p>
<p>Met een hartelijken handdruk van de heeren en de dames werd den doctor dank gezegd voor het' aangenaam uur hun geschonken, terwijl het hun niet aan nuttig en vrolijk onderhoud ontbrak, totdat de vrouw des huizes hare gasten verzocht, haar naar eene andere kamer te volgen, die smaakvol versierd was en waar de aangerigte tafel tot aanzitten vriendelijk noodigde.</p>
<p>'t Behoeft naauwelijks gezegd te worden, dat men met elkander een der aangenaamste avonden sleet, dien men lang in gedachtenis hield.</p>
<p>&nbsp;</p>
<p>Er waren eenige dagen verloopen na het gevierde feest bij den doctor, toen meester van Gellen, als naar gewoonte, bij de kinderen van den heer Rijkhold privaatles kwam geven. De man zag er bedrukt uit en het was hem aan te zien, dat hem iets kwelde. De heer Rijkhold had dit opgemerkt en na den afloop der lessen vroeg hij hem, of hij zich niet wèl gevoelde. ‘Met mijne gezondheid,’ zeî de meester, ‘gaat het gelukkig zeer goed, mijnheer, maar ik heb eene kwelling des geestes, die mij niet zeer opgeruimd maakt. Ik had gisteren, avond eene ontmoeting, die ik u wenschte mede te deelen, omdat zij in verband staat met de plannen, waar u mij vroeger over spraaki. 't Is wel om ontmoedigd te worden, als men vooruit wil en zooveel tegenwerking in het verschiet ontdekt.’</p>
<pb n="123"/>
<p>‘Gij maakt mij nieuwsgierig, meester, naar wat u ontmoet is. Doch wat dit ook zij, ik stel op den voorgrond eene waarschuwing en een raad. Denk nooit, dat ge iets goeds zonder tegenwerking tot stand brengt, en waar ge die aantreft, moet ze u eer tot aan- dan tot ontmoediging strekken. We hebben tot alles een' prikkel noodig en dien vinden we meestal het scherpst in wat zich tegen onze bedoeling het krachtigst verzet. Doch laat nu eens hooren, wat u is bejegend.’</p>
<p>Hierop begon de meester te verhalen, dat hij den vorigen avond met zijne vrouw, gelijk dit meermalen gebeurde, op eene boerenpartij was geweest. Waren die gezelschappen dikwijls niet onaangenaam, bij Wente, waar hij ditmaal geweest was, had hij wel nooit veel genoegen, maar gisteren avond had hij inderdaad meer verdriet dan pleizier gehad. Niet dat het gezelschap niet talrijk genoeg was om de gesprekken levendig te houden, of dat er gebrek geweest was aan eten en drinken. Het tegendeel was waar. De kamer was klein genoeg voor zulk een groot aantal gasten en 't was, met de sterkste magen voorzien, niet mogelijk de kleinste helft van wat er op tafel gebragt werd te verorberen, zelfs niet al deed men gedurig eer aan het proefglas, dat nu eens als voorbereidingsmiddel voor de maag, dan weder als afzakkertje onophoudelijk rondging. Eerst had Wente, daarna zijne vrouw het hoogste woord en wat er het ergste van was. er bleven maar weinige menschen op het dorp over van wie, inzonderheid vrouw Wente, niet het een of ander kwaad wist te vertellen, of zulks in bedekte termen wilde laten vermoeden. ‘Ik was onlangs,’ zeî hij, ‘in een gezelschap, waar iemand wilde beweren, dat het iets eigens was aan de menschelijke natuur, om zich te verheugen in de gebreken en fouten van anderen. Ik verzette mij met zooveel kracht tegen die veronderstelling, als het denkbeeld daaraan mij met afschuw vervulde, maar als ik mij voor den geest breng met hoe veel welgevallen vrouw Wente het kwaad, dat zij van dezen en genen wist te vertellen, in het breede kon uitmeten, hoe zij van niemand iets goeds, van allen wat zondigs wist op te tellen, hoe zij den spot dreef met wat men dezer dagen al in het werk stelt, om het kwaad te voorkomen en
<pb n="124"/>
tegen te gaan, dan zou ik bijna gelooven, dat er waarheid is in wat mij als eene verschrikkelijke, onware beschuldiging in het oor heeft geklonken.’</p>
<p>‘Ja, meester, ik geloof ook, dat er waarheid in ligt, maar gelukkig zijn er toch velen, die zich eer bedroeven, dan verblijden over de afdwalingen, die zij bij hunne natuurgenooten opmerken. Het groote geneesmiddel tegen die kwaal is de kennis van zich zelven. Waar die kennis gemist wordt, daar ziet men te dikwerf een onbezonnen toegeven aan wat der menschelijke natuur, helaas, niet geheel ongewoon is. Wij moeten ze intusschen meer beklagen, die de deugden hunner medemenschen verzwijgen om hunne ondeugden te breeder uit te meten, dan dat we ons boos op hen maken.’</p>
<p>‘Ja, mijnheer, maar dat wordt moeijelijker, als men zich niet ontziet dezulken aan te tasten voor wie men hooge achting heeft, en hunne goede bedoelingen aan oogmerken hoort toeschrijven, die daar een schandelijken blaam op werpen. Gij kent mij hoop ik te goed, dan dat ge mij van lage vleijerij zoudt verdenken. Maar het was om uwentwil, mijnheer, dat ik mij regt boos gemaakt heb. Ik zal niet alles na vertellen, wat die vrouw op u en de uwen al had te zeggen. Eigenlijk kwaad wist zij niet, maar ergerlijk was hare uitlegging van alles, wat gij tot welzijn der gemeente in het werk stelt. Het was mij niet mogelijk om langer te zwijgen, en toen sprak ik misschien in mijne opgewordenheid wel wat kras over het onderscheid, dat er bestaat tusschen echte chriftenen en zij, die dien naam dragen. Daarop nam Wente het woord, die weldra met zijn stokpaardje voor den dag kwam: zijn' onverzoenlijken haat tegen nieuwigheden. Ik wist, dat daar geen redeneren tegen was en daarom zweeg ik, maar toen hij begon aan eene vergelijking tusschen u en de Zeeltinks, en den wensch ontboezemde, dat, ofschoon hij hun gedrag niet in alles goedkeurde, gij toch wat meer van hen mogt hebben, toen geraakte ik in vuur en meende een hartig woordje te moeten zeggen. Nu kon mijne vrouw ook niet langer zwijgen, en wat zij, meer bedaard dan ik, aan het gezelschap mededeelde, verbiedt de kieschheid mij u te zeggen. En toen zij daar nog bijvoegde, dat het een ongelukkig zwak was, altijd van anderen
<pb n="125"/>
kwaad te spreken, in plaats van, als men iets ten nadeele van anderen wist, dit in den besten plooi te leggen, was het bij vrouw Wente als of er olie in het vuur werd geworpen. Daar maakte zij zich verschrikkelijk boos en begon nu, schijnbaar als het eenige redmiddel, dat haar overbleef, vreeselijk uit te varen op de partij door onzen doctor onlangs gegeven. Zij wist wel hoe het daar toegegaan was, en, riep zij uit: ‘Heere, Heere! wat praat je nog; zoo iets heeft bij de Zeeltinks nooit plaats. Wanneer heb je ooit gehoord, dat ze daar zongen en sprongen en wijn dronken als water? Ach, ik weet wel, op Zandwijk zijn het allemaal ook geen heiligen; vooral die dochter niet met haar vroom gezigt, maar die ze achter den mouw heeft; men zal daar nog wel eens van hooren, mij althans zijn, och, zulke rare dingen ter oore gekomen; maar met dat al leven die menschen toch vrij wat stiller en ingetogener,’ en zoo ging het voort in een stroom van redenen, die niet was te stuiten vóór dat Wente zijne vrouw het stilzwijgen oplegde en verklaarde, dat hij, wat daar ook van zijn mogt, toch liever met u nog te doen had, dan met Zeeltink. Wat er bij u vooral aan ontbrak, was dat gij u door hem niet genoeg liet leiden.’</p>
<p>‘En hebt ge u daarom nu zoo boos gemaakt, meester? Dat hadt ge niet moeten doen. Die praatzieke vrouw heeft eigenlijk zich zelve in hare eigen netten gevangen. Ik verheug mij, dat zij geen eigenlijk kwaad van mij of de mijnen wist te vertellen. Al hare grieven komen eindelijk neder op hare van mij verschillende zienswijze met opzigt van wat ik, volgens mijne overtuiging, goeds tracht tot stand te brengen. Hadt gij haar daar eenvoudig oplettend op gemaakt, zij zou de gelegenheid niet gehad hebben, om, gelijk zij nu deed, er zoo veel bij te slepen, dat tot het eigenlijk punt in kwestie niet behoorde. En wat Wente betreft, hij heeft mij meer regt laten wedervaren, dan waar ik voor als nog op gerekend had. Zijn haat tegen al wat nieuw is, kan niet op eenmaal worden uitgeroeid en het is waarlijk al veel gevorderd, als hij mij, naar zijn oordeel, voor verbetering vatbaar acht. Ik geloof altijd, dat ik het met ter tijd met hem nog wel vinden zal.’</p>
<p>‘Maar ik heb u nog niet alles verteld, mijnheer. Het
<pb n="126"/>
ergste voor de goede zaak, die wij onderling trachten te bevorderen, kwam nog achteraan. Mij werd, blijkbaar met goedkeuring van velen der aanwezige gasten, ernstig voorgehouden, dat het mij als meester pastte te zwijgen en geenszins voor sommigen openlijk partij te kiezen. Ik moest niet vergeten, dat ik van alle menschen leven moest. Men raadde mij aan, om niet te veel nieuwigheden van den heer Rijkhold, met wien ik zoo ingenomen scheen, over te nemen, opdat het mij niet te laat zou berouwen. Mijn voorganger had het hier goed gehad en zoo kon ik het ook hebben, als ik mij, gelijk hij, hield aan hetgeen waar men zich tot hiertoe wèl bij had bevonden. Men zag het nut er niet van in, dat de kinderen zoo veel meer moesten weten, dan hunne ouders, en zoo ging het voort, zonder dat ik er een woord tusschen kon krijgen, tot dat mijne vrouw opstond en wij met nog eenige andere gasten vertrokken. Zie, mijnheer, dat heeft mij het meest ontmoedigd; want wat is er met zulke menschen te beginnen, die, als zij begrijpen, dat hunne kinderen misschien te veel zullen leeren, ze van de school, zoo vroeg mogelijk zullen afnemen?’</p>
<p>‘Onthoud maar, meester, wat ik u straks als goeden raad heb medegedeeld. Laat u niet ontmoedigen. Verwacht veel van den tijd en de goede vruchten, die zich van uwen arbeid openbaren. Ik raad u echter de meeste voorzigtigheid aan. Wees niet al te ijverig in het voorstaan van het goede. Neem de menschen zoo als zij zijn, en heb geduld met hunne verkeerde begrippen en inzigten. Laat ons langzaam en met beleid vooruitgaan, dan twijfel ik aan eene goede uitkomst niet. Vóór alles moeten wij zien Wente te winnen. Dat zal niet gemakkelijk gaan, maar ik geef de hoop daarom niet op. Wij zullen nog wel eens nader spreken. Ik heb nog vele plannen, maar daar kan vooreerst nog niet van komen. Was de ongesteldheid van onzen dominé niet tusschen beide gekomen, dan zou ik met hem eerst eens geraadpleegd hebben. Voor als nog moeten wij geduld hebben. Ga gij intusschen op den ingeslagen weg voort en blijf met mij op verbeteringen hopen.’</p>
<p>Vertrok de meester in, eene betere stemming, dan waarin hij gekomen was, Rijkhold had weder een sluit-<pb n="127"/>steen zien bezwijken van het gebouw zijner vroegere illusies en op nieuw ondervonden, dat de menschen over het geheel veel meer gewigt hechten aan datgene, waar men door uiterlijk vertoon of door het opwekken van het eigen belang prijs op leert te stellen, dan op wat innerlijke waarde bezit.</p>
</div>
<div type="chapter">
<head rend="h3">Elfde hoofdstuk.<lb/>
Hoe Rijkhold zijn verjaardag vierde.</head>
<p>Het liep naar pinksteren. Wegens den geboortedag van den heer Rijkhold was Rudolf overgekomen, om de pinksterdagen buiten door te brengen, terwijl de oudste zoon Karel met Betsy, zijn verloofde, die voor eenigen tijd op Landlust zou komen logeren, zijne familie met eene vroegere overkomst, dan men verwacht had, verraste.</p>
<p>Het duurde niet lang, of Rudolf had den heer Kleber opgezocht, met wien hij weldra weder een gesprek over de betrekkelijke waarde van het Christendom had aangeknoopt. Wij deelen die gesprekken hier niet mede, omdat wij later gelegenheid zullen hebben, den hoofdinhoud daarvan door Rudolf in den kring van zijne familie te hooren bespreken. Slechts dit ééne vermelden we, dat beiden het nagenoeg eens waren in hunne begrippen omtrent den oorsprong des Christendoms en daarom dan ook in de stelling, dat het Christendom zijn' tijd gehad heeft en door iets anders meer naar de behoeften des tijds geschikt behoorde vervangen te worden.</p>
<p>Op hun's vaders verjaardag hadden Rudolf, Frits Roster en Mina, Maria Zeeltink genoodigd. Voor de laatste was het iets bijzonders tot het vieren van een verjaarfeest genoodigd te worden. Aan het huis harer ouders waren de ver-<pb n="128"/>jaardagen bij uitnemendheid stille en sombere dagen. Jufvrouw van der Starre had dan ook niet weinig aan te merken, toen Maria van de uitnoodiging haar geworden kennis gaf. Met eenigen weerzin gaven hare ouders verlof om aan haar verlangen te voldoen, terwijl Maria, er niets kwaads in ziende, zich aan de aanmerkingen, die nog gemaakt werden, verder niet stoorde. Zij ontveinsde het voor zich zelve niet, toen zij den familiekring in zulk eene blijmoedige stemming vereenigd zag, dat het een aangenaam gevoel verwekte allen dus vol vreugde te zien deelen in het voorregt, dat aan het hoofd des huizes te beurt viel. Zij wist wel, dat de heer Rijkhold een vrijzinnig christen was, doch de twijfel haar ingeboezemd, of hij ook een waar christen was, week hoe langer hoe meer, naarmate zij meer in de gelegenheid was om op te merken, dat hij steeds in die kalme blijmoedige stemming verkeerde, die het gevolg is van de rust des gemoeds, alleen den geloovigen en werkzamen belijder des Heeren eigen. Wat hem vooral in hare oogen beminnelijk maakte, was zijne gematigdheid in het spreken over onderwerpen, die tegenspraak uitlokten, en over personen, die van hem in gevoelen verschilden; het goede, dat hij in stilte deed; de vrijmoedigheid en vastheid, waarmede hij voor zijne gevoelens uitkwam, bovenal het waas van liefde, dat over al zijne gesprekken en handelingen verspreid lag. Zij zag met zekeren eerbied tot hem op, doch niet zulk een, die haar verhinderde, om hem lief te hebben.</p>
<p>De heer Rijkhold smaakte thans in den gezelligen kring van huisgenooten en vrienden een onvermengd genoegen. Dankbaarheid voor zoovele voorregten als hij met de zijnen genoot, liefde en blijmoedigheid stonden op zijn gelaat te lezen. Allen waren in eene opgeruimde stemming, doch in het oog van mevrouw Rijkhold welde een traan, dien zij te vergeefs trachtte te verbergen. Door Mina werd dit het eerst opgemerkt, en eer Rijkhold gelegenheid had om haar te wenken, dat zij dit ongemerkt moest laten voorbijgaan, daar hij de reden er van wel vermoedde, had zij reeds gevraagd, wat haar lieve moeder deerde. Na eerst getracht te hebben een regtstreeksch antwoord te ontwijken, zeide zij, dat hare aandoening was opgewekt door het gevoel van het bijzonder geluk, dat zij wel niet
<pb n="129"/>
geheel onvermengd, maar toch in zoo groote mate met de haren smaakte, doch daarbij eenigzins weemoedig gestemd was, omdat zij wel eens opgemerkt had, dat zulk een geluk dikwijls kort van duur en onbestendig was. 't Is waar, men kon in de toekomst niet lezen, doch juist daarom wist men ook niet, wat zij voor ons verborgen hield. ‘Doch,’ voegde zij er bij, ‘ik verzoek allen, op die voorbijgaande gedachte niet te letten, en er de onderlinge vreugde niet door te laten verstoren.’</p>
<p>‘Maar, mama,’ zeî Rudolf, ‘hoe komt gij nu aan zulk een' weemoedigen aanval? Waarom, als gij u zoo gelukkig gevoelt, dat geluk door <hi rend="i">chiméres</hi> te vergallen? Wij weten niets van de toekomst, en juist dat moet ons het heden, zooveel we kunnen, ongestoord laten genieten. Maar daarenboven,’ voegde hij er op eenigzins luchtigen toon bij, ‘<hi rend="i">uw</hi> Christendom leert u immers, niet bezorgd te zijn voor den dag van morgen.’</p>
<p>Het was Rijkhold aan te zien, dat hij den ligtzinnigen toon, waarop zijn zoon de laatste woorden sprak, afkeurde; hij antwoordde hem echter op zijn gewone bezadigde wijs: ‘daar hebt gij gelijk aan, Rudolf, <hi rend="i">ons</hi> Christendom leert ons dat nadrukkelijk en het is voorzeker eene der voortreffelijkste leeringen, die het bevat. Zoo eene, dan is deze aan de beperktheid onzer kennis van wat ons in de toekomst beidt ontleend en op eene zuivere rede gegrond.’</p>
<p>‘Maar daarom, papa, moesten de christenen vooral de voortreffelijkheid van die leer in hunne onbezorgdheid voor de toekomst meer laten blijken. Dit zou het grootste bewijs zijn voor de kracht, die het Christendom boven elk ander godsdienstbegrip op den mensch oefent.’</p>
<p>‘Ik zal de gegrondheid uwer redenering niet tegenspreken, Rudolf,’ antwoordde mevrouw Rijkhold; ‘maar op uw' leeftijd spreekt men daar gemakkelijker over, dan wanneer men reeds veel ondervinding in het leven heeft opgedaan, in onderscheidene betrekkingen geplaatst, en door zoovele naauwe en teedere banden aan elkander gehecht is. Gij ziet de toekomst slechts door een rozenkleurig glas, alles in haar lacht u nog aan, terwijl gij nog te weinig bekend zijt met de zorgen des levens, om een' ernstigen blik in de toekomst te slaan. Een moederhart is week, Rudolf, en er zijn wel eens oogenblikken, waarin het
<pb n="130"/>
strijden tegen eene zondige bezorgdheid moeijelijk valt.’</p>
<p>‘Gij hoort, Rudolf,’ sprak Rijkhold, ‘dat uwe moeder het bezorgd zijn over de toekomst afkeurt, en zie daar reeds de kracht van haar christelijk geloof, dat haar ongetwijfeld in den strijd, dien menigeen in dat opzigt heeft te voeren, de overwinning zal laten behalen. Ik ken ook geen godsdienstbegrip, zoo als gij dat noemt, dat die overwinning gemakkelijker maakt. Het Christendom predikt geene onverschilligheid omtrent, geen zorgeloos en onnadenkend te gemoet treden van de toekomst, maar meer dan eenige andere godsdienst leert het, ons lot veilig toe te vertrouwen in de hand eens hemelschen Vaders, die in Jezus Christus, zijn' Zoon, het meeste ons gaf en het mindere ons dus niet onthouden zal. Ik ken geene andere godsdienst, die ons zoo vertroostend te gemoet komt met die waarachtige, op Gods liefde, op onze opvoeding voor de eeuwigheid gegronde uitspraak, dat <hi rend="i">dengenen, die God liefhebben, alle dingen medewerken ten goede</hi>.’</p>
<p>‘Maar, mijnheer,’ zeî Betsy, ‘hoe dikwijls hoort men een zorgeloos leven het gelukkigste noemen? En als dat waar was, dan moest men zich vooral wachten, om aan al wat naar bekommering zweemt voor de toekomst toe te geven.’</p>
<p>‘'t Is waar, Betsy, men spreekt dikwijls onbedachtzaam dus. Maar waar leeft de mensch, die geene zorgen kent? Of, als hij onafgebroken genoegen kon smaken, dan zou het leven spoedig geene waarde meer voor hem hebben. Weldra toch zou hij zijne hoogere bestemming uit het oog verliezen, zonder hooger doel den eenen dag na den anderen beleven, zonder zelfs aan de toekomst te denken. De zorgen des levens leeren ons het waar geluk te hooger waarderen, terwijl zij de tevredenheid bevorderen bij den blik, dien we in eene voor ons donkere toekomst slaan. Zij zijn het, die ons het meest opmerkzaam op ons zelven maken, ons verkeerdheden in ons leeren betreuren en ons krachtig dringen om de heilige gemeenschap te zoeken met Hem, in wiens hand ons leven is, en al onze lotgevallen staan.’</p>
<p>‘Dan zult gij onder die nuttige zorgen ook wel die voor de toekomst tellen?’</p>
<p>‘Ongetwijfeld, Betsy! Wij hebben ook onze pligten jegens den toekomenden tijd. Zoo lang vrees en hoop de
<pb n="131"/>
trouwe gezellinnen zijn van den mensch, moet hij zich wapenen, om door de eene zich niet geheel te laten neêr slaan, en door de andere de noodige voorzigtigheid niet uit het oog te verliezen, en bij mogelijke teleurstelling zich niet te laten ontmoedigen. Slechts daarvoor wake men, dat zorg voor de toekomst geene bezorgdheid worde. Deze is het kenmerk van zwakke zielen, die zich niet kunnen verheffen tot het onbepaald geloof in Hem, die ook een Heer is der toekomst. Zwakke zielen, bij wie het bezorgd zijn tot zulk eene gewoonte wordt, dat zij in alle kleinigheden en onbeduidende voorvallen voorboden zien van nieuwe rampen en onheilen, terwijl zij vergeten, dat de toezending van beproeving in duur en soort met hooge wijsheid en liefde naar ieders behoefte geregeld, naar ieders krachten afgemeten, aan verhevene bedoelingen dienstbaar is, en tot Godverheerlijkende oogmerken moet uitloopen.’</p>
<p>‘Ik gevoel nadrukkelijk de waarheid van wat gij zegt, Willem,’ sprak mevrouw Rijkhold; ‘maar geef ons nu ook eens de middelen aan de hand, om zulk eene zwakheid en verkeerdheid tegen te gaan.’</p>
<p>‘Gij wilt mij maar aan de praat houden, Lise; want gij zelve weet zoo goed als ik, dat matigheid in onze wenschen een krachtig middel is om onze bekommering te doen wijken; terwijl geen verlies van wat ons het dierbaarst is ons de rust en tevredenheid van het hart kan ontrooven, zoolang wij God en de deugd het meest en onbeperkt beminnen. Hoe dankbaarder wij het heden genieten, hoe moediger en bedaarder wij onze pligten zoeken te betrachten, hoe minder wij ons over de toekomst behoeven te bekommeren. Wij moeten die toekomst daarom niet uit het oog verliezen, maar wat zij ons ook brengen moge, - de rampen en onheilen zullen gemakkelijker gedragen worden, naarmate men zich in den voorspoed tegen den tegenspoed wapent. Zoo mogen en moeten wij voor de toekomst zorgen, en zulk eene zorg alleen past den christen, wiens hart door de leer van Gods Zoon is geheiligd. Ja, ik zeg meer, zulk een zorgen zonder bange bezorgdheid voor de toekomst is een vrucht, die alleen wast aan den boom van het Christendom, dat ons in den Zoon van Gods liefde het navolgenswaardig voorbeeld schenkt, om den zwaarsten strijd moedig te gemoet te treden, zelfs dan
<pb n="132"/>
als ons niets overblijft, dan het vertrouwen op God, en den smartelijksten weg onverschrokken te betreden, vol geloof aan Gods vaderlijke wijsheid en liefde.’</p>
<p>Rudolf had aandachtig toegeluisterd, en getroffen als hij was door de warmte, waarmede zijn vader sprak, had hij niets willen inbrengen tegen wat deze voornamelijk als een vrucht van het Christendom voorstelde, omdat hij voor het tegenwoordige geen wijdloopig gesprek wilde aanknoopen over wat men als vrucht van eigen nadenken, als hij meende, uitsluitend aan het Christendom toeschreef. Frits Roster was onder deze gesprekken niet minder stil. Waarschijnlijk dacht hij, met het oog op Mina geslagen, aan zijne eigene toekomst en beproefde hij zich zelven, of hij, bij mogelijke teleurstelling van zijne wenschen, wel sterk genoeg zou zijn, om daarin een' hooger' wil en een hooger doel te eerbiedigen.</p>
<p>Onder hen wie dezen avond een bijzonder genoegen smaakten, behoorde vooral Maria Zeeltink, die dan ook niet kon nalaten te betuigen, dat zulk een ernst haar beter beviel, dan plaats had aan haar huis bij dergelijke gelegenheden. ‘Mijne lieve ouders,’ zeide zij, ‘zijn dan minder blijmoedig gestemd, omdat, zoo als zij zeggen, op zulke gedenkdagen het zondenregister ons regt levendig voor den geest moet staan.’</p>
<p>‘Maar, Mina,’ zeide de heer Rijkhold, ‘ik zou meenen, dat het elken dag te pas kwam over zijne gebreken en te kortkomingen na te denken, maar dat een verjaardag, dien ik een halt op onzen levensweg noem, juist daarom reden van blijdschap moet geven, omdat men daarbij zoo nadrukkelijk indachtig gemaakt wordt aan de gelegenheid ons gegeven, om de kwade posten op het register onzer goede en zondige daden te verminderen.’</p>
<p>Rudolf, zich ergerende aan de bekrompenheid van Maria's ouders, had een scherp gezegde op de lippen, dat hij zich echter weerhield uit te spreken ter wille van Maria, die hij niet wilde kwetsen. Aan Frits fluisterde hij echter in het oor: ‘dan zal die verjaardag van Zeeltink veel hebben van een' grooten verzoendag.’ Maar overluid zeide hij: ‘met dat zondenstelsel is en wordt nog al wat geschermd. 't Was ten allen tijde een rijke bron van ruime inkomsten voor de priesters, een teugel, om de menigte
<pb n="133"/>
in toom te houden, een oorkussen, waar velen zich op ter ruste leggen, een breede grondslag, om een tal van leerstelsels op te bouwen.’</p>
<p>Maria zag Rudolf bij dezen uitval scherp aan. Zij twijfelde, of hij meende wat hij zeide en toch voor scherts was het onderwerp te ernstig.</p>
<p>Frits, die een ontevreden trek op Mina's gelaat bespeurde, vatte eerst het woord op en zeide tot Rudolf:</p>
<p>‘'t Schijnt wel, mijnheer Rudolf, als of gij met een viersnijdend zwaard het zoogenaamde zondenstelsel op eenmaal wilt dooden. Kondt gij de zonde zelve in den mensch dus vernietigen, de menschheid zou u voorzeker den dank betalen, dien zij u verschuldigd zou zijn.’</p>
<p>‘Och, Roster,’ hernam Rudolf, ‘over de zonde in den mensch, of over de zondige natuur des menschen, is reeds zoo veel geredetwist, dat men haast aan haar bestaan, zoo als het zich in de voorstelling van de meeste menschen voordoet, zou beginnen te twijfelen. Zonde, zondaar, zondigen, zijn door de gewoonte zulke gemeenwoorden geworden, dat men vreest ze te vergeten, waar men van noodzakelijke en onafscheidelijke eigenschappen van den mensch spreekt.’</p>
<p>‘Hoe, Dolf,’ zei Mina, ‘gij zoudt aan den zondigen aard der menschen twijfelen?’</p>
<p>‘En dat zal in uwe oogen wel de grootste zonde zijn, niet waar, zusje?’</p>
<p>‘In ernst, Dolf; gij weet het toch zoo goed als wij allen, dat de maatschappij niet bestaat uit enkel heilige menschen, die in alles hunne pligten volbrengen; gij weet het zoo goed als wij, dat er veel kwaad onder de menschen heerscht, en er door hen vele misdaden worden bedreven.’</p>
<p>‘Wel zeker weet ik dat, Mina; maar wilt gij dat alles nu op rekening brengen van de zondigheid van het menschelijk geslacht? Zoo lang de menschen vrij werkende wezens blijven, zullen er onder de goeden slechten gevonden worden, die, door zelfzucht en eigenbelang, door haat en wraakzucht gedreven, tot treurige misdaden vervallen. Maar dat zult gij toch niet tot bewijs willen aanvoeren, dat alle menschen strafbare zondaren zijn? Ik weet het wel, men is gewoon, al die zwakheden, die aan
<pb n="134"/>
onze zinnelijke natuur onafscheidelijk verbonden zijn, zonde te noemen, terwijl zoovele verkeerdheden, naar mijn inzien, eigenlijk onvermijdelijke zwakheden zijn, die de een in den ander verdragen moet, willen wij onder elkander toegevendheid en verschooning vinden. Men is zoo gewoon alles zonde te noemen: ik doe, bij voorbeeld, zonder het te weten, iets kwaads, waar, tegen mijn wil of bedoeling, nadeel uit voortvloeit en terstond heet het: ziedaar weder het werk van een zondaar, alsof het in mijne magt stond, alle gevolgen mijner daden te berekenen. Hoe kunnen menschen, als wij zijn, van elkander vorderen, dat wij nimmer zullen dwalen? Wie is in staat, altijd de gevolgen zijner handelingen naauwkeurig te onderzoeken? Wie kan bepalen, of hij altijd wat regt en goed is kiest? En toch elke dwaling in dat opzigt wordt ons als zonde toegerekend, terwijl men daarbij vergeet, dat wij geene alwetenden, en er velen zijn, die bij gebrek aan eigen doorzigt op het oordeel van anderen moeten afgaan en daardoor menigen verkeerden stap doen.’</p>
<p>‘Maar, Rudolf,’ zeî mevrouw Rijkhold, ‘weet gij wel, dat gij, dus redenerende, de leer des Bijbels lijnregt tegenspreekt, en 's menschen zondige natuur ontkennende, daarmede tevens aan het verlossingswerk alle waarde en kracht ontneemt? Gij weet toch wel, dat onze Heer zelf zegt, dat van binnen uit het hart des menschen allerlei kwaad voorkomt? Gij herinnert u toch de uitspraak van Paulus: <hi rend="i">zij hebben allen gezondigd en derven de heerlijkheid Gods;</hi> en die van Joannes: <hi rend="i">indien wij zeggen, dat wij geene zonde hebben, zoo verleiden wij ons zelven, en de waarheid is in ons niet?</hi>’</p>
<p>‘Ja wel, mama; maar we zouden over de juistheid of onjuistheid dier uitspraken zoowel als over de volstrekte noodzakelijkheid, om daar onbepaald ons zegel aan te hechten, veel kunnen spreken. Eene voorstelling daarenboven voor sommige tijden en onder sommige omstandigheden kan wel niet voor altijd als verbindend beschouwd worden.’</p>
<p>‘Maar, Rudolf,’ sprak de heer Rijkhold, ‘als diepe kennis van ons hart en eigen ondervinding die uitspraken eens wettigden, dan zoudt gij de waarheid er in vervat wel niet kunnen ontkennen. Welnu, als wij den blik onbe-<pb n="135"/>vooroordeeld en onpartijdig in ons binnenste werpen, dan is het zelfmisleiding, als we niet erkennen, dat in het hart de kiemen liggen van alle kwaad, die gelukkig wel niet bij allen opschieten en verderfelijke vruchten dragen, maar waarvan niemand zeker is, dat zij het bij aanleidende omstandigheden niet zouden kunnen. Gij zult het toch wel met mij eens zijn, dat het kwaad, dat in de wereld geschiedt, moet worden toegeschreven aan den mensch, of, om duidelijker te spreken, daar we niet slechts den ligchamelijken, maar ook den geestelijken mensch bedoelen, aan de menschelijke natuur. Van die menschelijke natuur maken wij een deel uit. En gij zult toch niet meenen, dat de grootste booswicht eene andere natuur heeft dan wij allen? Dat hij een booswicht werd, ligt deels in gebrek aan zelfbeheersching, deels in menigerlei omstandigheden. Maar als we tot de bronnen doordringen, waaruit zijne booze daden voortvloeijen, en wij vragen het ons zelven ernstig af, of dezelfde bronnen niet bij ons bestaan, dan geloof ik, dat een toestemmend antwoord niet kan achterblijven. Een enkel voorbeeld ter opheldering: een ongelukkige natuurgenoot wordt een moordenaar, omdat hij zijn opwellenden toorn, zijn nijd, afgunst, hebzucht of gekrenkten hoogmoed niet wist te bedwingen. Maar nu ons zelven afgevraagd, of die driften en hartstogten ons geheel vreemd en onbekend zijn? Zoo niet, of wij dan zouden durven beweren, dat zij nimmer verderfelijke gevolgen bij ons konden te weeg brengen? waarlijk, de uitdrukking is niet juist, als wij, sprekende over de eene of andere misdaad, haar onmenschelijk noemen, en de groote kenner van het menschelijk hart, noemde met regt het hart des menschen de bronwel des kwaads.’</p>
<p>‘Dus is de zonde, naar uw oordeel, een noodzakelijk en onafscheidelijk bestanddeel van den mensch?’</p>
<p>‘Niet de zonde, als uitwerksel, maar wel hare bron. Want van het oogenblik van ons bestaan, dagteekent in ons de geboorte dier zondige neiging, die, als men aan haar onbelemmerd toegeeft, tot de zwaarste misdrijven leidt. Er behoort zulk eene uitgebreide zelfkennis niet toe, om de waarheid daarvan te erkennen. Als wij ons zelven beproeven aan de wet in ons binnenste geschreven
<pb n="136"/>
en aan Gods geboden, dan zeg ik niet te veel, als ik beweer, dat wij dagelijks zondige gemoedsbewegingen, neigingen en hartstogten, om van geene zondige daden te spreken, te betreuren zullen hebben. Ik weet, Rudolf, dat gij hier herhalen zult, wat gij zoo even zeidet, dat al die verkeerdheden zwakheden zijn, die wij in elkander verdragen moeten; maar bedenkt gij nu wel, dat we hier niet slechts met menschen, maar met een heilig en regtvaardig God te doen hebben, die zulke verkeerdheden in ons niet verdragen kan, of Hij moest ophouden heilig en regtvaardig te zijn. Is Hij het ontegensprekelijk, dan moet er vergelding zijn en is er vergelding, dan bestaat er ook zonde. Want in de zonde slechts dwaling en zwakhid te zien, en in hare treurige gevolgen niets anders op te merken, dan de noodzakelijke werking van natuurwetten, die bij overtreding hare eigene straf medebrengen, is zoo goed als het bestaan van een heilig Opperwezen en van een geweten te ontkennen. Ik moet u echter oplettend maken op eene verkeerde voorstelling, toen gij spraakt van onwetend zondigen. In het oog van den Alwetende is er een groot onderscheid tusschen eene dwaling van het verstand en eene verkeerde of slechte daad door de werking van den wil. Zoo zeker het in Gods oogen strafbaar is, als wij ons moedwillig aan zonde schuldig maken, even zeker is het, dat een misslag dwaling kan zijn, die door de Algoede voorzeker niet aan het hart, maar aan onze beperkte inzigten zal worden toegeschreven.’</p>
<p>‘Maar als het waar is, dat de zonde zoo algemeen is, dat ieder den naam van zondaar zou verdienen, dan komt van zelf de vraag bij ons op: hoe kan een heilig God willen, dat zij heerscht in schepselen, die van Hem hun aanzijn hebben?’</p>
<p>‘Ja, daar heb ik ook wel eens over gedacht,’ zeî Frits Roster, ‘en ik herinner mij op die vraag eens ten antwoord gekregen te hebben, dat we hier onderscheid moeten maken, tusschen wat God wil en toelaat.’</p>
<p>‘Dat is slechts een uitvlugt, dunkt mij,’ hernam Rudolf, ‘want hoe kan God iets toelaten, zonder het te willen?’</p>
<p>‘Daar hebt gij in een' zekeren zin gelijk aan, Rudolf,’ sprak de heer Rijkhold, ‘en er blijft hier voor ons veel
<pb n="137"/>
onverklaarbaars; doch er is onderscheid tusschen een bepaald willen, en een willen dat moet plaats hebben om iets toe te laten. Onlangs heb ik juist iets over dat onderwerp gelezen en als ik mij wel herinner, kwam de oplossing van dat moeijelijk vraagstuk hier hoofdzakelijk op neder: het is eene waarheid, die boven alle bedenking verheven is, omdat zij gegrond is op Gods onkrenkbare heiligheid, dat God het kwaad niet kan willen. De zonde bestaat echter, maar God zelf heeft in schuldgevoel en diepe smart over de zonde den mensch het middel geschonken, om haar te vernietigen. Het is Gods wil, dat de zonde vernietigd worde, gelijk zij dan ook bestemd is, om eens niet meer te bestaan. Alles wat God tot hiertoe gedaan heeft om den mensch voor reiner staat op te voeden en hem van zonde te verlossen moet beschouwd worden, als met dat doel en dien wil van God overeen te stemmen.’</p>
<p>Rudolf zweeg. Was hij niet geheel overtuigd, hij was tot ernstig nadenken over dat onderwerp opgewekt. De heer Rijkhold begreep te regt, dat het beter was, hem aan dat nadenken over te laten, dan het gesprek nog verder uit te spinnen. Met te zeggen: ‘maar, vrienden, wij zouden haast vergeten, dat we bij elkander zijn, om mijn verjaardag te vieren,’ nam het gesprek weldra eene andere wending, terwijl men het overige van den avond in eene regt aangename stemming doorbragt.</p>
<p>Vroegtijdiger, dan allen verlangden, werd Maria door Wouters afgehaald. Ongaarne verliet zij een' vriendenkring, waar zij zulk een aangenamen en nuttigen avond had doorgebragt, maar spoedig nam zij desniettemin afscheid, om hare ouders niet op hare tehuiskomst te laten wachten.</p>
</div>
<div type="chapter">
<pb n="138"/>
<head rend="h3">Twaalfde hoofdstuk.<lb/>
Een zeker iemand in een strik gevangen en een ander tot nadenken gebragt.</head>
<p>Dirk Wouters had al een' geruimen tijd eerst in de keuken en later in het kamertje van Berend vertoefd, eer hij zich liet aanmelden, om de jonge jufvrouw af te halen. Hij had verzocht, Berend eens afzonderlijk te mogen spreken en bij die gelegenheid hem onder diep geheim bekend gemaakt met den eenigzins benarden geldelijken toestand, waarin zijn zoon, die op het dorp een winkel had, door bijzondere omstandigheden op dit oogenblik verkeerde. Hij vermeed zooveel mogelijk den teemenden toon, waarop hij gewoon was te spreken, omdat hij wist, dat Berend daar niet bijzonder op gesteld was. Niemand ter wereld wist er iets van en niemand mogt er ook van weten, omdat anders het crediet van zijn' zoon, die voor een korten tijd met een paar honderd gulden te redden was, daarbij te veel zou lijden. En nu deed hij een aanval op het goede hart van Berend, dien hij al spoedig voorzag, dat, in weerwil van eenige tegenbedenkingen, waar hij op gerekend had, niet te vergeefs zou zijn beproefd.</p>
<p>Berend verontschuldigde zich met te zeggen, dat hij niet in staat was, zulk eene belangrijke som bijeen te brengen. Hij had, als Wouters wist, een aardig sommetje van zijn voormaligen heer geërfd, maar hij zou ook wel weten, dat daarvan al een belangrijk deel was afgegaan, omdat hij zoovele schulden van zijn' overleden zwager betaald en daarenboven de verzorging van zijn nichtje op zich genomen had. Wouters antwoordde hem, dat hij dat alles wist, en bekennen moest, dat hij daar braaf in ge-<pb n="139"/>handeld had, dat op zulke daden de zegen des Heeren niet kon achterblijven, maar dat hij nu in de gelegenheid was, om de kroon op zijne liefdewerken te zetten door zijn' zoon te redden. Hij had wel gevreesd, dat Berend niet in staat zou zijn, om zonder zich geheel te ontblooten, die som uit eigen middelen te verstrekken, maar voor niemand zou het gemakkelijker zijn dan voor hem, die overal zoo gunstig bekend stond, voor een' korten tijd dat geld te verkrijgen; vooral als hij zich bij zijn' goeden en menschlievenden heer vervoegde, in wiens onbepaald vertrouwen, als hij van nabij wist, Berend deelde.</p>
<p>Zullen wij het ontveinzen, dat deze lofspraak een gunstigen invloed op het besluit van Berend oefende? Maar dan zouden we eene zwakheid van het menschelijk hart moeten verzwijgen, die aan velen eigen is en waar Berend niet van bevrijd was. Hij wist wel, dat zijn heer gunstig over hem dacht en hem zijn vertrouwen schonk, maar dit te hooren uit den mond van iemand, dien hij meende, dat hem niet bijzonder genegen was, streelde zijne ijdelheid en eerzucht te zeer, dan dat het op zijn besluit geen invloed zou gehad hebben. Intusschen begreep hij, dat hij Wouters eerst nog een ander voorstel moest doen, eer hij zijn woord gaf. Hij zeide hem daarom, dat het hem veel gepaster voorkwam, als Dirk zijn heer om dat geld vroeg. Als zijn knecht had de heer Zeeltink natuurlijk betrekking op hem, en iemand, die voor zoo bijzonder godsdienstig wilde gehouden worden, zou hem dat hulpbetoon voor zijn' zoon niet weigeren, en dat te minder, als hij er borg voor bleef, daar de heer Zeeltink hem toch altijd in handen had.</p>
<p>Wouters had die bedenking voorzien en antwoordde daarom: ‘Och, Berend, mijn heer is zeker een vroom man, maar ik weet uit zijn' eigen mond, dat hij zich eenmaal voorgenomen heeft, geen geld, onder welke omstandigheden ook, te leenen. Welke redenen hij daarvoor heeft, heeft hij mij nooit gezegd, en gij weet, tegen zulke vaste begrippen is met de groote lui niet veel te spreken. Hij wil wel geven, en dat doet hij ook, maar, onder ons gezegd en gebleven, heel christelijk vind ik het niet van hem, dat hij zich afkeert van wie iets van hem leenen wil. Uw heer, dat weet ik zeker, denkt daar gewis
<pb n="140"/>
anders over, en zoo iemand, dan zijt gij het, die niet te vergeefs bij hem zult aankloppen.’</p>
<p>‘Gij praat mooi, Dirk,’ antwoordde Berend; ‘maar ik zie er tegen op, om het te vragen. Als je bij een ander teregt kunt, dat zou mij aangenamer zijn.’</p>
<p>‘Bij wie zou ik gaan met zooveel hoop op een goeden uitslag? Bij de wereldsche menschen, die het zouden kunnen doen, sta ik in verdenkiug, alsof ik, omdat ik mijne eigene godsdienstige begrippen heb, een schijnvrome was. Ach, de menschen kennen mij niet, maar dat zal ik geduldig verdragen, totdat de tijd der openbaarmaking komt. Bij wie zou ik gaan, waar ik op zooveel goeden wil, zooveel geheimhouding, - want gij begrijpt, dat de heer Rijkhold in de verte niet weten mag voor wien gij het geld vraagt, om het crediet van mijn' zoon - op zooveel belangstelling zou kunnen rekenen, dan bij jou Berend, dien ik als een regtschapen mensch hoogacht, al verschillen wij ook van elkander in godsdienstige begrippen?’</p>
<p>Het hart zegevierde bij Berend over het verstand en de belofte ontgleed zijner lippen, dat hij zou doen, wat hij kon, terwijl hij daarbij te kennen gaf, dat hij niet zonder hoop was, dat het hem zou gelukken.</p>
<p>Een bestudeerde dankbetuiging en een lange gemoedelijke zegenwensch volgde op de belofte door Berend gedaan; doch toen Dirk op het punt was om in zijn gewonen teemenden toon te vervallen, viel Berend hem in de rede, met te zeggen, dat het nu al genoeg was met de dienst, die men elkander wilde bewijzen, zoo breed uit te meten. ‘Gij zijt toch een edel mensch,’ liet Wouters daarop volgen, terwijl hij hem zijne koude, klamme hand toereikte.</p>
<p>&nbsp;</p>
<p>Daags na het gesprek, dat Rudolf op zijns vaders verjaardag gehad had, ging hij met Berend uit visschen ‘Ik geloof, meneer,’ zeî Berend, toen hij bemerkte, dat het met de visscherij heden niet voorspoedig zou gaan, ‘ik geloof, zoo waar als ik een zondaar ben,’ (een stopwoord dat hij nog al eens gebruikte), ‘dat ze ons hier zijn vóór geweest. 't Geeft van daag niets.’</p>
<pb n="141"/>
<p>‘Dat geloof ik ook, Berend, zelfs al was je geen zondaar.’</p>
<p>‘Och, meneer, je let ook op alles. Ik wou, dat ik het zoo dikwijls gevoelde, als ik het woord in den mond heb.’</p>
<p>‘Heb je dan zooveel op je lever?’</p>
<p>‘Wie heeft het niet, meneer?’</p>
<p>‘Nu ja, we zijn geen volmaakte menschen, we begaan allen wel eens dwaasheden, we dwalen en feilen wel eens.’</p>
<p>‘Maar we doen ook wel eens kwaad, en verzuimen te dikwijls om goed te doen.’</p>
<p>‘Goed of kwaad hangt zooveel af van de bijzondere begrippen, die wij er van hebben. Hoe weet je met zekerheid, wat goed of kwaad is?’</p>
<p>‘Hoe ik dat weet, meneer? Dat is duidelijk genoeg, dat zegt mij mijn geweten.’</p>
<p>‘'t Geweten, ja, wat zal ik daarvan zeggen: dat schikt zich naar de begrippen, die ons zijn ingeprent, dat is louter het gevolg van opvoeding.’</p>
<p>‘Dat begrijp ik niet regt, maar zou je dan denken, meneer, dat een mensch geen geweten heeft?’</p>
<p>‘Gewoonlijk verstaat men onder geweten een inwendige regterlijke uitspraak tusschen goed en kwaad, maar hoe kunnen wij op die uitspraak afgaan, als we ontdekken, dat wat de een voor goed houdt, de ander kwaad acht te zijn? Zoo zijn er bij voorbeeld volken, die het als pligt beschouwen hunne ouders, als zij zwak en hulpbehoevend worden, om het leven te brengen, een daad, waar anderen als een der schandelijkste misdaden voor gruwen. Hoe maakt gij het nu met het geweten van die oudermoorders? Zij hebben er rust bij, omdat zij meenen een goede daad verrigt te hebben.’</p>
<p>‘Ik zou, naar mijn dom verstand, oordeelen, meneer, dat die menschen een dwalend geweten hebben. Als, bij gelijkenis gesproken, de klok aan ons huis verkeerd wijst, dan is dat nog geen bewijs dat de klok niet deugt, maar wel dat hij op een verkeerd uur gezet is. En mag ik u ook eens vragen, als die menschen, waar u van spraakt, hunne ouders niet om het leven bragten, zouden zij daar dan rust bij hebben?’</p>
<p>‘Wel neen.’</p>
<pb n="142"/>
<p>‘Dan is dat, dunkt mij, juist het grootste bewijs voor het bestaan van het geweten.’</p>
<p>‘Maar waarom keurt <hi rend="i">gij</hi> die in onze oogen verschrikkelijke wandaad af?’</p>
<p>‘Omdat ik weet, dat ik geen mensch, allerminst mijne ouders, naar het leven mag staan.’</p>
<p>‘Ziet gij dus wel, dat men op de uitspraak van het geweten niet aan kan, dat die geheel afhangt van wat ons geleerd is en voorgehouden wordt, goed en kwaad te zijn.’</p>
<p>‘Ik kan het mis hebben, meneer, maar ik zou zeggen, dat men er wel dégelijk op aan kan; want anders zou niemand zijn inwendig tikkertje voelen kloppen, als hij iets deed wat hij voor kwaad houdt. En wie zijn geweten niet geheel verstompt heeft, die voelt dat nog al eens dikwijls, dat zal meneer ook wel weten. Ik las deze week nog in het Testament van Herodes, die Johannes heeft laten onthoofden. Eerst dacht hij zeker, dat hij er goed aan deed, omdat hij zich verbeeldde, dat hij zijn eens, zoo onvoorzigtig gegeven, woord niet mogt breken. Maar, ja wel, zijn geweten kon hij niet bedriegen. Want waarom zou hij anders naderhand zoo bang zijn geweest, dat Johannes, dien hij toch wel secuur wist, dat dood was, nog eens bij hem zor komen, om hem zijne misdaad voor oogen te houden?’</p>
<p>Rudolf verliet Berend, om den weg naar de vaderlijke woning in te slaan; doch bij het heengaan zeide hij tot hem: ‘gij hebt u goed gehouden, Berend!’ waarop deze antwoordde: ‘ja, ik wist het wel, dat meneer niet meende, wat hij zei.’</p>
<p>Onder weg dacht Rudolf nog eens na over de gesprekken, die hij den vorigen avond en heden gevoerd had. ‘Ik heb mij,’ zeî hij tot zich zelven, ‘door Kleber toch wat te spoedig uit het veld laten slaan door zijne redenering over de zonde en 's menschen zondige geneigdheid. Neen, men kan het niet loochenen: de zonde bestaat, en hare algemeenheid is niet te ontkennen. Als wij onze ondervinding raadplegen, dan ontdekken we, dat zij de gevaarlijkste vijandin is, die wij te bestrijden hebben. Welk gebruik maakt zij niet van onze zwakheid en zinnelijkheid, om ons onze vrijheid in het kiezen en beoefenen
<pb n="143"/>
der deugd te ontrooven, en bestond het geweten niet, zij zou van onze verblindheid maar al te veel partij trekken, om ons in het verderf te storten. Maar in zoover ben ik het toch met hem eens, dat het stelsel door de christenen daarop gebouwd aangaande de te herkrijgen rust van het hart en de kracht tot deugd, tot de bekrompene begrippen van vroegeren tijd behooren en door geen verlicht mensch kan worden aangenomen. Onze rede leert ons immers het goede en het kwade te onderscheiden, en ons geweten moet het overige doen. Daarin is ons het krachtigste hulpmiddel tot deugd geschonken.’ En verblijd, dat hij tot dit resultaat gekomen was, stapte hij welgemoed voort en bereikte hij weldra de ouderlijke woning.</p>
<p>Op Landlust was intusschen alles vol leven en beweging. De logeergasten bragten veel drukten te weeg, terwijl de jongste kinderen, die, omdat de gouverneur voor eenige dagen op reis was, vacantie hadden, haar niet weinig vermeerderden. Want was Willem een aardige, maar wilde jongen, Carolientje, ofschoon zwak van gestel, was buitengemeen levendig van aard. De heer Rijkhold onttrok er zich van tijd tot tijd aan door met zijn' oudsten zoon over kantoorzaken te spreken, inzonderheid over eene onderneming, waar Rijkhold nog al bezwaar in zag, dat Karel echter, als een ondernemend koopman, wist uit den weg te ruimen.</p>
<p>Inmiddels was het pinksterfeest aangebroken. Tot groot genoegen der familie had men reeds vroeger vernomen dat dominé Torlet zelf weder zou prediken. Door aanhoudende ongesteldheid was hij daarin sedert eenigen tijd verhinderd geworden. De geheele familie ging ter kerk. 't Scheen, of een nieuw leven den prediker bezielde, en hij door een' hoogeren geest werd aangeblazen bij het vuur waarmede hij sprak en den gloed die door geheel zijne rede straalde. Helaas! weinig vermoedde men, dat het de laatste vonken waren van een licht, dat weldra bestemd was, hier niet meer te schijnen. Hij had zich voornamelijk ten doel gesteld om de hooge waarde en den gezegenden invloed van het Christendom helder in het licht te stellen. Zijne buitengewone levendige voordragt sleepte zijne hoorders mede, waardoor niemand de ge-<pb n="144"/>heime bekommering opmerkte, die op het gelaat van mevrouw Torlet te lezen stond, daar zij het ergste vreesde van deze buitengewone krachts-inspanning.</p>
<p>Maria Zeeltink had hare zitplaats tegen over de familie Rijkhold. Het deed haar genoegen, dat zij Rudolf ook in de kerk zag, doch hoe zij vorschte, zij kon niet bespeuren, welk een indruk de prediking op hem maakte.</p>
<p>Bij het uitgaan der kerk voegde Frits Roster, die verklaarde buitengemeen gesticht te zijn door de heerlijke preek, zich bij de familie Rijkhold, waar hij des namiddags op de thee verzocht werd, om nog eens met elkander in pace over het gehoorde te spreken.</p>
</div>
<div type="chapter">
<head rend="h3">Dertiende hoofdstuk.<lb/>
Na de preek.</head>
<p>Toen des avonds het gezelschap aan de theetafel bij een was, begon Frits Roster terstond over de gehoorde preek te spreken. Zij had hem bijzonder getroffen, en, zoo aandachtig had hij toegeluisterd, dat hij enkele passages bijna woordelijk kon wedergeven. ‘Met hoe veel kracht en op welk eene indrukwekkende wijze,’ zeide hij, ‘riep de prediker tot getuigen van wat hij beweerde allen op, die de kracht der christelijke waarheid aan hun hart ondervonden hadden, die door haar verlicht en tot een waar christelijk leven herschapen waren, en was het niet die kracht der waarheid, waar hij geheel van doordrongen was, toen hij, sprekende over de vijanden, die het Christendom tegenstaan en de belijders van den Heer belagen, in het vuur zijner rede uitriep: op dan broeders en zusters, op ten heiligen strijde voor Christus en zijn rijk! De wapenen die ik u heb toegereikt, aangegord,
<pb n="145"/>
om elken vijand moedig tegenstand te bieden! Als wij in 's Heeren mogendheden strijden, dan is de zege ons; want met ons strijdt de Heer, en als Hij voor ons is, wie zal tegen ons zijn?’</p>
<p>Mina kon de blijdschap, die, om de ingenomenheid van Frits met de gehoorde preek, waar hij met zoo veel vuur en innige overtuiging over sprak, op haar gelaat stond uitgedrukt, niet verbergen, en het hart van Frits klopte van vreugde, toen hij dit opmerkte, en daar eene overeenstemming van ziel in meende te ontdekken, die hij natuurlijk niet ten nadeele van zijne vurigste wenschen uitlegde.</p>
<p>Rudolf, minder symphatie met het gehoorde onderwerp gevoelende, begreep, dat de dominé zijn best gedaan had, schoon hij het voor zijne zwakke gezondheid wel wat voorzigtiger had mogen aanleggen. Hij wilde, uitgaande van het standpunt, waar de heer Torlet op stond, niets afdingen op wat hij gezegd had. Het was honderd malen, nu meerder, dan minder sierlijk, gezegd. Alles kwam echter hier op aan, of al het heil dat de predikant aan het Christendom toeschreef, daaraan uitsluitend was toe te kennen. Was dit het geval en oefende het Christendom werkelijk zulk een' weldadigen invloed uit, als de prediker beweerde, dan moest dit, dacht hij, toch meer blijken in de belijders der christelijke leer. Dàt zou het grootste bewijs zijn voor de hooge waarde eener godsdienstleer, die alsdan geene welsprekende opluistering van noode had. ‘Ik ben er verre af,’ dus ging hij voort, ‘om het goede, dat in het Christendom gelegen is, te ontkennen, maar gij zult mij toch moeten toestemmen, dat al de elementen, om het menschdom op een hooger standpunt van ontwikkeling te brengen, reeds lang aanwezig waren vóór dat het Christendom bestond. En is dat zoo, het zal wel niet ligt ontkend worden, - dan moet daaruit volgen, dat bij de voortgaande verstandelijke en zedelijke ontwikkeling van het menschdom, het Christendom met al zijne leerstellingen, waaronder er zijn, die tot de bekrompen godsdienstbegrippen van vroegere tijden behooren, niet het hoogste kan zijn, wat aan de behoefte van verstand en hart voor altijd voldoet, maar door iets anders, om het zoo eens uit te drukken, meer redelijks behoort vervangen te worden.’</p>
<pb n="146"/>
<p>‘Wel Rudolf,’ zeî mevrouw Rijkhold, ‘ik schrik inderdaad voor zulke gevoelens, als gij schijnt toegedaan te zijn. 't Zou mij bedroefd maken, als ik moest vreezen, dat gij ze zoudt blijven aankleven. Ik heb mij dus niet te vergeefs bekommerd over uwen omgang met Kleber, die u van het regte pad tracht af te brengen. Waart gij maar bij dien man niet geweest, die zulke verderfelijke stelsels u tracht in te prenten.’</p>
<p>‘Lang vóór ik Kleber kende, mama,’ hernam Rudolf, ‘heb ik over die zaken nagedacht. Hij heeft mij slechts in mijn gevoelen versterkt.’</p>
<p>‘Met groote oplettendheid,’ sprak de heer Rijkhold, ‘heb ik uwe bezwaren tegen het Christendom aangehoord, Rudolf. Ze zijn mij niet geheel vreemd. Ik herinner mij uit mijn akademietijd een jong mensch, met wien ik veel omgang had, die dezelfde bezwaren deelde. Ik heb toen veel over het vóór en tegen gelezen en eenige aanteekeningen gemaakt, die ik bewaard heb, en terstond voor den dag zal halen.’</p>
<p>Nadat hij teruggekeerd was, ging hij voort: ‘gij hebt daar veel opeengestapeld, Rudolf, dat wel verdient meer afzonderlijk beschouwd en besproken te worden. Ik wil uw eerste bezwaar nog eens laten rusten, maar met eene uitdrukking beginnen, die gij daar vrij onbestemd heenwierpt, waaromtrent ik u eerst eenige opheldering en nadere verklaring moet vragen. Gij ontkent het goede niet, dat in het Christendom gelegen is; wat is, naar uw inzien, dat goede?’</p>
<p>‘Onder anderen de leer aangaande het weezen van God, dat Hij een geest, en evenzeer een liefderijk Vader als een heilig God is; het uitnemend voorschrift: God lief te hebben boven alles en de naasten als zich zelven, en andere daarmede in verband staande en daaruit voortvloei-jende leeringen meer.’</p>
<p>‘Gij begrijpt van zelf, Rudolf, dat ik het goede in het Christendom veel verder uitstrek. Bij mij bestaat het wezen van het Christendom niet alleen in de leer, maar ook in den persoon van Christus, in wiens historische individualiteit de hoogste kracht van alle christelijke leeringen ligt opgesloten. Doch dit willen we voor het oogenblik daar laten. Ik moet u eerst nog vragen, hoe het Christendom aan dat goede komt?’</p>
<pb n="147"/>
<p>‘Naar mijn gevoelen zijn al die leeringen slechts eene natuurlijke ontwikkeling van denkbeelden en begrippen, die wel vroeger meer of minder bestonden, maar waar eene hoogere vorming aan ontbrak.’</p>
<p>‘Maar houdt gij dan,’ vroeg Frits, ‘het Christendom in zijn ontstaan niet voor eene buitengewone gebeurtenis? Eene gebeurtenis, eenig in de geschiedenis van het menschelijk geslacht?’</p>
<p>‘In zoo ver, als gij den ingang, die de meer zuivere begrippen aangaande God en onze verpligtingen jegens Hem en onze medemenschen van lieverlede vonden, eene gebeurtenis wilt noemen, - ja.’</p>
<p>‘Maar door wien,’ vroeg Roster, ‘ontstonden die meer zuivere begrippen?’</p>
<p>‘Natuurlijk door Christus, gelijk later het Mahomedanismus door Mahomed.’</p>
<p>‘Hoe, Rudolf?’ sprak mevrouw Rijkhold, ‘stelt gij Mahomed, een bedrieger, op gelijke lijn met Christus?’</p>
<p>‘Uw oordeel over Mahomed is ongetwijfeld te hard, mama. Onze eeuw laat hem meer regt wedervaren, door hem veeleer te beschouwen als iemand, die zich door dweepend zelfbedrog heeft laten medeslepen, toen hij zich voor een gezant van God uitgaf, dan wel als een bedrieger, die slechts goddelijke openbaringen zou hebben voorgewend, om zijne heerschzuchtige plannen ten uitvoer te brengen. Op uwe vraag echter antwoord ik, dat ik beiden in zoo ver gelijk stel, als zij, in hun tijd en onder hun volk, gebruik maakten van de voorbereide ontwikkeling der menschen, om ze, zij het dan ook onder vele vormen en zekere, naar de behoeften van den toenmaligen tijd ingerigte, voorstellingen, hooger op te leiden.’</p>
<p>‘Gij zeidet daar, Rudolf,’ sprak de heer Rijkhold, ‘dat die meer zuivere godsdienstbegrippen ontstaan zijn door Christus, en met die erkenning zijn wij een geheel eind gevorderd. Gij zult het toch moeten toestemmen, dat een leeraar, door wiens invloed zulk een keerpunt in de geschiedenis van het menschdom werd te weeg gebragt, een buitengewoon persoon moet zijn geweest. Een soortgelijk verschijnsel, als we door den stichter van het Christendom zien te weeg gebragt, zoeken we te vergeefs in de geschiedenis der wereld. Niet alleen toch zien we door
<pb n="148"/>
het Christendom eene geheele verandering van denkwijze over de gewigtigste belangen van den mensch plaats hebben, maar zelfs de uitwendige gedaante der wereld wordt er geheel door veranderd.</p>
<p>En wie was hij, door wien zulke groote veranderingen tot stand kwamen? Naar het uitwendige iemand, zonder naam of invloed, die onder een door de wereld veracht volk leefde, en als een misdadiger aan een kruis is gestorven. 't Moet dus wel zijne inwendige grootheid geweest zijn, waardoor hij zulk eene verbazende omkeer kon te weeg brengen. 't Moet een verheven persoon zijn geweest, wiens geest de wereld meer en meer doordringt, wiens leer en persoonlijkheid zulk eene inwendige, onweerstaanbare kracht moest bezitten, dat daardoor de oude wereld tot eene nieuwe hervormd, ja, het keerpunt werd, van waar de nieuwe ontwikkeling van het menschdom is uitgegaan. En zien wij, gelijk ik meen, uit de geschiedenis der menschheid, dat het Christendom het groote doel was, waartoe alle vroegere ontwikkeling leiden moest, dan, dunkt mij, kunnen wij het ontstaan van dat Christendom wel eene gebeurtenis, de grootste, de meest buitengewone gebeurtenis noemen’</p>
<p>‘Als ik dat toestem, dan heb ik daarmede mijn gevoelen, dat het Christendom eene hoogere ontwikkeling van reeds bestaande denkbeelden en begrippen is, nog niet opgegeven. Stel eens, dat het Christendom een gezuiverd Mozaïsmus was, dat door een' denkenden geest, dieper opgevat, tot meer helderheid en veredeling gekomen is.’</p>
<p>‘Dan nog zou eene hervorming dier godsdienst, door één persoon te weeg gebragt, die tot haren geest door alle zinnelijke bedeksels heen, zóó diep was doorgedrongen, dat die hervorming van onmetelijken invloed was op de wereld en de menschen, eene gebeurtenis blijven, die wel voorbereid was, maar niet als uit zich zelve kon ontstaan. Doch er is meer: gij zoudt gelijk kunnen hebben, als het Christendom in zijn verhevener en vrijer geest geene zoodanige oorspronkelijkheid ademde, die het onmogelijk maakt, het slechts een gezuiverd Jodendom te noemen.’</p>
<p>‘Maar, vader,’ zeî Mina, ‘was de Joodsche godsdienst dan niet eene voorbereiding voor de christelijke, die uit haar ontstaan is?’</p>
<pb n="149"/>
<p>‘Gij meent <hi rend="i">in</hi> haar ontstaan, omdat in haar de beste grondslagen bestonden, waar het christelijk godsgebouw op kon worden opgetrokken. Niemand, die met de aloude joodsche godsdienst bekend is, zal hare voortreffelijkheid ontkennen; evenmin als dat in haar de kiem lag opgesloten, waar een geestrijker godsdienst zich uit kon ontwikkelen. Maar zonder die gewigtige gebeurtenis, de komst van Jezus Christus in de wereld, zou zij nimmer tot werkelijk bestaan gekomen zijn. Daarom wordt Jezus Christus teregt het einde der wet genoemd, omdat hij op eenmaal het onvolkomene in de Joodsche godsdienst tot de hoogste volmaaktheid opvoerde, de eerste beginselen in het volkomenst onderwijs herschiep, wat verouderd was afschafte en door zijn geest vrij maakte van de wet, omdat de geest van Christus inwendige vrijheid werkt en een nieuw levensbeginsel doet ontstaan, waaruit liefde tot het goede voortkomt.’</p>
<p>‘Zoo heb ik daarin dan,’ hernam Rudolf, ‘een nieuw steunsel voor mijn gevoelen. De tijd was rijp geworden, de Christus greep het moment aan; de reeds bestaande denkbeelden ontwikkelden zich op eene natuurlijke wijze en de toenemende beschaving der wereld deed het overige.’</p>
<p>‘Maar daarmede erkent gij reeds, Rudolf,’ antwoordde Rijkhold, ‘dat het Christendom een anderen oorsprong heeft, dan bloot eene hoogere ontwikkeling van bestaande godsdienstbegrippen. Gij doet meer, stilzwijgend brengt gij aan Christus eene hulde toe, die Hem waardig is, door Hem te erkennen, als de eerste oorzaak waar de grootste omkeer in de wereld aan moet worden toegeschreven. Maar het is er ver van daan, dat gij, door wat ik zeide, uw gevoelen ondersteund ziet. Want als het Christendom nu verder niets meer was dan eene natuurlijke ontwikkeling van reeds bestaande denkbeelden en begrippen, hoe maakt gij het dan met de hinderpalen, die de uitbreiding er van in den weg stonden? Hoe met de gehechtheid aan de bestaande godsdiensten? Hoe met de pogingen, die zoovele wijsgeeren der oudheid in het werk stelden, om het Christendom tegen te werken; hoe met hunne vijandige gezindheid jegens deze nieuwe leer? Dit zou immers onmogelijk geweest zijn, als die nieuwe denkbeelden zich van zelf uit de oudere ontwikkeld hadden. En wat
<pb n="150"/>
gij daar zeidet, de toenemende beschaving deed het overige: ik moet u daarbij eene opmerking maken, die velen met u uit het oog verliezen. Die beschaving kon zulk eene uitwerking hebben, alleen omdat zij reeds eene christelijke was. Waar vindt gij bij de fijnst beschaafde niet-christelijke volken uitwerkselen zoo als het Christendom ze heeft te weeg gebragt?’</p>
<p>‘Maar gij zult mij toch wel toestemmen, papa, dat het eene dwaasheid is uit de uitwerkselen tot ééne oorzaak te besluiten.’</p>
<p>‘Op die vraag zal ik u eene andere voorleggen: als gij de gezegende uitwerkselen van het Christendom, en, om maar iets te noemen, het gezuiverd Godsbegrip en de menschlievendheid aan andere oorzaken dan aan het Christendom toeschrijft, hoe komt het dan, dat dezelfde oorzaken vroeger, vóór de verschijning van het Evangelie, niet dezelfde uitwerkselen hebben te weeg gebragt?’</p>
<p>‘Omdat de ontwikkeling van het menschdom langzaam voortgaat. Maar is men veelal niet te partijdig, waar men het goede in de oude wereld voorbijziet en opzettelijk verdonkert, om de in het oog vallende goede gevolgen van het Christendom in het helderst licht te plaatsen?’</p>
<p>‘Met die vraag, Rudolf, kunt gij geene andere dan onhandige verdedigers op het oog hebben, die van zulke kunstgrepen gebruik maken, om er hunne zwakheid achter te verbergen. Als het Christendom door zulk eene onopregtheid moest verdedigd worden, dan droeg het zijne veroordeeling in zich zelf. Ik ga nog een stap verder: ik ben er zoo ver af, om dat goede te miskennen, dat ik veeleer in de pogingen, die zoovele zedelijke helden in het werk stelden, om regt en billijkheid tot grondslagen der maatschappij te leggen en de zeden te verbeteren, gelukkige voorbereidingen zie tot het Christendom, dat dit goede geenszins verwierp, maar het veredelde en opluisterde. Doch nu moet ik mijne aanteekeningen eens inzien, die ik in der tijd gemaakt en aangevuld heb, om eene vergelijking te maken tusschen den toestand der oude heidensche en de christelijke wereld. 't Zijn slechts aanteekeningen, die voor groote uitbreiding vatbaar zouden zijn. Ik zal er u eenige van voorlezen.</p>
</div>
<div type="chapter">
<pb n="151"/>
<head rend="h3">Veertiende hoofdstuk.<lb/>
Aanteekeeningen van Rijkhold.</head>
<p>‘Huiselijke omstandigheden hebben een groot deel aan het geluk of de ellende des menschelijken levens. Onder deze tellen we, in de eerste plaats, het huwelijk. Het wezenlijk geluk dier vereeniging wordt vernietigd onder de beschaafde volken der oudheid door de veelwijverij, die alom de overhand had, en de gemakkelijkheid der echtscheiding. Pompejus b.v. verstootte, om zich met Sylla te kunnen verbinden, zijne vrouw Antistia en huwde de schoondochter van Sylla, niettegenstaande deze gehuwd was. Dit voorbeeld bewijst, dat zulke schandelijkheden niet slechts door het gemeen, maar zelfs door sommige aanzienlijke personen in het gemeenebest bedreven werden. Hoe treurig het lot der gehuwde vrouwen was, blijkt ons uit het getuigenis van een grieksch geschiedschrijver, die den toestand der vrouwen in den bloeijendsten tijd van den Atheenschen staat, het dus genaamde gouden tijdvak van Pericles, dus beschrijft: ‘De grieksche vrouwen bleven, uitgesloten van de zamenleving, streng opgesloten en werden tot de laagste diensten gebruikt. Zij waren aan een sterken dwang onderworpen; niets werd aangewend om haar het leven aangenaam te maken. Zij werden in hare opvoeding zóó verwaarloosd, dat hare ziel, in plaats van zich te verheffen, de bekrompenste rigting aannam, terwijl men haar niets toestond om haren geest van de laagste bezigheden te ontspannen.’ Onder Grieken en Romeinen was de minste luim genoegzaam, om echtbreuk te veroorzaken, zoodat het huwelijk dáár eigenlijk
<pb n="152"/>
geene waarde had, en de éénheid des gezins er in hare heilzame uitwerking niet werd gekend.</p>
<p>Met de huwelijksbetrekking staat de ouderlijke in naauw verband. Hier moest, zou men zeggen, de natuur spreken en de kracht der ouderliefde alle ongevoeligheid omtrent de kinderen tegenstaan. Doch het heidensch beginsel verkrachtte de wet der natuur. Het leerde, dat de kinderen geen regt op de maatschappij bezaten, zoo lang zij de pligten jegens haar niet konden vervullen. Daarom stonden zij tot dat tijdstip onder het volstrekte despotismus van den vader. De Romeinen stonden aan de ouders het regt over leven en dood hunner kinderen toe, en bekend is het gebruik in de heidensche wereld, om zwakke, kwijnende of misvormde kinderen om het leven te brengen. Dit werd zelfs beschouwd als een maatregel van wijze staatkunde. En daar de kinderen een volstrekt eigendom van hunne ouders waren, konden zij als slaven, zelfs tot driemalen toe, verkocht worden.</p>
<p>Geen treuriger lot in de huiselijke maatschappij dan dat der dienstbaren. De tallooze onbeilen zijn niet op te noemen, die de instelling der slavernij heeft veroorzaakt. In de heidensche wereld was elk bijzonder huisgezin een klein willekeurig koningrijk. De meester was dwingeland en de dienstbaren zijne onderdanen, die hij kocht en verkocht, en als zijn vee behandelde. Hij kon ze naar willekeur pijnigen, straffen en ter dood brengen. Dit geschiedde dikwijls uit louter vermaak. De wreedheden jegens hen gepleegd vervullen ons met afschrik en ijzing. Zij hadden geene bescherming, de regtvaardigheid antwoordde niet op hun geklag. Zij hadden geene wijkplaats om te ontvlugten en niemand zorgde voor hunne zielen. En nogtans hebben de grootste wijsgeeren van Griekenland de slavernij geregtvaardigd. Thucydides verhaalt, dat twee duizend Heloten, aan wie men de vrijheid beloofd had, door de straten van Sparta met kransen om hunne hoofden zegepralend werden rondgevoerd, doch daarna verdwenen, zonder dat iemand wist, hoe zij uit de wereld gekomen zijn. De Ephoristen verklaarden, zoodra zij in hun ambt getreden waren, den oorlog tegen de slaven <hi rend="i">in forma</hi>, om aan het vermoorden dier ongelukkigen het voorkomen van wettigheid te geven. Het is bekend, dat Vedius Pollio
<pb n="153"/>
zijne slaven bij den minsten misslag door hen begaan in de vischvijvers liet werpen, om de lampreijen tot aas te verstrekken. Tacitus verhaalt, dat, toen een zeker Romein in zijn eigen huis vermoord gevonden werd, zijne vierhonderd slaven terstond om het leven gebragt werden, en hij voegde er bij, dat zulks geschiedde volgens de oude gewoonte.</p>
<p>Slaan wij het oog op de maatschappelijke betrekking van de heidensche volken, wij zien er met uitzondering van de vrije staten van Rome en Griekenland het volstrektste en gewelddadigste despotismus heerschen. En zelfs onder de genoemde vermaarde gemeenebesten missen we inwendige rust en uitwendigen vrede, de onschatbaarste vruchten der vrijheid. Maar naar ware, voor allen gelijke, burgerlijke vrijheid zoekt men te vergeefs zelfs dáár, waar men die het meest zou wachten. Waar ze zoo hoog geroemd wordt, strekte zij zich slechts tot de hoofdstad en het aangrenzend grondgebied uit, doch het is bekend, dat de Landvoogden in de wingewesten dikwijls wreedaardige en onmeedoogende dwingelanden waren. Zoo weten we, dat het bij de Atheniënzers een aangenomen beginsel was, om de steden en eilanden, die aan hen onderworpen waren, op de gestrengste wijze te onderdrukken. Waren de wetten in vele opzigten onregtvaardig en wreed, sommige er van met bloedige letteren geschreven, andere meer de strekking hebbende om goede soldaten, dan deugdzame burgers te vormen, of grove misdaden en buitensporigheden aanmoedigende, hare uitoefening was daarenboven vaak hoogst partijdig en zeer te veroordeelen. Xenophon erkent, dat de geregtshoven voor omkooping zeer vatbaar waren, dat zij vrijspraken, wie zij genegen waren, maar veroordeelden, wie zij haatten; terwijl in het romeinsche rijk, toen Gellius en Lentulus Censoren waren, door hen vier en zestig raadsheeren gebannen werden, omdat zij zich in hunne regterlijke bediening hadden laten omkoopen. De Atheniënzers, zegt Thucydides, wierpen de beste burgers vaak in de gevangenis en veroordeelden ze ter dood op het getuigenis der slechtsten en onwaardigsten.</p>
<p>Doch boven alle beschrijving treurig waren de rampen van den oorlog. Wij hebben slechts te letten op den aard,
<pb n="154"/>
den oorsprong, het aantal en de langdurigheid van vroegere oorlogen, en vooral op de wijze, waarop zij gevoerd werden, om ons daarvan te overtuigen. Meestal worden wij medegesleept door den glans van schitterende overwinningen, zoo als die op welsprekende wijze beschreven, of door dichters bezongen worden, maar wij vergeten, dat de oorlogen dikwijls slechts gevoerd werden tot uitbreiding van het grondgebied, en ondernomen om aan eigenbaat, roof- en eerzucht te voldoen. Thucydides getuigt, dat de Atheniënzers door de natuur gevormd waren, om nimmer in rust te zijn, dat het de natuurlijke aanleg van den menschelijken geest was, zich, waar zulks geschieden kon, de heerschappij aan te matigen. Volgens dit grondbeginsel vloeide de oorlog, dien zij tegen Syracuse ondernamen, voort uit onbeteugelde eerzucht, naardien het hun oogmerk was eerst Sicilië, vervolgens Italië en dan Peloponesus ten onder te brengen. Welke bewijzen van eerlijk- en billijkheid de Spartanen onder elkander gaven, met opzigt tot het overige deel des menschdoms was hun stelregel, alles roemwaardig te beschouwen, wat hun behaagde, en billijk, wat hun belang bevorderen kon.</p>
<p>In het algemeen waren toomelooze zucht tot heerschappij en krijgsbedrijven en onleschbare dorst naar roem de heerschende beginselen, waardoor de volken der oudheid in het voeren hunner oorlogen werden bestuurd, en van daar dat die oorlogen, onregtvaardig en moedwillig vaak ondernomen, met wraakzucht en onverzoenlijkheid voortgezet, dikwijls zoo langdurig en bloedig waren. Het sneuvelen van duizenden op het slagveld was wel het geringste deel van de rampen des oorlogs, want niets haalde bij de woestheid en wreedheid, waar de krijgsgevangenen mede behandeld werden.</p>
<p>Homerus beschrijft de rampen die op de verovering van eene stad volgden op deze wijze: ‘de mannen worden gedood, de stad tot den grond toe afgebrand, en de vrouwen en de kinderen tot slavernij veroordeeld (Iliad. IX: 590).’ En de proeven van wreedheid, die men in den Peloponesischen oorlog aantreft, bewijzen genoegzaam, dat de nakomelingen der helden van Homerus in dat opzigt van hunne voorgangers niet afweken. Livius verhaalt, dat zeventig steden
<pb n="155"/>
van Epirus door Aemilius Paulus aan zijne soldaten op één dag ter plundering werden overgegeven, en honderd vijftig duizend harer inwoners tot slaven gemaakt werden. Volgens het berigt van Polybius gaf Scipio, bij het innemen van Carthago, aan zijne soldaten bevel, om al de inwoners zonder onderscheid ter dood te brengen en niemand te sparen volgens <hi rend="i">de gewoonte der Romeinen</hi>. Doch, en dit moeten we wel onder het oog houden, al deze wreedheden waren geene toevallige gevolgen van het krijgvoeren, neen, zij waren natuurlijke uitvloeisels van beginselen, die de groote oorlogshelden der oudheid waren toegedaan. Één dier beginselen geeft Thucydides dus op: ‘den dorst onzer zielen te lesschen met de gruwzaamste wraakneming op onze vijanden, is allezins wettig, eene begeerte ons door de natuur ingeplant, en het uitgezochtst vermaak, dat het menschelijk hart kan smaken,’ en waar nu zulke drijfveeren bestaan, daar is het niet te verwonderen, dat de oorlogen schrikwekkend, wreedaardig, bloeddorstig zijn, zonder eenigen regel dan de kracht en de zucht om schrik in te boezemen.................................</p>
<p>‘Doch genoeg, Rudolf, om, als gij het oog op de christenwereld slaat, u de gevolgtrekking zelf te laten maken.’</p>
<p>‘De door u opgeteekende feiten ontken ik niet, vader. Maar gij zult mij moeten toestemmen, dat uwe aanteekeningen slechts de schaduwzijde van de onchristelijke wereld inhouden, terwijl de lichtzijde, die zich in regt en wet, in burgerlijke betrekkingen, in kunsten en wetenschappen, in den geest van mannen als Socrates, Plato, Cato en anderen openbaart, daarin geheel is voorbijgezien. Als ik daartegen de <hi rend="i">chronique scandaleuse</hi> der Christenen eens ophing en van al hunne wreedheden en bloedige vervolgingen en van hun geest van onverdraagzaamheid gewaagde, dan zou het te bezien staan, als we daarbij den tijd en de vorderingen in beschaving in aanmerking nemen, aan welke zijde de schaal zou overslaan.’</p>
<p>‘Ik erken met u, Rudolf, dat het hoogst partijdig zou zijn, in de oudheid voorbij te zien, wat er goeds en voortreffelijks in gevonden wordt, wat zelfs met het Christendom overeenstemt, evenmin ontken ik, dat er, helaas,
<pb n="156"/>
genoeg Christenen geweest zijn, die hunne belijdenis en het Evangelie schande aangedaan hebben. Maar, om nu van de oorzaken niet te gewagen, die tot de schandelijke gedragingen der laatsten aanleiding gaven, moet ik tot verdediging van het Christendom aanvoeren, dat niet de Christelijke godsdienst daarvan de schuld <hi rend="i">kan</hi> dragen, maar wel die zich hare belijders noemden. Welke onheilen deze ook door vervolgzucht, inquisitie-gruwelen, brandstapels en schavotten over de wereld gebragt hebben, nimmer kan zulks op rekening van Jezus Christus en zijn Evangelie gebragt worden, maar alleen op die zijner verbijsterde navolgers. Wij moeten hier het oog slaan op de beginselen: in het Heidendom moesten zij de gevolgen hebben, die ik opnoemde, in het Christendom zijn alle treurige uitwerkselen afwijkingen van het beginsel, dat er in ligt opgesloten. Het Evangelie is onschuldig aan het gestorte bloed; niet zóó de instellingen en wetten der ouden. En slaat gij het oog op de gezegende uitwerkselen, die door het Christendom in het algemeen zijn te weeg gebragt en nog steeds voortduren, dan kan het niet twijfelachtig zijn, aan wie de palm toekomt; niet twijfelachtig, dat door het Christendom het menschelijk geluk op de onwedersprekelijkste wijs is uitgebreid en vermeerderd geworden.’</p>
<p>‘Maar als we nu,’ hernam Rudolf, ‘ontelbare afwijkingen, zoo als gij ze noemt, van het christelijk beginsel bij individu's en soms onder geheele massa's van Christenen zien heerschen, volgt dan daar niet uit, dat aan het Christendom, hoe geloofd en geprezen, de magt ontbreekt, om het goede, dat het geacht wordt te kunnen uitwerken, werkelijk tot stand te brengen? Was het Christendom daartoe in staat, dan moest men immers dáár zulk kwaad niet opmerken, waar juist het Christendom aanwezig is, om het te weren?</p>
<p>‘Uwe tegenwerping schijnt geducht, en toch rust zij op eene grove dwaling. Gij verliest daarbij geheel uit het oog, dat het Christendom geene dwingende kracht uitoefent op zijne belijders. Was dat het geval, het was dan gedaan met 's menschen vrijen wil. Elke schrede door God gedaan, om het menschdom op een hooger zedelijk standpunt te brengen, stond in het naauwste verband
<pb n="157"/>
met de vrije medewerking van den mensch. Neem dit laatste weg, en gij hebt den mensch tot een bloot werktuig gemaakt, gij hebt hem van alle verantwoordelijkheid ontheven. Waar de verkeerde neigingen des menschen zich verheffen, daar wordt het helderschijnend christelijk beginsel door nevelen van zonde en verkeerdheid verduisterd. En waar vindt men ze niet, die de duisternis lief hebben en kiezen boven het licht? Doch aan hen zelven dan ook, niet aan het Christendom, zijn de noodlottige gevolgen te wijten, die deze keuze na zich sleept. Gij zelf hebt erkend, dat de koninklijke wet der liefde tot het goede in het Christendom behoort, maar als nu die wet onder de christelijke volken jammerlijk wordt geschonden door daden van geweld, oorlog en wreedheid, door inwendige verdeeldheden, afgunst en twisten, zult gij dit dan aan de magteloosheid dier wet, of niet veeleer aan de verkeerdheid van wie onder haar leven toeschrijven? Herinner u nogmaals de geschiedenis der oude wereld, en maak dan de slotsom op der zedelijke kracht, die het Christendom over het geheel op de christelijke volken heeft uitgeoefend. Wij willen Griekenland's en Italie's wijzen en zedemeesters op een hoog standpunt van kennis en geleerdheid plaatsen, maar dan vraag ik u, of die verlichte mannen der oudheid er iets misdadigs in vonden, als een man zijne onberispelijke vrouw uit grilligheid of eigenzinnigheid verstiet; als een vader zijn jeugdig kind of zijn volwassen zoon om het leven bragt; als een meester zijn slaaf om eene beuzeling liet pijnigen of ombrengen; als men ongelukkige schepsels zich liet oefenen in de vaardigheid om elkander te dooden, louter tot vermaak der aanschouwers; als een zegepralend vorst uit baatzucht of eerbejag geheele volken verdrukte en in slavernij bragt, en de krijgsgevangenen op het wreedst behandelde? En als we nu zien, dat door de aanneming van het Christendom al die gruwelen en wreedheden geweerd zijn, dan valt er wel niet aan te twijfelen, dat het Christendom daartoe de magt bezat. Merkwaardig is in dit opzigt een gezegde van den in zoovele opzigten beminnelijken wijsgeer Rousseau, dat mij daar juist te binnen schiet: ‘La philosophie ne peut faire aucun bien, que la religion ne le fasse encore mieux, et la religion
<pb n="158"/>
en fait beaucoup, que la philosophie ne sauroit faire.’ Doch nimmer heeft het Christendom zich uitgegeven, als of het als met een tooverslag de kwalen van het menschelijk hart zou kunnen doen ophouden, maar wel is het hooge doel van het Evangelie van Christus allerwege zigtbaar, om die kwalen in hare wortels aan te tasten, en in het hart des menschen goede gevoelens, zedelijke denkbeelden en eene innige overtuiging van het ware en goede in te prenten.’</p>
<p>De komst van den heer Sligman, die, in de buurt geweest zijnde, nog even een bezoek aan de familie kwam brengen, was oorzaak, dat het gesprek afgebroken en tot den volgenden avond uitgesteld werd.</p>
</div>
<div type="chapter">
<head rend="h3">Vijftiende hoofdstuk.<lb/>
Een strijd niet zonder voordeel gevoerd.</head>
<p>Op vriendelijk verzoek van dominé Torlet, die zich op den eersten pinksterdag te veel overspannen had, nam een der predikanten uit een naburig stadje, den volgenden dag, de dienst voor hem waar. Op eene allezins waardige wijze toonde deze christen leeraar aan, welk eene onschatbare gave de Verlosser aan de volken der aarde had aangeboden door hun het Christendom te schenken, dat in alle geestelijke behoeften van den mensch voorziet. De gehoorde leerrede gaf stof genoeg tot overdenking, en spoedig was zij in de familie Rijkhold het aanknoopingspunt, om het gesprek, den vorigen avond afgebroken, voort te zetten.</p>
<p>‘Van dien kant, Rudolf,’ zeî de heer Rijkhold, ‘hebben wij de hooge waarde van het Christendom nog niet beschouwd, ofschoon het wel het krachtigste bewijs is voor de inwendige voortreffelijkheid er van.’</p>
<pb n="159"/>
<p>‘Het is dùs voorzeker de meest aantrekkelijke zijde voor het gros der menschen, dat niet gewoon is na te denken en gaarne het gemakkelijkst de behoefte van verstand en hart voldaan ziet.’</p>
<p>‘Gij maakt me daar geen aardig compliment, ten zij gij door dat nadenken verstaat, dat de mensch door eigen nadenken, dat wil dan zeggen, zonder Christus, als Verlosser voor tijd en eeuwigheid in al zijne geestelijke behoeften voorzien kan. In dat geval zou ik mij verblijden tot het gros der menschen te behooren,’</p>
<p>‘Maar, vader, om elkander wel te verstaan, moeten wij goed onderscheiden; wat verstaat gij door die behoefte van verstand en hart?’</p>
<p>‘Geene andere, dan waar de predikant heden van sprak: als redelijk wezen heeft de mensch behoefte aan de kennis der waarheid, als zondaar aan de verzekering van Gods genade, als sterveling aan de zekerheid omtrent zijn toekomstig lot.’</p>
<p>‘Tot de eerste kunnen we geen beteren gids kiezen, dan onze rede. Gods liefde predikt ons de gansche schepping, en wat eens een wijze van de toekomst onthulde zou nog weinig toestemming vinden, als ons verstand in tegenspraak kwam met wat hij er ons van ontdekte.’</p>
<p>‘Gij maakt mij waarlijk bedroefd Rudolf,’ zeî mevrouw Rijkhold, ‘als ik u van Jezus, den Zoon van God, slechts hoor spreken als van een wijze der oudheid. Gelooft gij dan niet, dat het waarheid is, wat onze Verlosser eens aangaande zich zelven betuigde: <hi rend="i">Ik ben de weg, de waarheid en het leven; niemand komt tot den Vader, dan door Mij?</hi>’</p>
<p>‘Verontrust u niet te zeer, Lise,’ hernam Rijkhold; ‘onderzoek leidt tot de waarheid, die dan eerst welbevestigd kan heeten, als we van haar ten volle overtuigd zijn. Welaan, Rudolf, wij zullen eens in het strijdperk treden, terwijl ik voor uwe en mijne rust hoop, dat gij de overwinning niet zult behalen. De mensch heeft behoefte aan kennis der waarheid. Geen beteren gids kan hij daartoe kiezen, dan zijne rede, zegt gij; ik zeg daarentegen, zonder Christus, als leidsman, is die kennis onvolkomen, of geraakt zij op het dwaalspoor. Onvolkomen, als wij het zien bij de Israëlieten, die wel de waarheid,
<pb n="160"/>
maar niet de geheele waarheid kenden, aan dwaling onderworpen, gelijk wij het opmerken bij wie geene bijzondere goddelijke openbaring ontvingen of bezitten.’</p>
<p>‘In elke godsdienst, die eene zaak des harten is en in 's menschen binnenste zetelt,’ antwoordde Rudolf, ‘is, dunkt mij, waarheid. Hoe meer nu de rede ontwikkeld en geoefend is, hoe nader men aan haar komt. Was die rede in Christus krachtig ontwikkeld, zoodat Hij tot een meer gezuiverd Godsbegrip opklom en daar gewigtige waarheden uit afleidde, ik zie daar een bewijs in voor wat ik zeide.’</p>
<p>‘Maar de Heer Jezus,’ zeî mevrouw Rijkhold, ‘die als mensch op aarde leefde, was de Zoon van God en daarom moest wat Hij ons mededeelde goddelijke waarheid, goddelijke openbaring zijn.’</p>
<p>‘Maar, moeder, zoo maakt gij de kennis der waarheid dan geheel afhankelijk van het uitwendig gezag eens bijzonderen persoons, terwijl gij daarbij de heerlijkste gave aan den mensch geschonken uit het oog verliest. Of bezitten wij door de rede het vermogen niet, om God te kennen? Wie nu kan die rede begrenzen? Wie vooraf bepalen, wat zij niet zou kunnen bereiken? En is dat zoo, waarom zou zij dan niet tot eene zuivere kennis van het Opperwezen kunnen opklimmen?’</p>
<p>‘Gij schijnt inderdaad zeer verstandig te spreken, Rudolf,’ zeî Rijkhold, ‘als uwe stelling maar houdbaar was. Ik ga eens op uwe schreden terug. Was in Christus de rede zoo krachtig ontwikkeld, als gij zeidet, dan zult gij moeten toestemmen, dat Hij een eenig verschijnsel is in zijn tijd, de wijste der wijzen, die tot dien tijd was opgestaan, en nog meer, dat in Hem, bij uitzondering van alle wijzen en verstandigen, die op aarde geleefd hadden, die rede zoo onverzwakt en onbeneveld was, dat Hij tot eene kennis der waarheid opklom, die niet alleen overal waar zij vernomen wordt ingang, maar ook gereede toestemming vindt. Zij het nu ook, dat sommigen regt meenen te hebben uit zijne leer willekeurig aan te nemen, wat hun goeddunkt, reeds dit bewijst, dat dezulken, willens of onwillens, op gezag aannemen, tenzij ze vermetel genoeg waren, om wat zij als waarheid in de leer van Christus erkennen, als eigen gevonden waarheid te beschouwen.’</p>
<pb n="161"/>
<p>‘Men zou dit ook anders verklaren kunnen en zeggen: die leeringen zijn waar, omdat ze met onze rede in volmaakte overeenstemming zijn.’</p>
<p>‘Met <hi rend="i">onze</hi> rede, meent gij; maar, vergeet dan niet, dat onze rede door onze christelijke opvoeding eene christelijke is.’</p>
<p>‘Zou zij daarom haar karakter van algemeenheid verliezen, en niet in het afgetrokkene op zich zelve kunnen beschouwd worden?’</p>
<p>‘En de gevolgtrekking, die gij daaruit maakt, zou dan moeten zijn: de mensch kan uit zich zelv' tot die waarheden opklimmen, die ik erken, dat ons door Christus zuiver en volmaakt zijn voorgesteld. Maar dan gaat gij van de veronderstelling uit, dat 's menschen rede onbeperkt en volkomen is. Bewijs mij dat, en ik zal u mijne toestemming niet weigeren. Doch wat leert ons de geschiedenis? Dat die rede vóór de verschijning van Christus onmagtig was, om tot die heilige waarheden, die Hij verkondigde, op te klimmen. De grootste vernuften der oudheid stuitten op de vraag: wat is waarheid? Op onzekerheid volgde inwendige tweespalt en men nam, met uitzondering van enkelen, die steeds naar waarheid bleven zoeken, de toevlugt òf tot Stoïcijnsche onverschilligheid, òf Epicuristische ligtzinnigheid. Geen geweldigen tegenstand had de door Christus verkondigde waarheid moeten ondervinden, als hare ontdekking slechts het natuurlijk gevolg was van zulk nadenken, als aan ieder eigen is. Ik spreek niet van den tegenstand eener verzinnelijkte menigte, maar van dien der wijzen van dien tijd, die in haar eene vijandige aanranding zagen van hunne godsdienst. Maar daarenboven, Rudolf, zou uwe veronderstelling doorgaan, dan moesten immers <hi rend="i">alle</hi> menschen, zonder onderscheid, door hunne rede alleen tot de kennis der waarheid zijn gekomen, en nog altijd tot eene zelfstandige overtuiging daarvan geraken.’</p>
<p>‘Maar het is ook onbetwistbaar, dat men veel waars en goeds bij sommige uitstekende wijzen aantreft, die wij evenzeer als verkondigers der waarheid kunnen volgen.’</p>
<p>‘Dat kunt gij niet, als ge consequent wilt blijven; want dan begint gij u op gezag te beroepen, met ter
<pb n="162"/>
zijde stelling van de vrije werking der zuivere rede.’</p>
<p>‘Maar de natuur dan, wijst zij ons het spoor niet, om tot de kennis te brengen?’</p>
<p>‘Die vraag had ik verwacht, Rudolf, en nu zijn wij de oplossing van het vraagstuk naderbij gekomen. De natuur - wijst dat spoor ongetwijfeld aan. Hare kennis zou genoegzaam geweest zijn om tot de waarheid op te leiden, als de menschelijke rede zuiver en onverzwakt gebleven ware. Maar hoe verklaart gij het nu, dat zoovele volken het spoor, dat zij ons aanwijst, bijster zijn geworden en tot het schromelijkst bijgeloof en de treurigste afgoderij zijn vervallen?’</p>
<p>‘Uit gebrek aan beschaving.‘</p>
<p>‘Maar dan moesten de beschaafde natiën het naast aan de waarheid zijn gekomen, terwijl de geschiedenis leert, dat tijden, waarin de verstands-ontwikkeling eene aanmerkelijke hoogte bereikt had, veelal tijden van driest ongeloof en buitensporig bijgeloof zijn geweest. Wij behoeven niet te vragen, wat er geworden is van de stelsels dier oude wijsgeeren, die, verstoken van eene gezonde en stellige leer, om het geluk der menschheid te verzekeren, uitgingen van de vraag: wat is het hoogste goed? Slaan wij slechts het oog op het naburig Frankrijk, toen de godsdienst der rede er ten troon werd verheven. Gij kent de vreeselijke gevolgen, die het ongeloof dáár, met den schoonklinkenden naam van wijsbegeerte opgetooid, heeft te weeg gebragt. Maar wij zien er tevens, welk eene behoefte men had, om, te midden der onzinnige vergoding, zich door een aanschouwelijk beeld van eigene uitvinding aan de opgeworpen denkbeelden vast te klemmen. Neen, Rudolf, niet de rede, zoo als zij ons door de ondervinding blijkt werkelijk te zijn, kan de plaats vervangen van den gids, dien ik mij op den weg der waarheid kies. Met Socrates, Plato ven andere wijzen der oudheid behoeven wij niet eene goddelijke openbaring te wenschen, om tot zekerheid te komen. Door Christus zijn wij niet alleen in het bezit der waarheid, maar in Hem is de waarheid. En zie daar een reden te meer, waarom we aan zijn gezag ons onderwerpen, aan zijn geleide ons overgeven kunnen. Waar is de wijze en goede, wiens geheele persoonlijkheid zulk een' totaal indruk maakt als de zijne. Hij is niet
<pb n="163"/>
slechts aanwijzer, maar voorganger op den weg der waarheid. Geheel zijn leven is in de grootste overeenstemming met den wil van God. In Hem zien we eene gemoedsrigting? die onafgebroken aan God is toegewijd, en een leven voor de menschheid, waar zijne Godewaardige leer, om den medemensch, als zich zelven te beminnen, als in een helderen spiegel zich weerkaatste. En als we op dat verheven voorbeeld staren, wie zal het dan betwisten, dat Hij te regt zich noemen kon: de weg, de waarheid en het leven.’</p>
<p>‘Ik ontken niet, dat het beeld van den Christus, zoo als het voor ons ontworpen is, hoogverheven is, maar gij zult toch moeten toestemmen, dat zijne leer, of met andere woorden, het Christendom, tot een dier godsdienstvormen behoort, die waarheid en dwaling bevatten en van hunne mystificaties bij toenemende verstands-ontwikkeling moeten ontdaan worden. Tot vroegere tijden mogt het behooren, langs omwegen en zinnelijke voorstellingen tot de overtuiging van Gods liefde te komen, welk verstandig en verlicht mensch twijfelt daar thans nog aan?’</p>
<p>‘Maar welke is uwe voorstelling van de behoefte, die de mensch heeft aan overtuiging van Gods liefde?’</p>
<p>‘Alleen die overtuiging is hem de krachtige drijfveer tot wederliefde.’</p>
<p>‘Maar als nu die overtuiging gepaard gaat met het besef van zoo veel miskenning dier liefde, zoo veel te kortkoming in de beantwoording daaraan; als het zelfzuchtig beginsel der zonde zich daar tegenover stelt?’</p>
<p>‘Dan vind ik in die overtuiging den waarborg, dat op ernstige verbetering, God een vader is, die mij uit Zijne liefde niet zal uitsluiten.’</p>
<p>‘Maar als Gods heilige oppermagt zich nu tevens aan ons oog vertoont, als wij ons het hoogste Wezen ook als den volmaakt Heilige moeten voorstellen, is dit ons geen waarborg tevens, dat Hij de zonde haten, den zondaar straffen moet? Waarin vindt gij nu het overwigt van Gods liefde? Want, ofschoon Gods heiligheid met zijne liefde onafscheidelijk vereenigd is, zijne liefde kan geene andere dan een heilige liefde zijn.’</p>
<p>‘Ik kan mij God niet anders voorstellen, dan als va-<pb n="164"/>der, die het tot Hem terugkeerend kind niet zal afwijzen.’</p>
<p>‘En waar hebt gij die voorstelling anders aan te danken, dan aan het Christendom, dat bij velen, die de goddelijke waardij van het Evangelie miskennen, onbewust leeft in hunne denkbeelden en zedelijke grondstellingen?’</p>
<p>‘Als een aardsch vader dus handelt, zal dan de hemelsche Vader anders met ons handelen.’</p>
<p>‘Gij vergeet, dat een aardsch vader een zondaar is, die zelf vergeving behoeft. Gij vergeet, dat wij tegenover den alleen Heilige staan. Zoodra wij tot duidelijke bewustheid komen van onze afwijkingen van Gods wet, van onze overtredingen zijner geboden, van ons verzetten tegen zijn wil, - in één woord tot bewustheid van onze zonde, ontdekken we, dat er door haar eene breede klove bestaat tusschen Hem, die te rein is van oogen, om het kwade te aanschouwen, en ons onheiligen als wij zijn. En als we bedenken, dat door de zonde de gemeenschap met God, die met het kwade geen gemeenschap hebben kan, verbroken is, met welk regt zouden we ons dan den naam van Gods kinderen kunnen toeëigenen?’</p>
<p>‘Alleen dan, als we ons verbeteren, en dus de verbroken gemeenschap herstellen.’</p>
<p>‘Maar van waar ontleent gij de kracht tot die verbetering?’</p>
<p>‘Aan de mogelijkheid die bij den mensch, met een onmiskenbaren goddelijken aanleg bedeeld, daartoe bestaat. Hij kan toch zijne verkeerdheden inzien, zijn schuld gevoelen, zijn wil tot beterschap neigen.’</p>
<p>‘Maar als het zedelijk bewustzijn, in al zijne kracht ontwakende en de menigvuldigheid onzer zonden en afwijkingen ons voor oogen houdende, daar tusschen treedt met dat woord van ontzettende waarheid: gij hebt Gods liefde verbeurd, is het dan genoeg tot ons zelven te zeggen: welnu, wordt beter; kies slechts het goede en gij zult goed zijn?’</p>
<p>‘Wij kunnen toch niet aannemen, dat de mensch door de zonde uit Gods liefde zal zijn uitgesloten, de mensch naar zijn beeld geschapen en van zijn geslachte.’</p>
<pb n="165"/>
<p>‘Dat behoeven wij als chriftenen door het licht des Evangelies bestraald voorzeker niet. Maar zie daar juist de groote en gewigtige zaak, aan wier verzekering de mensch te allen tijde behoefte gehad heeft en nog heeft, en waarin de kracht tot verbetering voor hem is gelegen. En hoe komen wij aan die verzekering? Door eigen nadenken? De heidensche wereld en wel haar beschaafdste gedeelte leert ons, dat de Goden van eigen uitvinding weekhartige wezens waren, die het zoo naauw met het kwaad niet namen, omdat zij zelven niet boven alle berisping verheven waren. Jean Paul drukt de vergelijking der nieuwe en oude wereld zeer treffend dus uit: “Wij plaatsen het zinnelijk geluk op de aarde, en het zedelijk ideaal in de Godheid. De Grieken geven den Goden het geluk, den menschen de deugd.” Eigen nadenken wekt wel te allen tijde het verlangen naar verlossing en verzoening op, maar haar zelve kon het niet te weeg brengen. Dat kon alleen Hij, die ons eerst heeft liefgehad, de verbroken gemeenschap met Hem herstellen wilde en voor vrees, vertrouwen en liefde in onze harten plantte. Hij verzoende de wereld met zich zelven; Hij verzekerde den zondaar van de vergeving zijner zonden en nam hem op in de gemeenschap zijner liefde. Op geene andere wijze kon het menschdom verlost worden, dan dat het drukkend gevoel van schuld weggenomen en de mensch verzekerd werd van de niet toerekening van de gevolgen. Maar dat heil moest zich aan een feit vastknoopen, opdat de mensch een vaster grond zou hebben voor zijne geruststelling en zijn vertrouwen....’</p>
<p>‘Zoo heeft dan de christen dezelfde behoefte als de dwalende heiden, die tot allerlei verzoeningsmiddelen de toevlugt neemt!’</p>
<p>‘Met dat onderscheid, dat de christen niet slechts eene uitwendige verlossing zoekt, maar eene inwendige genezing verlangt. En hoe verkrijgt hij die? Eensdeels door het leeren inzien van het verschrikkelijke der zonde en anderdeels door de verschijning van het volmaakt goede en reine in de wereld, het aanschouwelijk gemaakte ideaal van heiligheid. Beiden deed God door Christus. Of wie kan op Golgotha staren zonder de zonde in al hare verschrikking dáár voorgesteld, Gods heilige liefde aan ons
<pb n="166"/>
geopenbaard te zien en de begeerte in ons opgewekt te gevoelen, om de hatelijke zonde, die hare moorddadige handen naar den alleen Heilige, in liefdebetoon eenige durfde uit te strekken, in zich te dooden? Wie kan op dien eenigen reine onder de onreinen, den onzondigen Jezus, den geliefden Zoon des Vaders het oog vestigen zonder te trachten aan zijn beeld, zoo veel en zoo nabij mogelijk, te gelijken?’</p>
<p>‘Maar, vader, als nu de mensch, volgens uw gevoelen niet tot zich zelven kan zeggen: bepaal uw wil slechts tot het goede, word door de vermogens, die God u geschonken heeft, wijzer en beter, hoe zal hij aan het ideaal der volmaaktheid dan immer kunnen gelijken? Hoogstens zou het verlangen daartoe bij hem kunnen worden opgewekt, maar door het ontwaakt zedelijk bewustzijn, waar gij van spraakt, ontstaat er zulk een afstand tusschen het reine en het onreine, dat niet alleen het vermogen, maar ook de lust en moed ontbreekt, om het volmaakte te naderen.’</p>
<p>‘Uw vraag voert mij terug naar het punt, waar we van uitgingen, Rudolf: de mensch heeft behoefte aan de verzekering en vergewissing van Gods genade, om een heiliger zin in zich aan te kweeken en den geest over het vleesch en de wereld te laten zegepralen. Zonder die vergewissing zou het goddelijk leven in Christus voor ons te vergeefs in de zigtbare wereld zijn verschenen, te vergeefs ter navolging zijn voorgesteld. Eerst dan als de verbroken gemeenschap met God bij den zondaar hersteld, het gevoel van kindschap bij hem even blijmoedig als zeker opgewekt is, kan hij er naar streven, om aan het beeld der volmaaktheid te gelijken en de deugd te beoefenen. In de verzekering van zondenvergeving en verzoening, hem door God in Christus alleen onomstootelijk gegeven, ligt de kracht tot verbetering. Die openbaring van Gods liefde in Christus ons geschonken, is de krachtigste drijfveer tot wederliefde. Die vergewissing van de vergeving der zonde in en door Christus bevat in zich de eenige kracht tot dooding der zonde. Die herstelling van de gemeenschap met God door de tusschenkomst van Christus neemt alleen het gevoel van angst en vrees weg en verandert het in liefde en vertrouwen, de bron van heiliging van hart en
<pb n="167"/>
leven. 't Was de overtuiging daarvan, waardoor de groote apostel der heidenen gedrongen werd, om te belijden: ‘<hi rend="i">door de genade Gods ben ik, wat ik ben</hi>.’</p>
<p>‘Met dat al vind ik in die christelijke verlossingsleer zoo veel dat mysterieus, onbegrijpelijk en met het gezonde Godsbegrip in strijd is, waardoor het voor den denkenden mensch moeijelijk valt haar aan te nemen.’</p>
<p>‘De leer der verlossing des menschdoms door Christus behoort voorzeker, om in al haren omvang begrepen te worden, tot de diepzinnigste waarheden van onze christelijke belijdenis. En geen wonder, want wie is in staat de liefde van God te peilen, die daar in doorstraalt? Wat gij er strijdigs in meent te vinden met het gezonde Godsbegrip, ligt niet in die leer, maar ongetwijfeld in de verkeerde opvatting er van. Mijne, als ik vertrouw, evangelische begrippen daaromtrent, die ik echter wel wenschte dat een kundig predikant u wat duidelijker uiteenzette, hebt gij reeds eenigzins kunnen leeren kennen. Ik zie daar niets strijdigs in met ons verstand, maar wel wat boven ons verstand gaat. Zoo lang wij dit kleed der sterfelijkheid dragen, zullen wij het heerlijk Godsplan ter verlossing der menschheid niet geheel kunnen doorzien, maar strijdig met een zuiver Godsbegrip kan het nimmer zijn, dat God zich openbaarde in al den rijkdom zijner liefde, door Hem over de wereld uitgestort, op eene wijze, die ons begrip te boven gaaf. Doch wat we hier slechts bewonderen en aanbidden kunnen, zullen we hiernamaals inzien en aanschouwen, als wij in eene hoogere wereld eens de voleinding van het werk der verlossing verheerlijken zullen.’</p>
<p>‘Op die wijze wordt voorzeker aan menig moeijelijk geschilpunt een einde gemaakt. Maar al wat die toekomst betreft is zóó donker, dat het voor onze rust, geloof ik, 't best is, daar niet te diep in te dringen.’</p>
<p>‘Dat geloof ik met u, Rudolf, en dat is te meer noodzakelijk, omdat wij hier het aanschouwelijke verlaten en het zintuig missen, om in de toekomst een helderen blik te slaan. Intusschen geene begeerte in den mensch werkt sterker dan van zijne toekomst iets te weten. Dat bewijst, dunkt mij, de behoefte die de mensch niet alleen daaraan heeft, maar ook en vooral aan de zekerheid
<pb n="168"/>
omtrent zijn toekomstig lot. Hoe men steeds aan die behoefte heeft trachten te voldoen, bewijzen de redeneringen en voorstellingen der wijsgeeren van vroegeren en lateren tijd. Waar echter het evangelisch licht ontbrak, daar stond men, óf als voor een' dikken nevel, waar het oog te vergeefs trachtte door te dringen, óf zonder hoop vóór eene toekomst, die men niet wist, of men wenschen, of geheel uitwisschen zou.’</p>
<p>‘Maar als het Evangelie zulk een helder licht verspreidt over de toekomst, dan moest het, dunkt mij, eerst bewijzen, dat er een toekomend leven was en vervolgens eene meer juiste beschrijving geven van het lot in die toekomst te wachten; want wat we van een algemeen wereldgerigt, of liever van een menschehjken geregtsdag lezen is te ongerijmd om het aan te nemen.’</p>
<p>‘Mij dunkt, Rudolf,’ sprak mevrouw Rijkhold, ‘duidelijker bewijs voor een toekomstig leven kon onze Heer Jezus niet geven, dan toen Hij sprak, en door Zijne opstanding uit den dood de waarheid dier uitspraak bezegelde: ‘<hi rend="i">ik ben de opstanding en het leven; die in mij gelooft zal leven</hi>.’ Duidelijker kunnen wij er niet van verzekerd worden, dan het door Paulus gedaan wordt, als hij zegt, dat Jezus <hi rend="i">den dood heeft te niet gedaan en het leven en de onverder felijkheid aan het licht gebragt</hi>. Juister beschrijving verlang ik niet omtrent ons toekomstig lot, dan die ons dezelfde apostel geeft, toen hij schreef, dat ‘<hi rend="i">een iegelijk zal wegdragen naar hetgeen hij gedaan heeft, hetzij goed, heizij kwaad</hi>.’</p>
<p>‘Ja, mama, maar dat alles is nog geen op verstandelijk overtuigende gronden rustend bewijs.’</p>
<p>‘In zoover hebt gij gelijk, Eudolf,’ hernam de heer Rijkhold, ‘dat het Evangelie die waarheid niet bewijst, maar de geheele goddelijke openbaring, inzonderheid zoo als zij ons in het Christendom is gegeven, rust op het begrip eener hoogere wereld, waartoe, gelijk zij veronderstelt, de mensch behoort. Neem dat begrip er uit weg en gij hebt de fondamenten van het gebouw des Christendoms weggenomen, waardoor het noodzakelijk moet instorten. Intusschen herinner ik mij eene uitspraak van onzen Heer, die althans eenigzins aan wat gij verlangt voldoet. ‘<hi rend="i">God</hi>,’ zeide Hij, sprekende van de opstanding der dooden tot
<pb n="169"/>
ongeloovige Sadduceën, ‘<hi rend="i">God is niet een God der dooden, maar der levenden</hi>.’ Hier leidt Hij dus de eeuwige voort during uit het wezen van God zelven en uit het bewustzijn in den mensch van het bestaan des Oneindigen af. Naarmate nu de gemeenschap van den mensch met God, zoo als hij door Christus hersteld is, naauwer wordt, naar die mate wordt de hope des eeuwigen levens in den mensch meer bevestigd. En als Hij bij eene andere gelegenheid zegt, dat men niet behoeft te vreezen voor wie <hi rend="i">de ziel niet kunnen dooden</hi>, dan blijkt daaruit, dat Hij aan de ziel onsterfelijkheid toeschrijft. Doch zoo als uwe moeder reeds aanmerkte, door Zijn opstanding uit den dood heeft Jezus voor den christen het pleit beslist. Was Hij mensch als wij, aan den dood onderworpen, in zijne herleving heeft Hij ons als in een spiegel voorgehouden, wat ons te wachten staat.’</p>
<p>‘Ik wensch aan eene persoonlijke onsterfelijkheid te blijven gelooven, maar dat neemt mijn bezwaar niet weg, dat het Christendom mij weinig licht geeft omtrent mijn toekomstig lot. Er is zóó veel beeldspraak in het Evangelie, dat men eigenlijk niet kan onderscheiden, wat figuurlijke voorstelling, wat wezen der zaak is.’</p>
<p>‘Maar Rudolf, elke andere taal, die het eigenlijk wezen der toekomstige lotsbeschikking uitdrukte, zou immers voor ons onverstaanbaar zijn. Doch uit de beeldspraak, die de heilige Schrift bezigt, kunnen wij genoegzaam opmaken, dat het leven des geestes na den dood onderscheiden zal zijn in een zaligen of onzaligen toestand, naarmate de mensch zich hier belooning of straf waardig heeft gemaakt. De toekomstige zaligheid wordt ons echter niet beschreven als een hemel vol zinnelijk genot, of als een toestand alleen begeerlijk, omdat men als dan bevrijd is van aardsche rampen en smarten, omdat die toestand een rusten van den arbeid wordt genoemd, neen, wij kunnen uit het Evangelie wel dégelijk opmaken, dat er eene verhoogde levens-werkzaamheid hier namaals zal plaats hebben, waarvan toeneming in volmaakter kennis en heiligheid, in gemeenschap met Christus en met gezaligden onderling, het heerlijk gevolg zal zijn. Mij dunkt, Rudolf, als we daar nog bijvoegen, dat het Evangelie ons verzekert, dat die zalige of onzalige toestanden onmiddel-<pb n="170"/>lijk na den dood aanvangen, en dat de geest vereenigd zal worden met een ligchaam, dan geschikt zal zijn voor eene hoogere orde der dingen, dan valt er wel niet aan te twijfelen, of het Christendom verspreidt over het toekomstig lot van den mensch zooveel licht, als onze oogen verdragen kunnen.’</p>
<p>‘Ik zou dit gereeder kunnen toestemmen, als ik in de voorstelling van het toekomend leven niet zooveel verwarring en ongerijmdheid vond. Wat kunnen we toch aannemen, als er eerst van eene onmiddelijke toewijzing van belooning of straf gesproken is, van een algemeen wereldgerigt, dat vrij menschelijk wordt voorgesteld en voorafgegaan wordt door de opstanding der dooden?’</p>
<p>‘Ik moet bekennen, Rudolf, dat dit een paar moeijelijke vraagstukken zijn. Zooveel is zeker, dat het laatste met het eerste in naauw verband wordt gebragt. Of die opstanding der dooden bestaan zal in eene hoogere ontwikkeling van het leven des geestes, weet ik niet, maar in dat algemeene wereldgerigt kan ik zulk eene ongerijmdheid niet zien. 't Is waar, de voorstelling er van is menschelijk, maar zou zij ons op eene andere wijze kunnen zijn gegeven? Maar wat de zaak betreft, er is niets ongerijmds is, dat het gansene ontwikkelings-plan der Godheid, op eene luisterrijke wijze, door zulk een wereldgerigt besloten wordt, waardoor Gods heiligheid en liefde algemeen geopenbaard, deugd en ondeugd in het licht gesteld en alle raadselen, die de wereldgeschiedenis eenmaal opleverde, onthuld en verklaard zullen worden.’</p>
<p>‘Zoo erkent gij dan hiermede toch, vader, dat het Christendom, voor eene meer redelijke opvatting vatbaar is, waardoor, naar mijn inzigt, de weg gebaand wordt, om het door iets anders en hoogers, meer met onze rede overeenkomstig, te laten vervangen.‘</p>
<p>‘Een vreemd besluit, Rudolf, dat gij uit onze redewisseling opmaakt. Misschien wel hebt gij u laten medeslepen door die sterke geesten in naburige landen, die, om de armzalige overblijfsels eener zoogenaamde wijsbegeerte te redden, ons trachtten wijs te maken, dat het Christendom slechts een der trappen was, waar langs men hooger moest stijgen, maar dat het nu zijne plaats moet ruimen voor eene meer zelfstandige wijsbegeerte. Misschien
<pb n="171"/>
hebt gij u laten verleiden door wie in onze dagen de sierlijk uitgedrukte voorspelling gedaan hebben, dat de bijl reeds aan den wortel des prachtigen ceders gelegd is, en dat na achttien eeuwen levens, nu weldra de uitvaart des Christendoms zal worden gevierd. Wees op uwe hoede, Rudolf, dat gij Hem niet in het aangezigt weêrstaat, die het hoogste heil ons door zijne openbaring in Christus wilde schenken. Neen, het Christendom heeft zijne krachten nog niet uitgeput; er moet integendeel nog zooveel tot stand komen, wat in zijne heerlijke bestemming ligt opgesloten. Kunt gij één bestanddeel van het Christendom opnoemen, dat zijn werkkring beschreven heeft, en voortaan niet meer in staat is, om in de behoeften van volken en bijzondere personen te voorzien, niet meer in staat, om heerschende gebreken te bestrijden en uit te roeijen? Beproef het niet, een der wortels los te maken van den boom, die sedert achttien eeuwen alle stormen heeft getrotseerd, en trots eiken aanval, dien hij van onderscheidene kanten en met verschillende wapens had te weêrstaan, zijn breeden kruin voor het oog van millioenen blijft verheffen, - beproef het niet, als gij niet wilt, dat uw eigen wapen u tegen het hoofd springt, uw verbijstert of doodelijk kwetst! Vraag het aan zoovelen, vraag het aan uw eigen hart, waardoor gij u bij uwe handelingen laat besturen, waar gij u door laat bemoedigen en vertroosten? - en ik ben verzekerd, dat gij geene andere bron zult kunnen opsporen, dan het Evangelie van Christus. Er is geene godsdienstige behoefte, die niet bevredigd wordt door het Christendom, in zijne reinheid en zuiverheid opgevat. Maar wat ons verlichten, heiligen, vertroosten kan, moet er in gezocht worden. Velen stuiten op de vormen, die in het Christendom ontstaan zijn, en hebben zij geen moed, om door die vormen heen de waarheid te zoeken, dan heet het: het Christendom heeft zijn tijd gehad, het moet door iets anders vervangen worden. Gij niet alzoo, Rudolf, ga niet voort met den geest des tijds te miskennen, door in die bewering te deelen. Sla uw oog slechts aandachtig rondom u, en gij zult het ontdekken, dat het Christendom leeft in al zijne kracht, dat het meer en meer ontdaan wordt van het stof, waar vroegere eeuwen het mede bedekten, en losgemaakt wordt van die knellende
<pb n="172"/>
banden, waar menschen het mede hebben willen inklemmen. De christelijke wijsbegeerte laat haren invloed meer en meer gelden, en, terwijl hier het materialismus zijn verderfelijken invloed tracht uit te oefenen, daar het pantheïsmus tot ongeloof en twijfel verlokt, herstelt de christelijke wijsbegeerte het rijk der waarheid op de puinhoopen der dwaling en des twijfels. En als ik eene voorspelling zou doen, zij zou deze zijn: het Christendom heft zijn banier steeds hooger en hooger op. Onder die banier zal het zijne zegepralen meer en meer voortzetten onder de volken der aarde tot dat de volheid der Heidenen zal ingaan en gansch Isrrël zalig worden.’</p>
<p>Terwijl Rudolf met een bewogen gemoed zijn vader had aangehoord, zeicle hij: ‘vader, ik dank u, ik heb dezen avond veel geleerd, en gaarne zal ik over het gesprokene ernstig nadenken.’</p>
</div>
<div type="chapter">
<head rend="h3">Zestiende hoofdstuk.<lb/>
Een nacht in de pastorij.</head>
<p>Spoedig bleek het, dat de geheime bekommering van mevrouw Torlet, die zich onder de laatst gehouden preek van haren man op haar gelaat vertoond had, niet zonder grond was geweest. De doctor had ook al aanstonds van de buitengewone opgewondenheid, waarmede Torlet gepredikt had, het ergste gevreesd. Van dag tot dag openbaarden zich meer de sporen eener nabij zijnde volslagen uitputting van krachten, die te duidelijk waren om niet door allen, die den waardigen predikant omgaven en bezochten, te worden opgemerkt.</p>
<p>Mevrouw Torlet behoefde naauwelijks aan den doctor te vragen, wat hij van den toestand des patients dacht,
<pb n="173"/>
en toch verzamelde zij al haren moed om de bevestiging van hare gegronde vrees uit zijn mond te hooren. Kalmer dan de doctor verwacht had, hoorde zij zijn gevoelen omtrent den hopeloozen toestand van haren dierbaren echtvriend aan. Zij zeide, dat zij sinds lang voorbereid was op den dieptreffenden slag, die haar wachtte. En hoe diep zij het ook gevoelde, wat zij in haar innig geliefden man, hare kinderen in den trouwhartigsten vader zouden verliezen, zij vertrouwde, dat haar vurig gebed, om kracht en ondersteuning onder het terneêr drukkend leed, dat haar en de haren verbeidde, niet onverhoord zou blijven, gelijk zij, onder een vloed van tranen betuigde, daar aanvankelijk reeds de troostvolle ondervinding van te hebben. Doctor Sligman, diep bewogen door de smartelijke zekerheid van het nabijzijnd levenseinde zijns vriends zoowel, als door de bedaarde smart en het geloovig vertrouwen van mevrouw Torlet, verliet haar met een deelnemend hart en sprakelooze aandoening.</p>
<p>Men kon de belangstelling in den zoo spoedig veranderden toestand van clen predikant wel algemeen noemen in de gemeente. Want waren er ook, wien hij het te voren nimmer naar den zin kon maken, wien hij te slap of te gestreng, te onregtzinnig of een te ernstige zedeprediker was, nu men vernam, dat er geen hoop meer bestond op het behoud van zijn leven, waren er onder hen, die zijn persoon en zijne werkzaamheid in de gemeente uit een ander oogpunt begonnen te beschouwen; anderen bij wien de zelf beschuldiging oprees, dat zij ten zijnen aanzien niet wel gehandeld hadden, nog anderen die eenigzins verontrust werden door de vrees, dat zij hem verkeerd beoordeeld of te veel aan het ongunstig oordeel van anderen over hem het oor hadden geleend.</p>
<p>Onder de deelnemendste vrienden van den doodskranken leeraar behoorden Rijkhold en de zijnen, die hulp verleenden zooveel zij konden. Maria Zeeltink begaf zich elken dag naar de pastorij, om in persoon berigten in te winnen omtrent den patiënt en hare liefdediensten aan te bieden. Mevrouw Zeeltink bleef niet achter met de toezending van alles wat den kranke zou kunnen verfrisschen en verkwikken, terwijl jufvrouw van der Starre hare deelneming in het lot van den predikant op hare wijze te kennen gaf door te be-<pb n="174"/>tuigen, dat zij diep medelijden had met den man die het nu wel ondervinden zou, dat hij te veel op zwakke rietstaven gesteund had, die aan den rand van het graf van zelf moesten bezwijken. Terwijl zij Maria, die hem toch dagelijks bezocht waarschuwde, om zich door geen schijn te laten verblinden, spoorde zij haar tevens aan, om hem, zoo mogelijk nog tot andere gedachten te brengen en hem te bewegen, om zich als een verlorene in de hand des Heeren over te geven. Maria bedankte haar vo? haren raad, maar verzekerde haar tevens, dat zij als leermeesteres niet kon optreden, waar zij als leerlinge aan de voeten van zulk een geloovig stervende zat, waarop jufvrouw van der Starre met al den schrik der ontzetting haar sprakeloos en zuchtende verliet.</p>
<p>Rudolf, zijn terugkeer naar de akadcmie vertraagd hebbende, bood zijne dienst aan, om bij den zieke te waken, welk aanbod door Torlet volgaarne werd aangenomen.</p>
<p>Het was voor Rudolf een vreemd gevoel, toen hij zich des avonds naar de pastorij begaf, om daar voor de eerste keer zijns levens bij een zieke, die in zulk een gevaarlijken toestand verkeerde, te waken. De verrukkelijk schoone meidag werd door een niet minder heerlijken avondstond opgevolgd. Aan den helderen hemel blonken millioenen sterren, wier schitterende pracht den aandachtigen beschouwer met verhevene gedachten vervult. Rudolf was door dien aanblik in diep gepeins verzonken geraakt. In de nabijheid van de pastorij gekomen, stond hij eene wijle stil. De gansche natuur was in rust, die alleen gestoord werd door den helderen slag en de smeltende toonen der nachtegalen, die in het elzenbdschje aan het einde van den tuin zich bij voorkeur ophielden. Door den sterrenhemel boven zich in eene kalme, door liet opwekkend gezang der vogels in eene blijmoedige stemming gebragt, rigtte hij onwillekeurig het oog op het flaauwe licht, dat door de gordijn van een bovenkamer der pastorij schemerde. In de gedaante, die zich op dit oogenblik aan het raam vertoonde, meende hij de gestalte van mevrouw Torlet te herkennen, die het oog naar buiten sloeg, als zocht zij daar verademing voor het beknelde hart en verruiming voor de geprangde borst. Een wee-<pb n="175"/>moedig gevoel overviel hem, terwijl hij er een weinig tegen begon op te zien, om de woning der smart in te treden. Had hij zijn woord niet gegeven, hij zou misschien teruggekeerd zijn, om den onaangenamen indruk te ontwijken, dien hij veronderstelde, dat aan het ziek- of sterfbed niet was te ontgaan. ‘Welk een contrast,’ dacht bij zich zelven, ‘ongestoorde rust daarboven aan het fonkelend stargewelf, vrolijke toonen van het liefelijkst gezang hier beneden, en dáár in die flaauw verlichte woning misschien het gesteen eens droeven lijders, zeker hartverscheurende droefheid en de toonen der diepste smart! Kon ik dat lijden verzachten, die droefheid smoren!’</p>
<p>'t Was of die wensch, waar zijn hart zoo volkomen in deelde, hem meerder kalmte en moed gaf, om den tempel der blijde natuur te verlaten en den drempel der smart te betreden.</p>
<p>Met een vriendelijken avondgroet werd hij ontvangen door mevrouw Torlet, op wier gelaat hij eene weemoedige kalmte bespeurde, die hem verrastte en in wier toon hij eene gelatenheid opmerkte, die hij bewonderde, waardoor hij terstond in eene andere stemming gebragt werd, dan waarin hij gevreesd had, te zullen verkeeren. ‘Ik geloof, mijnheer Rijkhold,’ zeicle zij, ‘dat we een rustigen nacht zullen hebben met onzen patiënt. De koorts heeft hem vroeger dan gewoonlijk verlaten. Op dit oogenblik sluimert hij een weinig. Mogt die rust hem nog wat verkwikken!’</p>
<p>‘En hoop geven!’</p>
<p>‘Daar mag ik mij niet meer mede vleijen; zij bestaat niet meer! Maar o, ik ben zoo dankbaar, als hij slechts eenige rust geniet. Ik ben, dank zij Gods goedheid, op alles voorbereid. De harde slag kan mij niet meer onverwacht treffen; ik bid slechts, dat ik zal mogen blijven zeggen: wat God doet is welgedaan, de wil des Heeren geschiede!’</p>
<p>Mevrouw Torlet had deze woorden met een diep bewogen gemoed gesproken en menigen traan onder het spreken afgewischt. Thans van toon veranderende, sprak zij met opgetogenheid van zijn geduld, zijn geloof en vertrouwen. ‘Och,’ zeide zij, ‘ik wenschte, dat allen, die
<pb n="176"/>
hem menigmalen over des christens gedrag onder het lijden hebben hooren preken, hem zelven nu konden gadeslaan, om te kunnen aanschouwen, hoe het uit zijn hart gesproken was, wat hij gewoon was anderen voor te houden. Voor mij is het een waar zielsgenot aan zijn ziekbed te zitten. Hij houdt niet op mij te troosten, en telkens als ik hem verlaat, voel ik mij meer gesterkt. O, gij weet het niet, mijnheer, hoe hij mij ondersteunt, mijn moed schraagt, mijn vertrouwen bevestigt. Hij ver blijdde er zich over, dat gij dezen nacht bij hem zoudt waken en voor dat hij insluimerde, heeft hij reeds meer dan eens naar u gevraagd.’</p>
<p>Rudolf was onder dit gesprek te moede, als iemand, wien een last van het hart geligt was. Troostelooze droefheid en sprakelooze smart had hij verwacht, en een kalmte trof hij aan, die hem aan den vredigen sterrenhemel liet denken. Op zulk eene ontmoeting had hij niet durven hopen, en wat hem nog deed opzien tegen den nacht, die bij den lijder moest doorwaakt worden, verdween door wat hij van de zielsstemming des predikants en van zijn verlangen, om hem bij zich te hebben, vernomen had.</p>
<p>De zieke sluimerde tot middernacht en had toen eenige oogenblikken noodig om zijne gewone helderheid van geest terug te bekomen. Weldra keerde zij weder, en nu den student bemerkende, reikte hij hem de vermagerde hand toe, terwijl hij hem zijn dank betuigde voor de opoffering, die hij zich om zijnentwil getroostte. Veel kon hij niet spreken, en toch lokte hij zijn' jeugdigen vriend van tijd tot tijd tot eene kleine woordenwisseling uit. Toen Rudolf hem zijne deelneming betuigde in zijn lijden, antwoordde hij met telkens afgebroken stem: ‘mijn lijden is zoo dragelik, dat ik er God niet genoeg voor kan danken. Ik wensch niets vuriger, dan met onzen Heer te blijven zeggen: niet mijn wil, o Vader, uw wil geschiede!’</p>
<p>Rudolf maakte de opmerking, dat het treurig was, dus in den bloei des levens te worden weggerukt en zooveel dierbaars reeds nu te moeten achterlaten, waarop Torlet antwoordde, dat hij zich over het eerste niet beklaagde, als hij maar mogt hopen, rijp te zijn voor de eeuwigheid, en wat het laatste betrof, ja, de smart der scheiding gevoelde hij in al haren omvang, maar hij oefende zich van
<pb n="177"/>
uur tot uur, om in den wil des hemelschen Vaders niet alleen te berusten, maar dien, zooveel het gevoel van innige gehechtheid aan de zijnen hem dit toeliet, goed te keuren, terwijl hij zich troostte, dat die scheiding slechts voor een' korten tijd was.</p>
<p>Na eenige tusschenpozing vroeg Rudolf hem, of hij nu inderdaad de kracht, die hij onder het lijden, den moed, dien hij onder zijne smart, den troost, dien hij in het vooruitzigt der treffende scheiding ontwikkelde, aan zijn christelijk geloof toeschreef?</p>
<p>Op deze vraag, die de lijder blijkbaar met vreugde hoorde, rigtte hij zich een weinig op. Zijn oog fonkelde van ongemeenen glans, zijn bleek gelaat werd door een rooden gloed overtogen en met verheffing van stem sprak hij: ‘ongetwijfeld, Rijkhold, o, als ik dat geloof thans moest missen, dan was ik de ongelukkigste der stervelingen....’</p>
<p>Hij wilde meer spreken, doch mevrouw Torlet verzocht hem een weinig te rusten. Na eenige oogenblikken vervolgde hij bedaarder: ‘maar het is niet alleen mijn historisch geloof, dat mij die kracht geeft. Ik heb, zooveel ik in mijne zwakheid vermogt, er naar getracht, Hem te leeren kennen, die getuigen kon: die mij gezien heeft, heeft den Vader gezien. Ik heb, zooveel ik kon, - maar het was veel te weinig - zijn beeld in mij opgenomen, en er met Gods hulpe mij op toegelegd, om, hoe gebrekkig dan ook, Hem eene gestalte in mij te laten verkrijgen.’ En na weder eenige rust genomen te hebben: ‘dat geloof is thans mijn onontroofbare schat voor de poort der eeuwigheid. Door dat geloof bouw ik op Gods genade in Christus. Met dat geloof bezwijkt de christen niet voor den schrik des doods, maar kan hij in zijn aanschijn juichen: dood waar is uw prikkel, graf, waar is uw overwinning? Ik danke God, die ons de overwinning geeft door Jezus Christus, onzen Heer!’</p>
<p>Met angstige bezorgdheid had mevrouw Torlet de inspanning van haren geliefden echtgenoot gadegeslagen. Op haar raad legde hij zich ter ruste. Uitputting volgde op die inspanning, en eerst met het krieken van den dageraad gaf hij weder teekenen van bewustzijn. ‘Hoorde ik daar niet,’ vroeg hij, ‘de nachtegalen zingen? O, het was mij,
<pb n="178"/>
als hoorde ik daar reeds het ontwakenslied in de eeuwigheid aanheffen. Och, Rijkhold, lees gij mij nog eens het laatste onzer evangelische gezangen voor!’</p>
<p>Rudolf had met sprakelooze aandoening den lijder gadegeslagen en aangehoord. Het kostte hem moeite in eene bedaarde stemming aan het verlangen van den predikant te voldoen. Toen hij aan het 10de vers genaderd was, bleef zijne stem meermalen steken, en een traan ontviel zijn oog, toen hij daar las:</p>
<lg type="poem">
<l>‘'k Zal daar den vriend mijn dank betalen,</l>
<l>Die mij den heilweg wijzen wou,</l>
<l>En hem zelfs millioenen malen</l>
<l>Nog zeegnen voor zijn liefde en trouw,</l>
<l>Daar vind ik bij mijn God en Heer,</l>
<l>Dien trouwsten vriend op aarde weêr.’</l>
</lg>
<p>Het lezen van dit gezang had den lijder, die er met geheel zijn hart aan deel nam, zeer vermoeid, zoodat Rudolf, zonder hem nu nader meer te spreken, zich naar huis begaf. Spoedig legde hij zich ter ruste, maar in zijn levensboek stond deze <hi rend="i">nacht in de pastorij</hi> zeker niet te vergeefs opgeteekend.</p>
<p>De eerste vraag hem, bij de ontmoeting zijner familie gedaan, was, hoe de dominé het gedurende den nacht gehad had. Levendig was het tafereel, dat hij ophing, van de gemoedsstemming, waarin hij den zieke zoowel als zijne trouwe gade had aangetroffen. Kon hij hare kalmte en bedaardheid onder de diepe smart, die haar terneêr boog, niet genoeg roemen, zijn mond vloeide over van den lof, dien hij den onderworpen en geduldigen lijder toezwaaide. Met een enkel woord sprak hij van de geloofskracht, die Torlet in zijn lot bijzonder scheen te onderschragen, terwijl hij er bijvoegde, dat hij het voor den man, die zooveel dierbaars moest achterlaten, zoo gelukkig vond, dat hij daar aan den oever des doods zulk een troost bij vond. Hij ontkende het niet, dat hij er eerst tegen op gezien had, om een ganschen nacht aan een ziekbed door te brengen, maar dat aan zulk een ziekbed de tijd hem niet lang gevallen was, en deze doorwaakte nacht niet ligt door hem zou vergeten worden.</p>
<p>Op dit oogenblik kwam Maria Zeeltink, Mina opzoe-<pb n="179"/>ken, om haar tot eene wandeling uit te noodigen. Weldra waren de meisjes in een druk gesprek gewikkeld. Het liep over Rudolf. Mina deelde eerst aan Maria hoofdzakelijk de gesprekken mede, die haar vader inzonderheid met Rudolf gevoerd had op de beide verloopen pinksterdagen. Zij durfde niet beweren, dat haar broeder daardoor overtuigd was geworden, maar zooveel was zeker, dat het gesprek niet zonder indruk op hem gebleven was, terwijl hij geëindigd had met te zeggen, dat hij over het gesprokene ernstig zou nadenken. Daarop verhaalde zij met hoeveel lof hij van den dominé, bij wien zij wist, dat hij in den afgeloopen nacht gewaakt had, gesproken, hoe hij zijn geduld en onderwerping geroemd en met eenige opgewondenheid van zijn geloofskracht melding gemaakt had.</p>
<p>Een blos van ware zielevreugde overtoog Maria's gelaat, terwijl zij hare hoop te kennen gaf, dat zijn dwalend verstand nog wel teregtkomen, en zijn goed hart over zijne dwalingen zou zegevieren. ‘Laat ons hem,’ voegde zij er bij, ‘in christelijke liefde blijven gedenken, en in onze gebeden Hem aanbevelen, die een Paulus tot inkeer bragt, en wiens rijk eenmaal over allen tegenstand moet zegevieren.’ De hartelijkheid waarmede Mina de hand van hare vriendin drukte, bewees genoegzaam, hoe zij instemde met hare hoop en haar verlangen. Maar nu kon zij ook niet nalaten een woord over Frits Roster te spreken, wiens ingenomenheid met de laatst gehouden preek van dominé Torlet zij met zulk eene levendige voorstelling vermeldde, dat Maria glimlagchend haar vermoeden te kennen gaf, dat hare vriendin met Frits zelven niet minder, dan met zijne gevoelens scheen ingenomen te zijn. Doch terwijl we voor het tegenwoordige niet dieper willen indringen in de hartsgeheimen der vriendinnen, begeven we ons naar het landhuis van den heer Rijkhold, om te vernemen, wat daar voorviel, toen de meisjes uit wandelen, Rijkhold en zijn zoon niet te huis waren.</p>
<p>Mevrouw Rijkhold, die dus alleen te huis was, ontving in dien tusschentijd een bezoek van den heer Zeeltink, die het niet onaangenaam vond haar eens alleen te spreken, en deze gelegenheid dan ook terstond aangreep, om
<pb n="180"/>
zijne gedachten met haar te wisselen, misschien zich wel vleijende eenigen invloed op hare godsdienstige gevoelens te zullen uitoefenen. Het gesprek was spoedig op den doodskranken predikant gebragt. Mevrouw Rijkhold zeide, dat zij diep bewogen was met den toestand des lijders die, ofschoon zij hem voor zich zelven gelukkig achtte, in den bloei zijns levens uit zijn' nuttigen werkkring en uit het midden zijner dierbare betrekkingen, die zooveel aan hem verloren, werd weggerukt. De heer Zeeltink anv woordde, dat hij ook vervuld was met het lot van den predikant en dat der zijnen, maar dat hij niet zoo zeker zou durven zeggen, dat hij hem voor zich zelven gelukkig achtte. ‘Ik heb,’ zeide hij, ‘diep medelijden met den man, voor wiens toekomst ik bijna zou kunnen beven. Mogt hij nog wedergeboren worden uit den geest vóór zijn' dood! Doch ik vreeze voor iemand die zoo lang de verzenen tegen de prikkels geslagen heeft. De Heer is echter almagtig, om hem zijne doemwaardigheid nog te laten gevoelen en hem op te wekken, om tot zijne genade de toevlugt te nemen.’</p>
<p>‘Ik geloof, mijnheer Zeeltink,’ sprak mevrouw Rijkhold, ‘dat de heer Torlet op niets minder, dan eigen verdiensten rekent en zijn hoop en uitzigt op geen' anderen grond, dan op Gods genade bouwt. Maar ik kan mij niet begrijpen, dat er voor iemand, die als hij, zoo ver ik weet, een christelijk leven, geleid, anderen tot geloof en deugd steeds opgewekt, en zijne medemenschen een goed voorbeeld gegeven heeft, meer reden van vrees bestaat, dan voor vele anderen.’</p>
<p>‘Voor velen bestaat er ook vrees, mevrouw, maar de grootste voor wie in eigen geregtigheid hun heil zoeken, en dat niet alleen voor zich zelven, maar daar anderen nog toe aansporen.</p>
<p>‘Als gij dit op onzen predikant wilt toepassen, mijnheer, dan moet ik u zeggen, dat gij u daarin, gelukkig voor hem en wie hem hoorden, zeer vergist. Wel drong hij er sterk op aan, om het geloof in daden te betoonen. De hoofdzaak in zijne leerredenen kwam altijd neder op des christens duren pligt, om zich, zooveel in hem is, te vormen naar het voorbeeld van Jezus Christus, onzen. Heer, zijn beeld in zich op te nemen, en door heiliging
<pb n="181"/>
van hart en leven aan Gods genade door de verlossing, die in Christus Jezus is, en, op die wijze, aan het groot verlossingswerk te beantwoorden. En gij zult wel niet ontkennen, dat dit zuivere Evangelieleer is?’</p>
<p>‘In geenen deele, mevrouw; maar men moet wel onder het oog houden, dat men dit geenszins uit zich zelven heeft. Zonder invloeden van den Geest kan men daartoe niet geraken. Dit is ook bijbelleer. En nu vraag ik u, wat is het anders, dan verderfelijken hoogmoed aan te kweeken, als men denkt of leert, dat men alles uit zich zelven kan?’</p>
<p>‘Als gij bestendig onder het gehoor van den dominé waart geweest, dan zou uw oordeel, ten zijnen aanzien althans, geheel anders zijn. Want als hij van onze opbouwing sprak in geloof en deugd, dan wees hij ons altijd naar boven en zeide nadrukkelijk, dat we daartoe goddelijke hulp en bijstand uit den hoogen noodig hadden.’</p>
<p>‘Dat weet ik wel, mevrouw, en ik hoorde dit meer dan eens, toen ik nog bij hem ter kerke ging, maar de eerste oorzaak werd steeds voorbijgezien. Wij moeten het eerst van God ontvangen, dan eerst kunnen wij iets doen, maar dan nog niets zonder hooger bijstand.’</p>
<p>‘Dat God, gelijk Hij de oorzaak is van ons ligchamelijk bestaan, ook de eerste oorzaak is van ons geestelijk leven, zal de dominé wel met u eens zijn, mijnheer.’</p>
<p>‘Ja, mevrouw, maar in een' anderen zin. Hij zal, als zoo velen, die van zijn gevoelen zijn, bij voorbeeld gezegd hebben, dat wij alle middelen van God ontvangen hebben om te kunnen gelooven en het goede te doen; ik daarentegen, dat het geloof zelf van boven moet komen en vervolgens het willen en het werken, zoo als geschreven staat: <hi rend="i">het is God, die in u werkt, beide het willen en het werken naar zijn welbehagen</hi>. En in wie komt nu het geloof? In hen, die meenen alles zelf te kunnen, en niets meer te moeten doen, dan de middelen slechts aan te grijpen? Of niet veeleer in wie zich geheel onmagtig gevoelen, uit zich zelven onbekwaam tot eenig goed, en van nature geneigd tot alle kwaad? Zonder mij kunt gij niets doen, spreekt de Heer, en wat wil dan het onmagtig schepsel? Zie hier in de gemeente eens rond,
<pb n="182"/>
mevrouw! Wat werkt dat preken van eigen geregtigheid uit? Juist, omdat de menschen meenen, alles zelf te kunnen doen, doen zij niets. Waar bespeurt men hier leven? 't Is alles dood. 't Is werken om het dagelijksche brood, maar geen verzuchting om de hemelsche spijze; geen boete, geen berouw, geen klagt hoegenaamd, geen worstelen, om de genade deelachtig te worden.’</p>
<p>‘Maar wat moet de mensch dan naar uwe meening doen, mijnheer, om in zijne onmagt te verkrijgen, wahij noodig heeft?’</p>
<p>‘Bidden, mevrouw....’</p>
<p>‘Maar als bidden iets goeds is, hoe kan hij dat dan doen?’</p>
<p>‘Bidden, mevrouw,.... bidden, om te wachten op de genade. Maar, daar hebt gij het nu: <hi rend="i">de natuurlijke mensch begrijpt niet de dingen die des Geestes Gods zijn</hi>. Wij moeten daar niet te diep in doordringen. De Heer kan het den zijnen in den slaap geven. O, als de mensch maar eens wedergeboren is; wien de Heere dat geeft, die kan eerst van heilgenot en vertroosting spreken. Zoolang de mensch zich zelven niet verwerpelijk acht, gaat hij op het dwaalspoor voort, en vertrouwt hij op het misleidend licht van zijn verdonkerd verstand. Ik zou daar vele voorbeelden van kunnen bijbrengen, doch we behoeven waarlijk zoo ver niet te gaan. Gij moet het mij niet kwalijk nemen, mevrouw, en niet denken, dat ik in eenig opzigt het voornemen heb, om u te beleedigen, als ik u tot voorbeeld op uw' eigen zoon, den student, wijs. Die gaat, als ik hoor, ook af op het geleide zijner bedriegelijke rede. Alles kan hij uit zich zelv'.... helaas! hij kan uit zich zelv' een volstrekt ongeloovige, een verlorene voor eeuwig worden.’</p>
<p>Dit woord trof als een tweesnijdend zwaard het teeder moederhart van mevrouw Rijkhold. Een oogenblik fonkelde haar oog van verontwaardiging, maar droefheid overmeesterde haar weldra. De enkele gedachte aan de mogelijkheid daartoe, vervulde haar hart met diepen weemoed en bittere smart. Zij zeide, dat dit een hard woord was, dat haar door de ziel sneed, waarop Zeeltink antwoordde, dat hij dat wel wist, en het hem leed genoeg deed zulke woorden te moeten spreken, maar dat hij geene vrijheid
<pb n="183"/>
vond ze terug te houden, en zulks te minder, omdat hij oordeelde, dat zij zelve, door eene te groote vrijzinnigheid, maar inzonderheid haar man, - hij moest het maar zeggen, zoo als hij er over dacht, - met zijne zoogenaamde verlichte denkbeelden niet weinig er toe bij bragten, dat haar zoon op zijn dwaalweg bleef voortgaan.</p>
<p>Gelukkig voor mevrouw Rijkhold, dat haar man juist binnen trad, en dus een einde maakte aan den pijnlijken toestand, waarin zij verkeerde.</p>
<p>De heer Zeeltink werd, als het scheen, niet aangenaam verrast door deze onverwachte tusschenkomst. Hij begon terstond een gesprek van geheel anderen aard met Rijkhold aan te knoopen. Doch het hart van mevrouw Rijkhold was te vol, om zich niet uit te storten. En nu maakte zij haren man in korte woorden bekend met het gehouden gesprek, vooral het laatste gedeelte er van.</p>
<p>Rijkhold, die juist van de pastorij kwam en nog eenige oogenblikken aan het ziekbed van Torlet gezeten had, gevoelde zich weinig gestemd, om aan het redetwisten te gaan. Verontwaardigd daarenboven als hij was, over het onkiesche van Zeeltink's laatste uitdrukkingen, achtte hij het raadzamer voor het tegenwoordige slechts te zwijgen, daar hij gevoelde niet weinig opgewonden te zullen worden. Het eenige, wat hij zeide, was, dat hij den heer Zeeltink verzocht om op het gehouden gesprek later eens met hem terug te willen komen. Zeeltink nam dit aan, en weldra verwijderde hij zich.</p>
<p>Na zijn vertrek raadde Rijkhold zijner vrouw, om zich de harde woorden van Zeeltink niet te zeer aan te trekken. Wat hij hun zelven te last gelegd had, konden zij immers voor God en hun geweten verantwoorden, en wat het oordeel over Rudolf betrof: hij gaf haar zijne hoop te kennen, dat hij door zijne twijfelingen op weg was, om eens een dégelijk christen te worden. Zij moest slechts waken tegen een invloed, die niet anders dan nadeelig kon zijn voor hare rust en dien troost, die het zuiver Evangelie aanbiedt. ‘Zoo als ik van u hoorde, Lize,’ ging Rijkhold voort, ‘ontboezemde Zeeltink den wensch, dat Torlet nog mogt wedergeboren worden, eer hij stierf.</p>
<pb n="184"/>
<p>‘Ja, Willem, en die wensch, die zich van zijn standpunt wel laat verklaren, zult gij met mij wel liefderijk noemen.’</p>
<p>‘Meer liefderijk, dan consequent, als hij ten minste meent de oud-gereformeerde leer onverdeeld te moeten aankleven. Daarin toch, als gij weet, staat het leerstuk der praedestinatie op den voorgrond. Houdt men daar streng aan vast, dan zijn het ijdele wenschen, die we omtrent de bekeering van een' stervende uiten, ja, eigen lijk zou men dit zelfs niet mogen doen, om zich niet te verzetten tegen Gods raad, waarin òf tot zijn behoud, òf tot zijn verderf besloten is. Doch in dit opzigt zijn de streng-orthodoxen nog al toegevend. Zij mogen dan de praedestinatie-leer geene onbijbelsche leer noemen, zij geven toch vrijheid, om daarvan af te wijken en toch - gereformeerd te blijven in den strengsten zin.’</p>
<p>‘'t Spijt mij, dat ik dit niet geweten heb, anders had ik dit den heer Zeeltink eens voorgelegd. Maar wat zoudt gij op de aanhaling van dien tekst gezegd hebben, waar hij 's menschen onmagt mede wilde bewijzen: <hi rend="i">het is God die in u werkt beide het willen en het werken naar zijn welbehagen?</hi>’</p>
<p>‘Niets anders, dan dat die tekst uit zijn verband gerukt, en er bij vergeten is, dat Paulus onmiddelijk laat voorafgaan: <hi rend="i">werkt uws zelfs zaligheid met vreeze en beven</hi><note n="(*)" place="foot">Filipp. II: 12 13.</note>. Als gij deze woorden op zich zelven neemt, dan bewijst gij juist het tegendeel van wat Zeeltink wilde beweren, en gij zoudt er de onzinnige verklaring uit kunnen afleiden, als of de mensch magtig was, zonder goddelijken bijstand, als onafhankelijk schepsel, alles uit zich zelven te kunnen doen. Ik verheug mij intusschen dat het voorgevallene mij aanleiding geeft, om mij eenigzins voor te bereiden voor het gesprek dat wij later met Zeeltink daarover zullen voeren.’</p>
</div>
<div type="chapter">
<pb n="185"/>
<head rend="h3">Zeventiende hoofdstuk.<lb/>
Aan een sterfbed.</head>
<p>De toestand van dominé Torlet verergerde van dag tot dag. Voor Rudolf had het ziekbed van den predikant eene aantrekkelijkheid, die hij voor zich zelven niet verklaren kon. Op verzoek van Torlet, die wel gevoelde, dat zijn einde nabij was, bleef hij nog eenige dagen op Landlust. 't Was hem, telkens als hij den geduldigen lijder, die zulk eene heldere zelfbewustheid had, verliet, of hij aangenamer gestemd was, maar tevens of hij iets ledigs in zich gevoelde, een duister bewustzijn, dat hem iets ontbrak. Hij verplaatste zich in den toestand des leeraars en vroeg zich zelven af, of hij in gelijke omstandigheden zoo kalm en blijmoedig zou kunnen zijn, als hij. Hij herinnerde zich wat Kleber hem eens verhaald had van het kalm en gerust afsterven van een' zijner naaste bloedverwanten, die wel niet veel geleden had, maar zich zelven toch bewust was, dat hij sterven zou. En die afgestorvene dacht over godsdienst en Christendom even als Kleber. ‘Wat men dus elkander wijs wilde maken,’ had Kleber gezegd, ‘omtrent het wanhopig afsterven van zoogenaamde ongeloovigen, van de vrees en onrust op hun gelaat te lezen, was in dat voorbeeld weder gebleken een sprookje te zijn. ‘Ik wensch geen ander sterfbed,’ had hij er bijgevoegd, ‘dan mijn oom, die een onbesproken leven leidde, gehad heeft.’ Deze woorden speelden Rudolf voor den geest en bragten hem een weinig in de war. De kalmte van Kleber's oom toch sproot uit eene geheele andere bron
<pb n="186"/>
voort, dan die van Torlet. Van de gemoedsgesteldheid des laatsten was hij gedurig getuige en hij zou kunnen wenschen; dat hij bij zijn sterven in een' dergelijken gemoedstoestand mogt verkeeren. En toch Kleber was geloofwaardig genoeg, om het op zijn getuigenis aan te nemen, dat zijn oom niet minder kalm en gerust was geweest op zijn sterfbed. Hij kon daar geen andere oorzaak voor vinden, dan de verscheidene begrippen, die beiden omtrent de toekomst hadden en het denkbeeld dat zij zich van onsterfelijkheid vormden.</p>
<p>In zulk eene gemoedsstemming begeeft hij zich naar Kleber, wien hij zijn wedervaren aan het ziekbed van Torlet mededeelt en tevens deelgenoot maakt van zijne bezwaren en de twijfelingen, die bij hem waren opgerezen. De koelheid, waarmede Kleber hem aanhoorde, hindert hem wel eenigzins, maar aan den anderen kant moest hij bekennen, dat zijne bedaarde standvastigheid wel het gevolg moest zijn van eene vaste overtuiging. Toen Kleber echter een medelijdenden glimlach op hem wierp, werd het bloed hem een weinig naar het hoofd gejaagd; want het kwetste hem eenigermate, dat hij met zijne twijfelingen en bezwaren scheen te spotten.</p>
<p>Kleber die dit bemerkte, werd ernstiger en trachtte hem nu te overtuigen, dat men met denkbeelden als de zijne even gerust, zoo niet geruster kon sterven, dan een zoogenaamd geloovig christen.</p>
<p>‘Met ontwijfelbare zekerheid,’ zeide hij, ‘weet de christen evenmin als ik, of er een leven na dit leven is. Zijn geloof daaraan vindt zijn hechtsten grond in de openbaring, die hij als eene goddelijke aanneemt, en bij het gros der menschen steunt het meestal op ingezogen en reeds in de jeugd ingeprente begrippen. De grof-zinnelijke denkbeelden daarenboven, die velen van een toekomstig leven hebben, bewijzen, naar mijn inzien, dat hunne verwachting voor een groot gedeelte gegrond is op het uitzigt van een streelend genot.’</p>
<p>‘Daar heb ik,’ sprak Rudolf, ‘gisteren met Torlet nog met een enkel woord over gesproken. Hij ontkende het niet, dat er waren, die het bevrijd zijn van moeite en verdriet, het denkbeeld van stoorloos geluk, het wederzien van dierbare betrekkingen als het voornaamste be-<pb n="187"/>schouwen van den troost des eeuwigen levens. En maakte dit ongetwijfeld geen gering deel uit van het geluk in de toekomst te smaken, het hoogste was echter gelegen, zeide hij, in de meest volkomene gemeenschap met God en wie hier met ons en als aan onze hand het pad des levens bewandelen op het voetspoor, waarop Jezus, ons grootste voorbeeld, ons is voorgegaan.’</p>
<p>‘Wat zal ik u zeggen, mijnheer Rijkhold? wat men niet ziet, is moeijelijk te bepalen, wat het is, of wat er ons van te wachten staat. Voor mij heeft de werkelijkheid de grootste waarde, de denkbeeldige wereld is mij eene te zwevende en onbestemde gedachte. Ik zou mij daarom bijna kunnen vereenigen met wie veronderstellen, dat het leven van den mensch in de bewerktuiging zijner zinnen gezeteld is, omdat ik dat kan waarnemen.’</p>
<p>‘Maar dan zoudt gij de geheele onsterfelijkheid van den mensch kunnen ontkennen, omdat gij de ontbinding van de bewerktuiging der zinnen dagelijks voor oogen hebt.’</p>
<p>‘Juist die gevolgtrekking houdt er mij nog van terug. En toch, als ik over een toekomend leven nadenk en mij een beloonend of straffend God voorstel, dan komen er zoovele vragen bij mij op, als bij voorbeeld, wat is God? Wat zijn natuurwetten? Wat is stof? In welke betrekking staan zij tot wat wij God noemen? Zijn zij met Hem één, of van Hem gescheiden? en andere vragen meer, die het mij moeijelijk maken, eene persoonlijke onsterfelijkheid aan te nemen, terwijl de gedachte dan bij mij opkomt: zou de onsterfelijkheid ook in dien zin zijn op te vatten, dat de geslachten blijven bestaan en wij in onze geslachten blijven voortleven? Doch, hoe dit zij, ik vind er de meeste rust bij, om mij daarmede niet te kwellen, terwijl ik het uur van mijn dood met kalmte verbeiden kan.’</p>
<p>‘Dat is mij onbegrijpelijk, mijnheer Kleber.’</p>
<p>‘Gelooft gij dan niet, dat de oorzaak, waarom menigeen zoo angstiig tegen het sterven opziet, in de voorstelling gelegen is, die de christen zich van de eeuwigheid vormt? Een hemel vol zaligheid is voorzeker zeer begeerlijk, maar daar staat tegenover eene hel vol pijnen, en dat moet wel afschrikken. 't Is niet kwaad, dat er zulk
<pb n="188"/>
eene hel in de voorstelling van de menigte bestaat. Die Cerberus schrikt menigeen nog af van het kwade. Maar voor den denkenden mensch is dit niets anders dan een hersenschim, waar hij zich niet door vervaard laat maken.’</p>
<p>‘Gelijk mijn geloof aan God, den Schepper van al wat is, vaststaat, mijnheer Kleber, zoo zeker geloof ik ook aan eene persoonlijke onsterfelijkheid. Het eerste zou mij niet mogelijk zijn aan te nemen, als ik het laatste ontkende. Al moest ik u op dit oogenblik niet verlaten, omdat ik beloofd heb, wat vroeg te huis te komen, ik zou toch geen lust gevoelen, om over zulke twijfelingen verder te spreken, omdat zij mij te verschrikkelijk voorkomen en ik mij voor geen prijs der wereld van dat anker der hoop zou laten losrukken.’</p>
<p>Met deze woorden nam Rudolf afscheid van Kleber. Onvoldaan verliet hij hem ditmaal, terwijl hij den man beklaagde, die met zooveel geestdrift over de harmonij in de natuurlijke wereld kon spreken en haar in de zedelijke wereld scheen te betwijfelen.</p>
<p>Op zijne wandeling naar Landlust haalde hij Berend in, met wien hij huiswaarts keerde. In diep gepeins voortgaande, vroeg Berend hem, hoe mijnheer zoo stil was? Rudolf, door deze toespraak uit zijne mijmering gerukt, maar den loop zijner gedachten volgende, rigtte op eens tot Berend deze vraag: ‘Berend, geloof je aan een eeuwig leven.’</p>
<p>‘Dat 's nu een vraag, meneer! als ik daar niet aan geloofde, dan zou ik misschien een boosdoener worden.’</p>
<p>‘Foei, Berend! hecht je dan zoo weinig aan de deugd.’</p>
<p>‘'t Zou me wat helpen, meneer, of ik dan deugdzaam was!’</p>
<p>‘Men moet de deugd beminnen en beoefenen om de deugd.’</p>
<p>‘Dat 's, geloof ik, heel mooi gezeid, maar ziet u, dat gaat een weinigje boven mijn verstand. Dat is misschien goed voor de geleerden, maar voor ons lui niet. Er is mij geleerd, dat ik deugdzaam moet zijn, om God te behagen, die hier en hier namaals het goede beloont en de ondeugd straft. Als er geen eeuwig leven was, meneer,
<pb n="189"/>
dan geloof ik, dat het er met die liefde voor de deugd slecht zou uitzien op de wereld. 't Zou een leventje wezen, ieder zou tot zich zelven zeggen: zorg dat je 't goed hebt op de wereld. Ik geloof, dat de meeste menschen malkander zouden doodslaan. Neen, meneer, als er geen eeuwig leven was, zoo waar als ik een zondaar ben, dan was ik liever een koe of een schaap.’</p>
<p>‘Maar welke gronden hebt ge voor uw geloof aan een eeuwig leven?’</p>
<p>‘Gronden?..... Ik voel het.’</p>
<p>Rudolf glimlagchend: ‘ja, maar dat is geen bewijs.’</p>
<p>‘Mag ik meneer ook eens een vraag doen? Gelooft u, dat de mensch eene ziel heeft?’</p>
<p>‘Er zijn er wel, die daaraan twijfelen.’</p>
<p>‘Zijn dat menschen, meneer?’</p>
<p>‘Ja, en wel heele geleerde ook; maar ik geloof het.’</p>
<p>‘Heeft mijnheer zijn ziel ooit gezien?’</p>
<p>‘Die kan men niet zien, maar dat gevoelt ieder denkend en gevoelend wezen.’</p>
<p>‘Neem 't mij niet kwalijk, meneer, dat's geen bewijs.’</p>
<p>Juist stootte Rudolf zijn voet aan een' steen, dien hij op den weg niet had zien liggen. Een kreet van smart ontglipte hem, terwijl hij uitriep: ‘dat voel ik!’ waarop Berend zeide: ‘dat geloof ik wel, maar het is daarom nog geen bewijs, dat ge u gestooten hebt.’</p>
<p>Met al zijn pijn moest Rudolf lagchen, maar getroffen als hij was, door de naïve eenvoudigheid des mans, zeide hij tot hem, dat hij zich verblijdde, dat zijn geloof in dat opzigt zoo vast stond, terwijl hij hem raadde, om zich daar meer en meer in te versterken.</p>
<p>&nbsp;</p>
<p>Bij zijne tehuiskomst vond hij zijne moeder alleen, die telkens als zij aan de harde woorden van den heer Zeeltink dacht, in geene blijmoedige stemming verkeerde. De hoop, die haar man voedde omtrent Rudolf, lag wel een tegenwigt in de schaal harer bekommeringen, maar zij gevoelde tevens, dat haar zoon in vele opzigten die overtuiging nog niet had, die zij voor de rust en het welzijn zijner ziel noodig achtte. Zij had daar weder over nagedacht, toen Rudolf binnentrad. Haar hart gevoelde behoefte
<pb n="190"/>
er met hem een enkel woord over te spreken. Deelde zij hem niet woordelijk mede alles wat de heer Zeeltink aangaande hem gezegd had, zij gaf hem toch te kennen, dat hij haar hart met bekommering omtrent hem had vervuld. Rudolf beet zich op de lippen en vroeg vrij scherp, waarom de heer Zeeltink zich niet liever met zijne eigene zaken bemoeide en anderen met rust liet. ‘Jammer’ voegde hij daarbij, ‘dat Maria, die zooveel goeds heeft, in zulk een domperig huisgezin moet verkeeren. Zij verdiende een ander lot. Ik verzeker u, mama, dat zij mij in haar liefderijk wezen meer bewijs is voor de waarheid van het Christendom, dan al het gekwezel van den ouden heer.’</p>
<p>Mevrouw Rijkhold vatte, diep bewogen, de hand van Rudolf, terwijl zij zeide: ‘och, mogt ik het nog eens beleven, dat gij een geloovig christen werd!’</p>
<p>Rudolf gevoelde mede eene opwelling van aandoening, maar verborg die door te zeggen: ‘kom, mamatje, geene tranen, laten we liever eens in den tuin gaan.’</p>
<p>Doch eer zij dit voornemen konden ten uitvoer brengen, kwam de meid binnen met de boodschap, of mijnheer de student nog eens bij dominé Torlet wilde komen, die van uur tot uur zwakker werd.</p>
<p>&nbsp;</p>
<p>Wie doctor Sligman voor een paar uren uit de pastorij had zien komen, zou het op zijn gelaat hebben kunnen lezen, dat hij met diepen weemoed een klaaghuis verliet, waar hij een laatst afscheid genomen had van een' vriend, wiens gemis hij diep en hartgrondig betreurde. Een' enkelen vriend had hij vrijheid gegeven den tot zijn' dood bereiden lijder nog een laatst vaarwel toe te spreken. Deze was de oude heer Rijkhold, die tot geruststelling van den stervende zijne belofte herhaalde, om als lid van den kerkeraad met de meeste zorg het belang der gemeente met opzigt tot zijn opvolger ter harte te nemen, terwijl hij hem verzekerde, dat niets hem aangenamer zou zijn, dan het lot van zijne vrouw en kinderen zooveel mogelijk te helpen verzachten.</p>
<p>Torlet, die den vorigen dag in een' meer doffen toestand verkeerd had, was heden ongemeen helder van geest.
<pb n="191"/>
Voor de omstanders scheen het, als of hij krachtiger was, dan gedurende de twee vorige dagen, doch hij zelf gevoelde maar al te wel, dat zijn einde met rassche schreden naderde. Van de oogenblikken gebruik makende, verzocht hij dat zijne vrouw en de twee oudste kinderen zich aan zijn ziekbed zouden plaatsen. Hartroerend waren de toespraken, die hij tot zijne hem zoo dierbaren hield. Maar vertroostend waren ze tevens. Inzonderheid wekte hij zijne vrouw op tot stille berusting in den wil en weg van God, die Zijne wijze, heilige en liefderijke oogmerken had met hem in den bloei zijns levens aan haar en hun kroost te ontrukken. Hij verwachtte, dat die raad des Heeren voor hem niet lang een gesloten boek zou blijven, en dat hij dien gewisselijk zou verheerlijken. Nu nog moesten zij er zich beiden op toeleggen, om dien raad, hoe ondoorgrondelijk ook, goed te keuren. 't Was waar, de toekomst scheen voor haar en hare kinderen donker. Fortuin kon hij haar niet nalaten. Het uitzigt, dat zij bij het aangaan van hun huwelijk daarop gehad hadden, was verdwenen; een lid der familie had er hen van beroofd. Doch dit was ook niet geschied zonder toelating van Hem, die, als zijne Henriette slechts op Hem bleef vertrouwen, wel zou zorgen. ‘Intusschen, lieve Henriette,’ zeide hij, ‘heb ik voor eene andere nalatenschap gezorgd. In mijne secretaire zult gij een geschrift vinden, dat u de noodige teregtwijzing geeft omtrent schikkingen, die gij, naar mijn inzien, behoort te maken, ook en vooral met onze kinderen, en waarin ge meer troostgronden zult aantreffen, dan ik u in dit voor u en mij zoo treffend en aandoenlijk oogenblik kan geven.’</p>
<p>Meer kon hij tot de zijnen niet spreken. Hij verlangde naar eenige rust, terwijl hij verzocht, dat, als Rudolf kwam, deze nog eenige oogenblikken zou wachten, eer hij aan zijn ziekbed kwam. Toen Rudolf op verlangen van Torlet geroepen werd, gevoelde hij, dat hij aan een sterfbed plaats zou nemen. Met verwondering sloeg hij de helderheid van geest gade, die in het oog van Torlet te lezen stond en in zijne woorden doorstraalde. Hij sprak met hem, afgebroken en in korte woorden, over zijne uitzigten in de eeuwigheid, zijne verwachtingen en hoop. ‘Hoe ontschatbaar,’ zeide hij, ‘wordt mij aan den rand
<pb n="192"/>
van het graf Gods liefde in Christus geopenbaard! Hoe dierbaar Gods genade, die ik als zondaar zoo levendig gevoel te behoeven!’</p>
<p>‘Gij, zulk een deugdzaam mensch?’ vroeg Rudolf naauwelijks hoorbaar, en meer aan zich zelven, dan aan Torlet. Deze had de zacht gesproken woorden gehoord en antwoordde daarop: ‘door Gods genade ben ik, wat ik ben; maar wat is onze deugd, als we haar tegenover onze menigvuldige verkeerdheden en zonden in rekening wilden brengen. Op God is mijne hoop, in Christus bezegeld. Was Christus mijn Verlosser in mijn leven, Hij is het in mijn sterven. Door en met Hem ga ik de eeuwigheid blijmoedig te gemoet, want ik ben er verzekerd van, het sterven is mij gewin.’</p>
<p>Met hooge geestverrukking had Torlet deze laatste woorden gesproken, en zijne ziel lag zoo geheel open voor Rudolf, dat hij daarin als het ware kon lezen. Mogt Torlet met vuur hebben gesproken, de blijmoedige kalmte, die over zijn gelaat verspreid lag, kon niet nalaten bij Rudolf den indruk te verwekken, dien het aanschouwen van eene innige overtuiging te weeg brengt. Toen Torlet dien indruk bemerkte zeide hij, dat hij zich zoo gelukkig achtte, dat hij hem in zijne laatste oogenblikken nog bij zich zag en een enkel woord met hem kon spreken. ‘O, mijn jeugdige vriend,’ riep hij uit, ‘hoe gaarne wil ik sterven, als gij daardoor mede tot eene andere overtuiging kwaamt, en een waar christen werdt! God, goede God, geef hem dit! En smaak ik bij de gedachte aan de mogelijkheid daartoe een gevoel, dat niet te beschrijven is, dierbare Heiland, wat moet Gij niet gevoeld hebben bij het bewustzijn, dat uw dood het behoud der wereld was! Wat moet gij niet gevoeld hebben, toen gij met stervende lippen uitriept: het is volbragt! Verlosser! laat door uwe kracht, het heerlijk werk van Gods genade in mij ook weldra zijn volbragt!’</p>
<p>Torlet had deze woorden met groote tusschenpoozen gesproken. Eer Rudolf, die de laatste oogenblikken hem voor zijne dierbaarste betrekkingen niet ontrooven wilde, vertrok, nam Torlet een zegenend afscheid van hem met den wensch, dat zij elkander in de eeuwigheid weder ontmoeten mogten, om de een den ander voor te lichten,
<pb n="193"/>
en vereenigd voort te gaan op de baan der kennis en Godverheerlijking.</p>
<p>Diep bewogen verliet Rudolf den stervende. Te huis gekomen begaf hij zich onmiddellijk naar zijne kamer. ‘Zoo kan alleen de christen sterven!’ sprak hij tot zich zelven, en voor het eerst weder sedert zijne meer kindsche jaren stortte hij een gebed uit, dat minder in woorden, dan wel in zielverheffende gedachten bestond.</p>
<p>Nog eer de avond daalde, was mevrouw Torlet weduwe en in diepen rouw gedompeld. Bij het sterfbed van haren dierbaren afgestorvene knielde zij met hare kinderen neder. Zij bad om berusting in den wil des Heeren en om Zijn hulp en bijstand in haar droevig lot. Hierdoor gesterkt, en gedachtig aan de laatste woorden van den onvergetelijke, met bijna profetische kracht uitgesproken: ‘God zal het voorzien!’ stond zij bemoedigd op, en was zij vatbaar voor het hartelijk, maar met een vol gemoed gesproken troostwoord, dat Rijkhold en zijne vrouw, die op het gerucht van Torlet's dood terstond naar haar toegesneld waren, tot haar rigtten. Zij betoonden zich ware vrienden van de diep bedroefde weduwe, wie zij hare hulp aanboden, om haar, waar zij slechts konden, in hare omstandigheden te ondersteunen en bij te staan.</p>
<p>Toen zij reeds laat in den avond te huis kwamen, hoorden zij met groote bevreemding, dat Berend, die voor een geruim en tijd was uitgegaan en gezegd had spoedig terug te zullen komen, nog niet te huis was. Dit bevreemdde den heer Rijkhold, die over het lang uitblijven van zijn knecht nimmer had behoeven te klagen. Terwijl men verlangend naar hem uitziet, omdat er nog een paar boodschappen door hem moesten verrigt worden, willen we met een enkel woord vermelden, welk gevolg hij gegeven had aan de belofte, die hij aan Wouters ten behoeve van diens zoon gedaan had. Met eenigen schroom had hij den heer Rijkhold om honderd gulden ter leen gevraagd, terwijl hij de andere honderd gulden uit zijne spaarpenningen wilde verstrekken. Eerst had Rijkhold vreemd opgehoord, dat zijn knecht, die, als hij wist, niet geheel van geld ontbloot was, hem die som ter leen vroeg, doch toen hij vernam, dat het niet voor hem zelven was, ried hij hem de grootste voorzigtigheid aan, ten
<pb n="194"/>
einde zich zelven niet in vele onaangenaamheden te wikkelen. Hij hield het wel voor pligt, om anderen, zooveel in ons vermogen is, te helpen, maar men moest goed toezien, wien en waartoe men hulp verleende. Rijkhold had hem gevraagd voor wien hij het geld ter leen vroeg, doch toen Berend hem daarop verklaarde, dat hij om gewigtige redenen zulks niet kon mededeelen, maar dat hij de overtuiging had, dat daarmede iemand in der daad geholpen werd, had Rijkhold hem het gevraagde geld gegeven.</p>
<p>Berend verheugd, dat hij een verlegene kon helpen, en zich tevens verblijdende, dat hij aan Wouters een bewijs kon geven van het vertrouwen, dat zijn heer in hem stelde, en wat hij van hem verkrijgen kon, had, om toch alle vermoeden te voorkomen, de gelegenheid waargenomen, dat mijnheer en mevrouw Rijkhold aan het sterfhuis waren, om het gevraagde geld aan den jongen Wouters te brengen. Deze had terstond zijn vader laten roepen, om, gelijk hij zeide, hem getuige te laten zijn van het geluk hem ter redding zijner zaken te beurt gevallen. Wouters, die onmiddellijk daarop verscheen, was onuitputtelijk in dankbetuiging. Hij noemde Berend den reddenden engel zijns zoons en den heer Rijkhold den hulpvaardigsten mensch, dien hij kende. Hij vroeg voor hoe langen tijd hij het geld ter leen gevraagd had, en scheen uitermate te vreden, dat zijn zoon het eerst over drie maanden behoefde terug te geven. Nu moest Berend wat blijven zitten praten en het een en ander gebruiken. Met allerlei redenen drong men hem, toen hij wilde vertrekken, om nog wat te blijven. Er werd gedronken op den heer Rijkhold, op Berend, op het vertrouwen, waarin hij bij zijn heer stond, en andere vleijende condities werden er ingesteld, en Berend werd zóó bezig gehouden, dat hij van vertrekken niet meer sprak, en dat te minder naarmate zijn denkvermogen door het gebruik van sterken drank, dien Berend volstrekt niet gewoon was te gebruiken, meer beneveld werd. Toen het echter veel later geworden was, dan Berend vermoedde, ried men hem aan, om nu huiswaarts te keeren, ten einde zijn goeden meester niet ontevreden te maken.</p>
<p>Meer ongerust, dan ontevreden, verbeidde de heer
<pb n="195"/>
Rijkhold de tehuiskomst van Berend. Eindelijk kwam de meid zeggen, dat Berend te huis was, doch dat hij liever niet binnen wilde komen, voegde zij er glimlagchend bij.</p>
<p>De heer Rijkhold begaf zich daarop naar de keuken, en trof Berend in zulk een toestand aan, dat hij hem aanraadde zich spoedig te bed te begeven. De spraakzame vrolijkheid van Berend contrasteerde zoo groot met den toon der smart, dien hij in de pastorij gehoord had, dat hij zich spoedig van hem afmaakte, doch hem alleen vroeg, waar hij geweest, en hoe hij in dien toestand gekomen was, waarop Berend stotterend zoo veel te kennen gaf, dat hij bij menschen geweest was, die meenden verpligting aan hem te hebben, en hem getracteerd hadden.</p>
<p>Den volgenden morgen kwam Berend met woorden van echt berouw zijn heer verschooning vragen voor het voorgevallene van den vorigen avond, er de dure belofte bijvoegende, dat het niet weer zou gebeuren. De heer Rijkhold zeide, dat hij om het voorgevallene niet meer zou denken, maar dat hij verwachtte, dat Berend zijn woord gestand zou doen, want dat het anders niet mogelijk was, dat hij hem in zijne dienst zou kunnen houden. Op zijne vraag, waar hij geweest was, gaf Berend ten antwoord dat hij bij een paar vrienden geweest was, aan wie een bijzonder geluk was te beurt gevallen; dat men dáár vrolijk bijeen had gezeten, en hij zich had laten verleiden, om meer dan hem paste mede te doen. Toen de heer Rijkhold hem daarop scherp aanzag en hem zijn gegeven antwoord van den vorigen avond herinnerde, kleurde een hoog rood zijn gelaat, en in blijkbare verlegenheid stamelde hij, dat hij gisteren avond dan niet regt geweten had, wat hij zeide. De heer Rijkhold nam met die verklaring genoegen, en er werd over de zaak niet meer gesproken.</p>
<p>Na het vertrek van Berend, was Wouters nog een oogenblik bij zijn zoon blijven zitten, die hem vroeg: ‘maar, vader, ik begrijp nog niet, waartoe dat alles dienen moet. Ik geld van Berend opnemen, hem dronken maken......’</p>
<p>‘Als je 't niet begrijpt, domme jongen, dan heb je 't
<pb n="196"/>
ook niet noodig te begrijpen. Of wou je maar liever dien onnoozelen Berend bij Rijkhold laten, en het vette hapje missen, om daar zijne plaats te vervangen? Je hoeft er je immers niet dood te werken, en als je wilt, kun je genoeg plukken, om in jou stand rijk te worden. Maar ik zeg je, hou jij je mond maar; doe jij maar niets. Ik zal wel voor je werken. Slaap gerust.’</p>
<p>Met deze woorden vertrok de vader: maar de zoon was niet zulk een domme jongen, als hij meende. Toen hij alleen was, zeide hij: ‘ik begrijp je wel, vrome vader, maar ik zal zoo gek niet wezen, om onder de plak te gaan staan. Twee honderd gulden in mijn bezit, en dan er vooreerst om te denken, om dienstbaar te worden! Neen, vader, je zult een andere klucht beleven. Mijn winkel is toch op de flesch?’</p>
</div>
<div type="chapter">
<head rend="h3">Achttiende hoofdstuk.<lb/>
Verrassing.</head>
<p>Treurige dagen had mevrouw Torlet doorgebragt met de beschikkingen, die plaats moesten hebben met de begrafenis van haren dierbaren afgestorvene. Met de meeste vriendschappelijke bereidvaardigheid had de de heer Rijkhold haar bijgestaan, en op den dag der begrafenis zelve waren hij en zijne vrouw in nadruk haar tot steun en troost. Stil en plegtig werd de afgestorvene ter aarde besteld, en de roerende toespraak die dominé Kampman de consulent der gemeente, bij het graf hield, waar vele leden der gemeente met den kerkeraad zich verzameld hadden, perste menigen traan van welgemeende droefheid uit veler oog.</p>
<pb n="197"/>
<p>Toen het gezelschap reeds laat in den avond vertrokken was, haalde mevrouw Torlet het geschrift weder voor den dag, dat haar geliefde man haar als eene kostbare nalatenschap had achtergelaten. Het was haar een waar zielsgenoegen, daarin zijne teedere zorg voor haar en de haren op te merken. Er was niets overgeslagen, dat voor haar in hare omstandigheden van eenig belang kon zijn. Hij had het zóó ingerigt, dat het was, alsof hij nog tot en met haar sprak. Bij elke moeijelijkheid, waar hij van sprak, bij elk bezwaar, dat hij opperde, wees hij haar op Hem, die een man der weduwen, een vader der weezen is. Besproeide menige traan de bladen van dit voor haar onschatbaar geschrift, die tranen waren tevens tolken van dankbaarheid aan de nagedachtenis des onvergetelijken gewijd, die na zijn' dood nog bleef troosten, opbeuren, bemoedigen, zoo als hij het steeds bij zijn leven gedaan had. Het waren heilige oogenblikken voor mevrouw Torlet, als zij het geschrift van den dierbare aan den eenen, den bijbel, waar het gedurig op heenwees, aan den aan den anderen kant opengeslagen voor zich had; 't was dan, als of de geest van den gezaligde om haar zweefde en zijn vinger haar aanduidde, wat zij uit het boek des levens tot hare heiliging en vertroosting moest opzamelen.</p>
<p>In Mina en Maria vond zij een paar vriendinnen, die haar leed zooveel mogelijk zochten te verzachten, en haar de behulpzame hand boden, waar ze slechts konden. Bij beurten wisselden zij elkander af, om haar in de eerste dagen van droefheid en smart gezelschap te houden. 't Was haar inderdaad een lust de weduwe te bezoeken, uit wier mond zij geene klagt ooit hoorden, wier onderwerping en krachtigen geest zij niet konden nalaten te bewonderen. 't Bezoeken der treurende weduwe was haar eene leerschool, die zij nimmer onvoldaan verlieten, en waaruit zij wel ernstig gestemd, maar toch altijd blijmoedig huiswaarts keerden.</p>
<p>Op zekeren dag met Maria alleen zijnde, sprak mevrouw Torlet met haar over Rudolf, terwijl zij haar mededeelde, hoe de laatste levensdagen en uren van haren lieven man waren veraangenaamd geworden door den zigtbaren invloed, dien hij op hem scheen te hebben uitgeoefend, en de blijde
<pb n="198"/>
hoop die hij aangaande zijne christelijke overtuiging meende te mogen koesteren. Maria zeide, dat zij dit tot hare innige blijdschap vernomen en het aan hare moeder medegedeeld had; ‘doch,’ ging zij voort, ‘mama is van oordeel, dat het voorgevallene slechts een indruk zal geweest zijn voor het oogenblik, een indruk op den uitwendigen mensch, die, zoolang de inwendige niet bekeerd is, zoo als zij zeide, van weinig uitwerking zou zijn.’</p>
<p>‘De tijd zal dit zeker moeten leeren, Maria; maar ik zou mij zeer bedriegen, als die indruk niet tot diep in zijne ziel was doordrongen.’</p>
<p>‘Ik wensch niets liever te gelooven, mevrouw, maar in zoover ben ik het toch met mama eens, dat levendige indrukken in zielen waar nog geene vaste overtuiging in heerscht, wel eens spoedig voorbij gaan. Ik heb Mina daarom op het harte gedrukt, haren broeder, op wien zij nog al wat vermag, niet los te laten, maar op hare waarlijk liefderijke wijs dien indruk levendig te houden.’</p>
<p>‘En heeft jufvrouw van der Starre zich ook over het voorgevallene uitgelaten?’</p>
<p>‘Ja mevrouw, maar wijl het op eene voor hem en u niet aangename wijs was, wilde ik daar liever niet van spreken.’</p>
<p>‘Mij kunt gij dat gerust mededeelen. De bekrompene begrippen van jufvrouw van der Starre hebben mij wel eens meer bevestigd in mijne overtuiging.’</p>
<p>‘En toch heeft het mij bedroefd toen zij zeide, dat de jonge heer Rudolf door dit voorval nog meer in zijn hoogmoed zou zijn versterkt geworden, omdat hem dus het sterven zoo gemakkelijk was voorgesteld en hij geen getuige was geweest, als de dominé als een waarlijk wedergeborene was gestorven, van zijne worstelingen om de genade.’</p>
<p>‘Zie, Maria, daar vind ik weder eene lofspraak in op mijn lieven man, die in zijn eigen voorbeeld toonde, wat hij anderen dikwijls had gepredikt, dat de dood voor den waren christen geen koning der verschrikking is, maar, gelijk hij meermalen zeide, een bode des vredes, die ons de hand biedt, om de klove die den tijd van de eeuwigheid scheidt, gemakkelijk over te stappen.’</p>
<p>‘Ik dank u, mevrouw, dat ik van u weder geleerd
<pb n="199"/>
heb, hoe men, wat ons onaangenaam aandoet, op de beste wijze kan lenigen en tot ons voordeel aanwenden.’</p>
<p>&nbsp;</p>
<p>De dag, waarop mevrouw Torlet verjaarde, was voor haar een dag van weemoedige herinnering. Hij was gedurende haar huwelijksleven altijd een regte feestdag geweest, door onderlinge liefde geheiligd, door dankbare blijmoedigheid opgeluisterd. Zij ontving de gelukwenschen van hare kinderen met een diep bewogen gemoed, en in haar hart dankte zij den hemelschen Vader, dat Hij haar tot hiertoe voor hare lievelingen gespaard had, terwijl zij van boven afsmeekte, wat zij noodig had, om de dubbele pligten, die thans op haar rustten en bij hare bekrompene tijdelijke omstandigheden dubbel moeijelijk waren, met naauwgezetheid en trouw te vervullen. Na dit gebed zag zij het geschrift van haren man nog eens in, en door het een en ander bemoedigd, haastte zij zich hare gewone bezigheden spoediger dan gewoonlijk af te doen, ten einde aan hare kinderen zooveel mogelijk de vreugd te verschaffen, die zij gewoon waren op moeders verjaardag te smaken.</p>
<p>In den loop van den morgen was Mina haar komen bezoeken, die, terwijl zij haar met hare gewone hartelijkheid toesprak, zich zelve uitnoodigde, om den ganschen dag bij haar te blijven. Zij had een klein, en wij mogen het zeggen, een keurig bewerkt handwerkje voor haar gereed gemaakt, dat zij, gelooven wij, als proef- en keurstukje wilde laten dienen, om zooveel te gereeder eene toestemmende inwilliging te verkrijgen van het verzoek, dat zij bij deze gelegenheid deed, om het oudste dochtertje van mevrouw Torlet eenig onderrigt te mogen geven in het vervaardigen van soortgelijke handwerkjes.</p>
<p>Was mevrouw Torlet getroffen door het kiesch voorgedragen voorstel van Mina, dat zij dankbaar aannam, haar was nog eene andere vreugde bereid door eene blijde tijding, die Mina haar had mede te deelen, en waar zij zich een feest van gemaakt had, om haar die, met vergunning van haar papa, het eerst te mogen overbrengen. Van de oogenblikken die zij nog alleen waren gebruik
<pb n="200"/>
makende, verhaalde zij haar, wat er in het belang der tijdelijke predikantsweduwen van Heidendaal onder de kerkelijke papieren onlangs gevonden was. ‘Reeds voor eenigen tijd,’ zeide zij, ‘had de burgemeester, die als u weet, president-kerkvoogd is, aan papa, die geloof ik, notabele is, een pak oude kerkelijke papieren laten zien, die hij, uit tijdsgebrek, nog niet naauwkeurig had kunnen inzien. Papa, die gaarne wat napluist, had hem verzocht er eens het oog in te mogen slaan. En verbeeld u zijne blijdschap, mevrouw, toen hij een stuk vond, waaruit bleek, dat er voor bijna honderd jaren geleden aan de kerk eenige stukken land vermaakt waren, waarvan de jaarlijksche opbrengst moest strekken, om aan de tijdelijke weduwe van den predikant te worden uitbetaald..... Maar daar is waarlijk papa zelf al. Hij heeft zeker niet langer kunnen wachten, om u daarmede geluk te wenschen. Eergisteren toen hij het ontdekte, wilde hij al terstond hier naar toe, en het was op mijn aandrang, dat hij het tot heden uitstelde, om u met dat berigt te verblijden....’</p>
<p>‘Gij komt nog een weinig te vroeg, papa,’ voerde Mina den heer Rijkhold te gemoet, toen deze met een blijmoedig gelaat de kamer binnentrad, en mevrouw Torlet met haar verjaardag geluk wenschte, ‘ik heb mevrouw nog niet alles kunnen mededeelen.’</p>
<p>‘Maar zoo veel toch reeds,’ sprak mevrouw Torlet met aandoening, ‘dat ik begrepen heb, dat gij mij eene blijde tijding komt brengen.’</p>
<p>Nadat Mina haren vader gezegd had, wat zij van de zaak aan mevrouw Torlet reeds had medegedeeld, vervolgde hij: ‘Ja, mevrouw, de geheele zaak was tot hiertoe in het vergeetboek geraakt, om de bijzondere reden, dat zij nog in het geheel niet te pas is gekomen. De vroegere administrateurs der kerkelijke goederen hebben de opbrengst dier landerijen altijd onder de gewone inkomsten der kerk gebragt. Zoo is het gebleven tot hiertoe, toen een gelukkig toeval mij tot de ontdekking van de eigenlijke bestemming dier inkomstem gebragt heeft. 't Is nog niet veel, nagenoeg honderd gulden, doch ik twijfel niet, dat het, afgescheiden van de andere kerkelijke inkomsten, weldra meer zal kunnen opbrengen. Onze
<pb n="201"/>
president-kerkvoogd zou u dit geld zelf overhandigd hebben, als hij het niet bijzonder druk had gehad. Nu heeft hij er mij mede belast, en, geloof mij, dat ik in langen tijd niet zulk een aangenamen last heb te volbrengen gehad.’</p>
<p>Mevrouw Torlet kon in het eerste oogenblik van aandoening niet spreken. Tranen van dankbaarheid vloeiden over hare wangen, en terwijl zij het oog ten hemel sloeg, riep zij uit: ‘neen, dat is geen toeval; dat is Gods bestuur! O, mijn lieve man heeft mij in zijn schriftelijk aandenken niet te vergeefs op dat bestuur gewezen.’ Spoediger dan zij verlangde onttrok de heer Rijkhold zich aan hare dankbetuiging, terwijl een warme handdruk aan Mina gegeven meer dan woorden uitdrukte, wat zij gevoelde over de blijde verrassing, die haar jeugdige vriendin haar op dezen dag had bereid.</p>
<p>Doch de dag van heden zou haar nog meer geluk aanbrengen. Gedurende een geruimen tijd had Frits Roster, die veel liefhebberij had in teekenen en schilderen, en geen ongelukkig beoefenaar dier kunst was, haar oudste zoontje, Hendrik, eenig onderwijs in het teekenen gegeven, toen hij bemerkt had, dat hij er veel aanleg voor had. Naauwelijks was de heer Rijkhold vertrokken, of Hendrik, die verzocht had even naar den heer Roster te mogen gaan, kwam te huis met een rolletje papier in de hand, dat hij zijne mama overhandigde als een presentje op haar verjaardag.'t Waren een paar teekeningen door hem onder opzigt van Roster vervaardigd, waarvan de ééne eene getrouwe afbeelding van de kerk, de andere van de pastorij was.</p>
<p>Met aandoening ontving zij dit weemoedig, maar toch aangenaam aandenken. Vooral dat van de pastorij, dat haar steeds eene blijde herinnering zou schenken van het huiselijk geluk in die vreedzame woning gesmaakt. Zij omhelsde haren lieven Hendrik, terwijl zij hem met een bewogen gemoed dankte voor dit lief geschenk en het bewijs, dat hij daarin gegeven had van zijn vlijt en zijne gemaakte vorderingen, ‘Ik zal uwe teekeningen in lijstjes laten zetten, lieve Hendrik,’ zeide zij, ‘en zoo dikwijls wij er dan het oog op slaan, zullen wij aan uwen lieven vader denken, die dáár in de kerk zoo dikwijls
<pb n="202"/>
van den Vader in den hemel sprak, tot Wien hij nu is heengegaan, en hier in de pastorij voor u, voor mij, voor ons allen zoo lief was, en zoo voor ons zorgde. Kom, nog een kus, beste jongen; we zullen veel aan vader denken, niet waar? maar nog meer, zou vader gezegd hebben, aan den Vader in den hemel.</p>
<p>Toen Hendrik, blijde als hij was, dat hij zijne moeder genoegen gedaan had, vertrokken was, zeide mevrouw Torlet tot Mina: ‘die Frits Roster is een lief mensch. Hij had mij geen grooter genoegen kunnen doen, dan met zulk een attentie. Ik dank er hem in mijn hart voor.’</p>
<p>Mevrouw Torlet deed, als of zij het niet opmerkte, toen Mina met hoog gekleurde wangen daar kortaf op antwoordde: ‘ja, 't is heel aardig,’ en daarop terstond aan het gesprek eene andere wending gaf.</p>
<p>Toen de beide dames des nademiddags de thee gebruikten, terwijl de kinderen daar buiten speelden met Mina's broertje en zusje, die mevrouw Torlet bij hare kinderen had genoodigd, kwam de meid binnen met de boodschap, dat er iemand was, die mevrouw eens afzonderlijk wenschte te spreken. Dit oogenblik harer verwijdering uit de kamer werd door Frits Roster waargenomen, om door de achterdeur in huis te sluipen, en zich naar het woonvertrek te begeven. Hij groette Mina met eene hartelijkheid, die beiden voor een oogenblik verlegen maakte.; maar weldra herstelde hij zich, en terwijl hij haar toewenkte zich stil te houden, plaatste hij eene schilderij, dat hij had medegebragt, in een voordeelig licht, op een stoel en zóó, dat zij mevrouw Torlet, als zij op hare plaats weder gezeten was, terstond in het oog moest vallen. 't Was het treffend gelijkend portret van dominé Torlet, dat hij, zooals hij in der haast aan Mina mededeelde, gedurende den laatsten tijd van zijn leven bestudeerd, en waar hij telkens als hij hem bezocht had, bij zijne tehuiskomst, aan gewerkt had. 't Had hem veel moeite gekost, maar hij moest zelf erkennen, dat hij er vrij wel in geslaagd was, om de gelijkenis te treffen. Mina dankte hem bij voorraad met een traan in het oog voor die ongedachte en overgroote verrassing, en Frits bekende in zijn hart, dat hij zijn loon reeds weg had.</p>
<pb n="203"/>
<p>Niet lang duurde het, of mevrouw Torlet kwam weder binnen, die den gelukwensen van Frits op haar verjaardag beantwoordde met hem te danken voor zijne vriendelijke attentie en meest en vooral voor het geschenk, dat zij, als ongetwijfeld eene surprise door hem uitgedacht, in den morgen van haren Hendrik ontvangen had. Inmiddels had zij hare plaats aan de theetafel ingenomen, en onmiddellijk viel haar oog op de schilderij, die met de levendigste trekken haar haren dierbaren afgestorvene voor oogen stelde.</p>
<p>Van hevige ontroering op dien aanblik verbleekte haar gelaat, en eerst toen Mina haar uit hare eau de cologne-flesch met eenige droppelen verfrischt had, borst zij in tranen uit, en naderde zij met eerbied en eene onbeschrijfelijke uitdrukking van geestverrakking de voor haar onschatbare gelijkenis van den dierbare, dien zij beweende. 't Was haar in dit oogenblik of zij hem wederzag, den geliefde, dien zij minde met al de teederheid harer ziel. Voor eene minder krachtige van geest zou welligt de schok te sterk zijn geweest. Voor haar was het een oogenblik wel van ontroerende, doch tevens van ongekende vreugde, Met vochtige, van hemelsche liefde stralende oogen, met sprakelooze aandoening en bevende lippen stond zij voor de beeldtenis des geliefden en als aan den grond genageld. Naauwelijks kon zij zich verzadigen met het staren op zijn beeld. ‘Lieve Mina, roep de kinderen eens?’ was alles, wat zij snikkende met een gemengd gevoel van vreugd en smart kon uitbrengen.</p>
<p>Daar stoven de kinderen de kamer binnen, maar plotseling bleven zij staan, terwijl zij uitriepen: ‘papa, papa!’ De moeder omvatte hare beide oudste kinderen en zonk toen neder voor den stoel, waar het portret op stond. Hare nat betraande oogen waren dankbaar ten hemel gerigt. Haar gemoed was vol over al het goede, dat haar dezen dag was wedervaren. Hare teederste gedachten waren op dit oogenblik hem bovenal gewijd, dien zij op aarde zoo vurig had bemind, dien zij als een' met zijnen Heer verheerlijkte blijmoedig en hoopvol nastaarde. En toen weder het oog op de beeldtenis vestigende, zeide zij tot hare kinderen: ‘hoe sprekend gelijkt dit afbeeldsel van uw lieve papa! Is het niet, als of hij daar nog
<pb n="204"/>
levend voor ons staat? Maar hij zelf is niet meer bij ons --’</p>
<p>‘Maar, papa leeft immers in den hemel?’ vroeg de kleine Henriette. ‘En bij onzen lieven Heer’ voegde de kleine Caroline, die achter mevrouw Torlet stond daarbij.</p>
<p>‘Ja, lieve kinderen’ hernam mevrouw Torlet, ‘en als gij zoo deugdzaam zijt, als hij, en zoo goed leeft als hij gedaan heeft, dan zult gij hem daar eens wederzien... O, dat zal eerst eene vreugde zijn, als wij daar allen bij elkander zullen wezen, om nimmer weder van elkander te scheiden. Maar, komaan kinderen, te lang reeds hebben wij gewacht, om hem onzen hartelijksten dank te betuigen, die ons in dit oogenblik zulk eene onuitsprekelijke en heiligende vreugde verschafte.’ Met deze woorden stond zij op en naderde met hare beide kinderen Frits Roster, die op een afstand was blijven staan, om de uitwerking waar te nemen, die de verrassing, door hem derweduwe bereid, op haar maakte. Diep was hij door die uitwerking getroffen, en hij kon het zich naauwelijks voorstellen, dat hij de schepper was van zooveel dankbaarheid en vreugde. En toen hij zag, dat Mina zich niet langer bedwingen kon, maar hare tranen vrij liet vlieten, toen welde er ook een traan in zijn oog en in stilte dankte hij God voor de zielevreugde, die hij genoot. Nog stond hij daar vol sprakelooze aandoening, toen mevrouw Torlet met hare kinderen hem genaderd was, en hem als uit een' droom deed ontwaken op hare, met diep gevoel tot hem gerigte vraag: ‘waarmede, beste vriend, kan ik zooveel goedheid vergelden?’ meer kon zij niet uitbrengen, maar de trillende handdruk, dien hij gevoelde, liet hem genoeg beseffen, met welk een dankbaar gevoel haar hart vervuld was. Op den hartelijksten toon antwoordde Frits: ‘door mij als uw vriend te beschouwen, mevrouw, die, waar hij u genoegen mede verschaffen, of waar hij u behulpzaam in zijn kan, gaarne zal doen, wat in zijn vermogen is, en door....’ hier hield hij een oogenblik op, omdat hij er eerst bij wilde voegen, mijne voorspraak te zijn bij haar, die ik meer dan mij zelven bemin, maar sneller dan wij het kunnen ter neêr schrijven, zweefde hem de gedachte voor den geest, dat hij
<pb n="205"/>
daarmede een eigenbatig oogmerk verraden zou, en daarom vervolgde hij: - ‘door steeds te gelooven, dat mijn penseel bij het vervaardigen van dit afbeeldsel is bestuurd geworden door zuivere achting voor den man, dien wij betreuren, maar wiens tegenwoordig geluk wij hem niet benijden.’</p>
<p>Frits verzocht en kreeg verlof, om Mina te huis te brengen, en reeds den volgenden dag waren de wederzijdsche ouders bij elkander, om na gemaakte overeenkomsten, hunnen zegen uit te spreken over eene verbindtenis aan weerskanten met evenveel toestemming gesloten, als zij sedert lang was gewenscht.</p>
</div>
<div type="chapter">
<head rend="h3">Negentiende hoofdstuk.<lb/>
Een verschil vak gevoelen door een ongeval toegelicht.</head>
<p>Omstreeks dezen tijd ontstond er eene vacature in den gemeenteraad, door het overlijden van een der wethouders. Bij het openen der stembriefjes bleek, dat de heer Rijkhold met volstrekte meerderheid van stemmem tot lid van den raad was gekozen. Wente, die mede tot de stemopnemers behoorde, schudde, toen hij van den uitslag der stemming verzekerd was, verdrietig het hoofd, terwijl hij zeide: ‘dien menheer halen ze hier ook overal in. Nu zullen we gaauw van nieuwigheden hooren, zeg ik. Alsof we er in den kerkeraad al niet genoeg van hadden. Raden of leiden laat hij zich niet, alsof wij niet beter wisten, dan zoo'n Amsterdamsche koopman, wat het best voor ons dorp en de dorpelingen was. En als hij wat voor heeft, dan houdt hij vast, zoo vast, zeg ik, als een draadnagel. 't Zal je nog wel eens berouwen, burgemeester, dat je dien man in den raad hebt zitten.’</p>
<pb n="206"/>
<p>‘Maar Wente,’ hernam de burgemeester, ‘je zult je nog wel herinneren, dat je bij de invoering van de nieuwe gemeentewet gezegd hebt, dat zulk eene vrije keuze nu eens eene nieuwigheid was, daar je vrede meê hadt.’</p>
<p>‘En nu zeg ik, dat ik er spijt genoeg van heb, dat ik het ooit gezegd heb. Nieuwigheden, zeg ik maar altijd, deugen niet.’</p>
<p>‘Als ze tegen uwen zin uitvallen. Doch dit daargelaten, als de heer Rijkhold de benoeming aanneemt, dan is zooveel zeker, dat we een verstandig en regtschapen man in den raad krijgen, die reeds bewijzen genoeg gegeven heeft, dat hij het goed met de gemeente meent.’</p>
<p>‘Dat laat heengaan, burgemeester, maar we zullen er nog spektakels van beleven, zeg ik.’</p>
<p>De burgemeester had moeite om zich te bedwingen. Zoo spoedig mogelijk sloot hij daarom de vergadering, regt blijde als hij was, met den uitslag der verkiezing en ieder ging zijns wegs.</p>
<p>&nbsp;</p>
<p>Onder de bezoekers, die den heer Rijkhold met zijne benoeming tot lid van den gemeenteraad kwamen geluk wenschen, behoorde ook de familie Zeeltink. Mevrouw Zeeltink besloot hare gemoedelijke toespraak met den wensch, dat de heer Rijkhold het noodige mogt ontvangen, om mede te werken, dat het burgerlijk bestuur christelijker mogt worden, dan het tot hiertoe geweest was, terwijl zij er bijvoegde, dat haar man uit vrees, dat hij in dat opzigt te weinig medewerking zou vinden, zich tot hiertoe terug gehouden had, om die betrekking te ambiëren. De heer Rijkhold antwoordde hierop, dat hij door de keuze der gemeente tot dien post geroepen, volkomen vrijheid had gevonden om dien aan te nemen, te meer omdat hij begreep daarin nuttig werkzaam te kunnen zijn.</p>
<p>‘Mits dat het u van boven, gegeven worde, mijnheer Rijkhold,’ zeî Zeeltink.</p>
<p>‘Natuurlijk,’ hernam Rijkhold, ‘alles moet van boven komen: tijd, kracht, wijsheid, gelegenheid, om wat
<pb n="207"/>
goed en nuttig is te doen. Dit is eene onbetwistbare waarheid, die we elkander naauwelijks behoeven te herinneren.’</p>
<p>‘En toch,’ sprak Zeeltink, ‘wordt zij zoo dikwijls uit het oog verloren. De nietige mensch schrijft gewoonlijk veel te veel aan zich zelven toe, en daarom acht ik het niet overbodig, dat we elkander onze onmagtigheid gedurig voor den geest brengen. Want, och, mijnheer, zoo menigeen beschouwt zich zelven niet als een dood ligchaam, dat door den Geest des Heeren moet levend gemaakt worden tot alle goed werk.’</p>
<p>‘Gij brengt mij daar van zelf op een onderwerp, mijnheer Zeeltink, waarover wij elkander beloofden nog eens nader te zullen spreken, bij gelegenheid van het gesprek dat gij, in mijn afzijn, met mijne vrouw gevoerd hebt, en dat niet zonder invloed op haar is gebleven.’</p>
<p>‘Dat verheugt mij.’</p>
<p>‘Het zal u echter minder genoegen doen, naar ik meen, als ik u zeg, dat gij haar bedroefd hebt.’</p>
<p>‘Het tegendeel is waar, mijnheer; want ik hoop in dat geval met den apostel Paulus te kunnen zeggen: <hi rend="i">ik verheug mij dat gij bedroefd zijl geweest</hi>.’</p>
<p>‘Maar gij weet toch, dat de apostel dit schreef, omdat hij bij de zedelooze Korinthiers eene droefheid naar God had gewerkt. Gij daarentegen, mijnheer, hebt een moederhart smart aangedaan door een te voorbarig, in elk geval liefdeloos oordeel te vellen over haren zoon, als of die op weg was om een volstrekt ongeloovige, een verlorene voor eeuwig te worden.’</p>
<p>‘Ik had misschien andere woorden kunnen gebruiken. Ik had kunnen zeggen: uw zoon is op weg, om op het geleide der in den mensch verduisterde rede op een dwaalspoor te geraken. 't Zou zachter uitgedrukt zijn, wat ik meende, en ik zou mij in dat opzigt geschikt hebben naar den geest van onzen tijd, om harde waarheden met zulk een bescheiden kleed te omhangen, dat men ze naauwelijks herkent. Het bedroeft mij, als ik bedenk, hoe veel er in onze dagen met die zoetsappigheid bedorven wordt. “De waarheid moet gepredikt worden,” niemand die het tegenspreekt, maar, roept men elkander toe: “laat ons toch vooral zorgen, dat we haar in een
<pb n="208"/>
fatsoenlijk kleed steken, en haar zoo voorzigtig en bescheiden mogelijk voordragen; opdat zij toch niemand als een dolksteek treffe,” wat zeg ik, opdat zij toch niemand kwetse en beleedige.’</p>
<p>‘Ieder meent op zijne wijs het heil van anderen te bevorderen. Gij misschien anders dan ik, mijnheer. Doch dit daargelaten, als ik tegen uw gevoelen meen te kunnen aanvoeren, dat, naar mijn gevoelen, mijn zoon op weg is, om door eene meer wijsgeerige beschouwing van het Christendom, zoo ik hoop, een waarlijk verlicht christen te worden, dan geloof ik, dat ik de waarheid niet verberg, als ik beweer, dat uw oordeel te voorbarig was.’</p>
<p>‘Wijsgeerige beschouwingen van het Christendom! 't Klinkt fraai, maar eigenlijk is het niets anders dan een mantel, dien men over het ongeloof werpt. Is het de vermetelheid niet ver drijven, als men eene zoo stellige, geopenbaarde godsdienst, waarbij alleen het geloovig aannemen te pas komt, eerst nog aan de uitspraken der rede wil onderwerpen, eer men haren goddelijken oorsprong erkent?’</p>
<p>‘Ik weet, mijnheer Zeeltink, dat gij een liefhebber zijt der sterrekunde. Meermalen hebt gij voorzeker bij het aanschouwen van een helderen sterrenhemel gedacht: hoe heerlijk openbaart zich hier Gods almagt en wijsheid. Meer dan anderen, die minder bekend zijn met den stand en loop der hemelligchamen, kondt gij dat gevoelen, omdat gij de stem des Allerhoogsten, die ook in den nacht tot ons spreekt, beter verstaat en uw verstand ontcijferen kan, wat voor anderen slechts beeldspraak blijft. Wat in de natuur waarheid is, is het ook in de openbaring. Wil men hare stem verstaan, dan moet men in hare geheimen worden ingewijd. Maar dan moet men ook tot het binnenste heiligdom, willen doordringen en het door al de beletselen heen trachten binnen treden. Wie den rijkdom van de waarheden des Evangelies bevatten wil, moet ze tot het voorwerp van zijn nadenken maken. Gij weet toch zoo goed als ik, dat noch Jezus, noch zijne apostelen een blind geloof van ons vorderen, dat zij ons aansporen, om, daar zij zeggen als tot verstandigen te spreken, te oordeelen, wat zij zeggen, en om te allen tijde bereid te
<pb n="209"/>
zijn tot verantwoording aan een iegelijk, die ons rekenschap afeischt van de hope, die in ons is. En hoe kan dat alles geschieden zonder het gebruik onzer rede, ja zonder den inhoud en de grondslagen der openbaring aan de rede te onderwerpen?’</p>
<p>‘Gij spreekt van de rede, alsof die nog geheel onverdorven in ons was en zóó onverzwakt, dat zij uit zich zelve in staat is, het goddelijke te verstaan.’</p>
<p>‘Neen, mijnheer, ik spreek van de rede zoo als zij inderdaad is, gebrekkig, zwak, niet in staat om de diepten Gods te peilen, maar niet zóó bedorven en verduisterd, dat zij onvatbaar zou zijn, om aan haar de leer des Evangelies te toetsen, door haar ons die eigen te maken, tot haren diepen zin en hare heilige bedoeling door te dringen, en haar dus met een verlicht geloof te omhelzen.’</p>
<p>‘Een verlicht geloof, zegt ge; naar mijn gevoelen is dat het verlichtst geloof, dat onvoorwaardelijk en onderworpen aanneemt, wat ons door onzen Heer en zijne apostelen verkondigd is.’</p>
<p>‘Maar hebben Jezus en de apostelen zich in hunne leeringen niet gerigt tot het verstand der menschen; daalde de Heer zelfs niet tot de onkundigen af, om zijne leer verstaanbaar te maken, ja, wordt niet overal in het Evangelie een ernstig en grondig onderzoek van de waarheden des geloofs aangeprezen? Het Evangelie kan immers den toets van het onderzoek wel doorstaan.’</p>
<p>‘Ongetwijfeld, maar waar het op gelooven aankomt, moet de rede zich onderwerpen, niet alleen, omdat zij gedurig op verborgenheden stuit, maar ook, omdat wij geene vrijmoedigheid hebben, om in het geopenbaarde in te zien.’</p>
<p>‘Hoe meer men echter van de waarheid en goddelijkheid van het Evangelie door middel van onderzoek overtuigd is, hoe vaster ons geloof wordt, en zoo is dan de rede niet slechts in overeenstemming met het geloof, maar zij is er ook de grondslag van. Wat gij echter als redenen aanvoert, waarom de rede zich moet onderwerpen....’</p>
<p>‘Ik begrijp het, mijnheer, dat zult gij mij niet toestemmen. De verdedigers van de almagt der rede kennen voor haar geene grenzen.’</p>
<pb n="210"/>
<p>‘Ik ben noch verkondiger, noch verdediger van de almagt der rede, bewust als ik ben, van hare zwakheid en onvolkomenheid, maar eene andere vraag is het, of zij bij het gelooven stilstaan en werkeloos moet blijven, omdat zij gedurig op verborgenheden stuit. Is dan de openbaring, is het Evangelie van Christus eene verborgenheid?’</p>
<p>Zeeltink tot mevrouw Rijkhold: ‘Mag ik u dien Bijbel eens verzoeken, mevrouw. Ik sloeg juist dezen morgen eenige plaatsen op, die ons licht kunnen geven, dunkt mij. Hier in zijn eersten brief aan de Korinthiërs, hoofdstuk IV: 1 noemt de apostel Paulus zich een uitdeeler der <hi rend="i">verborgenheden</hi> Gods; in zijn brief aan de Kolossensen het II hoofdst. het 2 vers spreekt hij van de kennis der <hi rend="i">verborgenheid</hi> van God en den Vader en van Christus; en nog eens in zijn' eersten brief aan Timotheus het III hoofdst. het 9 vers vermaant hij om de <hi rend="i">verborgenheid</hi> des geloofs in een rein geweten te bewaren.’</p>
<p>‘Nu gaat gij op den klank van het woord af, mijnheer Zeeltink; want - mag ik dien Bijbel ook eens - hoe zou de apostel zich een uitdeeler of verkondiger van de verborgenheden Gods kunnen noemen; hoe van de kennis dier verborgenheid van God en Christus kunnen spreken; hoe het bewaren van de verborgenheid des geloofs kunnen aanprijzen, als hij er mede bedoelde, dat de verborgenheid des Evangelies, eene voor het menschelijk verstand onbegrijpelijke leer was?’</p>
<p>‘Maar zie dan eens het laatste vers van het aangehaalde Hoofdst. uit den brief aan Timotheus in; daar lezen we het getuigenis van Paulus zelven: <hi rend="i">de verborgenheid der godzaligheid is groot</hi>.’</p>
<p>‘Lees het geheele vers eens, mijnheer Zeeltink, dan zult gij zien, dat Paulus zelf verklaart en openbaar maakt, wat hij door die verborgenheid verstaat: zulke zaken namelijk, die wel tot hiertoe verborgen geweest waren, maar door het Evangelie aan het licht zijn gebragt.’</p>
<p>‘Met dat alles geef ik mijn verstand liever gevanger, dan dat ik met mijne rede in zulke leerstukken dieper zou willen doordringen, waarbij het gelooven alleen te pas komt, omdat zij geheel buiten het bereik onzer on-<pb n="211"/>volmaakte rede liggen. Ik geloof, dat dit het beste middel is om bewaard te blijven voor dien hoogmoed des harten, die met den pijlsnellen vooruitgang onzer eeuw niet het minste toeneemt, en reeds met den glimlach des twijfels op eene geopenbaarde godsdienst begint neder te zien.’</p>
<p>‘Niet minder dan gij, mijnheer, wensch ik voor dien hoogmoed bewaard te blijven, die helaas zulke niet te ontkennen uitwerkselen heeft. Ik zie met u het gevaar in, als men de rede ten koste der openbaring ten troon verheft en het ongeloof achter het masker van zoogenaamde wijsbegeerte tracht te verbergen, of zijne huiveringwekkende naaktheid met het kleed der geleerdheid zoekt te bedekken; maar ik kan u nog niet toestemmen, dat het door u gekozen middel daartoe het beste zou zijn. Gij spreekt van leerstukken en hierin zal het verschil tusschen u en mij wel gelegen zijn. Er zijn er die door menschelijke wijsheid met zulk een nevel omtogen zijn, dat het verstand er niet bij kan, of waar de rede, als er mede in strijd, tegen opkomt. Ik spreek van geloofswaarheden, zoo als ze ons in het Evangelie worden voorgesteld, maar niet als zulke geheimen, die geheel buiten het bereik onzer rede zouden liggen. Want dan zouden we het orgaan missen, om ze te verstaan en ze toegang tot ons hart te verleenen. Welk voordeel zou ons ook eene openbaring opleveren, waar we het voor ons noodige niet van konden begrijpen? Zij zou dan in tegenspraak met zich zelve zijn. Ik ontken daarom niet, dat onze rede op onoverkomelijke grenzen stuit, maar dit neemt hare bevoegdheid niet weg, om bij het geloof werkzaam te zijn. Laat mij het met een voorbeeld ophelderen. Green menschelijk verstand is in staat de diepte te peilen van de liefde des hemelschen Vaders, die Hem bewoog zijn zoon tot heil en behoudenis eener zondige en schuldige wereld over te geven, maar daarom behoeven we ons verstand nog niet gevangen te geven, om in die openbaring van Gods liefde niet, zoo veel ons mogelijk is, in te dringen. Hoe helderder ons bewustzijn van die liefde wordt, hoe vaster ons geloof haar omhelst, hoe meer kracht wij er tot een innerlijk, rein, heilig leven aan ontleenen.’</p>
<pb n="212"/>
<p>‘En toch, mijnheer Rijkhold, vind ik zoo veel vrijmoedigheid niet, als gij, om in het geopenbaarde te trachten in te zien.’</p>
<p>‘Zoudt gij haar met mij ook dan niet hebben, als wij er in het Evangelie zelf grond toe vonden? Zoo als gij weet, rangschikt Paulus de <hi rend="i">wijsheid</hi> en <hi rend="i">kennis</hi> onder de gaven des Geestes; en heeft de Heer Jezus zelf aan zijne discipelen niet vergund de verborgenheden van het koningrijk der hemelen te weten?...’</p>
<p>‘Maar wij dwalen van het eigenlijk onderwerp van ons gesprek geheel af. Ik zou u echter als vader raden, uwen zoon ernstig te waarschuwen voor eene zoogenaamde philosophie des Christendoms, daar gij zoo wel weet als ik, welk een smaad de philosophie het Evangelie heeft aangedaan, en hoe vijandig zij zich er vaak tegen getoond heeft.’</p>
<p>‘Dien raad neem ik gaarne van u aan, mijnheer Zeeltink, voor zoo ver de wijsgeerige beschouwingen van mijn zoon een nadeelige strekking konden hebben met opzigt tot het Evangelie van Christus, maar zoo als ik zeide, ik heb hoop, dat hij door zijne wijsgeerige beschouwingen van het Christendom een verlicht christen zal worden. En in de blijde verwachting, dat zijne philosophie zich eens met diepen eerbied voor het Christendom zal nederbuigen, hoop ik, zoo veel in mij is, hem behulpzaam te zijn, om hem op den weg daarheen te geleiden. Doch teregt hebt gij opgemerkt, dat wij van het eigenlijk onderwerp van ons gesprek afdwaalden, Gaarne wil ik er op terug komen, terwijl we van het oordeel, dat gij over mijn zoon hebt geveld, niet meer willen spreken. Als ik mij wel herinner, kwam het gesprek, dat gij met mijne vrouw gevoerd hebt, en dat zij mij hoofdzakelijk heeft medegedeeld, hierop neder, dat gij beweerdet, dat de mensch niets uit zich zelven kan doen. En dat ben ik in zoover met u eens, als de mensch alles wat hij noodig heeft, om tot het heil zijner ziel werkzaam te zijn, en de middelen, die hij daartoe moet aangrijpen, van God ontvangen moet. Maar dan ook is het aan hem, om van die middelen gebruik te maken, en te doen, wat zijne hand vindt om te doen. Voor elk verzuim is hij nu verantwoordelijk. Zoo is de mensch? naar mijn gevoelen, wel een
<pb n="213"/>
geheel afhankelijk schepsel, maar geen dood ligchaam, geen stok en blok.’</p>
<p>‘Dat wil dus zooveel zeggen als, nu kan de mensch zich zelven wel helpen, nu kan hij het door eigene geregtigheid ver genoeg brengen. Ja, dat is, helaas, de leer van velen in den tegenwoordigen tijd, de leer der zelfheid, waardoor de dierbare leer der ongehoudene genade geheel achter de bank geschoven wordt.’</p>
<p>‘Mag ik u oplettend maken, mijnheer Zeeltink, dat gij van het eigenlijk onderwerp afgaat en, neem het mij niet kwalijk, de zaken met elkander verwart. In het gevoel van zijne afhankelijkheid van God, de middelen aan te grijpen, die God ons geeft, is toch niet hetzelfde als in eigene geregtigheid zijn heil te zoeken, of Gods genade op geringen prijs te stellen en te verachten.’</p>
<p>‘Neen, maar het wordt er het gevolg van, als wij meenen, dat het gebruiken dier middelen in onze eigen magt staat. Daartoe moeten wij wedergeboren worden. Want dus staat er geschreven: <hi rend="i">ten zij dat iemand wederom geboren worde, hij kan het Koningrijk Gods niet zien, en, zoo iemand niet geboren wordt uit water en geest, kan hij in het Koningrijk Gods niet ingaan</hi>.’</p>
<p>‘Ik herinner mij over den eersten door u aangehaalden tekst onzen afgestorven predikant eens te hebben hooren prediken, en wij zullen daar aanstonds op terugkomen. Vol overtuiging stem ik het u toe: wij moeten wedergeboren worden. Maar veroorloof mij vooraf u te vragen, wat verstaat gij door wedergeboorte?’</p>
<p>‘De opwekking van den mensch door den Heiligen Geest tot een geestelijk leven, waardoor hij van dood levend, en naar den wille Gods in staat gesteld wordt, om te kunnen gelooven en zich te bekeeren. Van nature toch is de mensch boos en vijandig tegen God, en dat blijft hij zoolang hij geen nieuw hart ontvangen heeft, zoo als de Heere zegt bij Ezechiël: <hi rend="i">Ik zal u een nieuw hart en een nieuwen geest geven in het binnenste van u</hi>. Dan eerst behoort hij tot de bondgenooten Gods, als hij door de wedergeboorte een nieuw hart ontvangt.’</p>
<p>‘In zoover ben ik het met u eens, dat de wedergeboorte een goddelijk werk is. Schrijven wij toch onze
<pb n="214"/>
natuurlijke geboorte aan God toe, zonden we dan de veel heerlijker geboorte, de vernieuwing van den inwendige mensch - dus noem ik het liefst de wedergeboorte - ook niet aan Hem toekennen? Doch laat mij, om elkander duidelijk te verstaan, u mogen vragen, of gij's menschen wedergeboorte vóór of na het zaligmakend geloof en de bekeering stelt, dan wel of gij het er voor houdt dat zij zelve het geloof en de bekeering is?’</p>
<p>‘Schoon de christen kennis moet hebben van den weg der zaligheid door het woord, moet echter zijne ziel op eene dikwijls voor ons onbekende wijze, als door eene scheppende kracht worden aangeraakt; want zoo als de Heere zegt bij Ezechiël: <hi rend="i">Ik zal mijnen Geest geven in het binnenste van u: en Ik zal makvn, dat gij in mijne inzettingen zult wandelen</hi>. Bij den wedergeborene wordt nu alles veranderd, van dood, wordt hij als het ware levend, van blind? ziende. Want de wedergeboorte verspreidt zich door al de krachten en vermogens van ziel en ligchaam, welks leden gesteld worden tot wapenen der geregtigheid. Alleen de wedergeborene heeft het ware geloof en de echte bekeering.’</p>
<p>‘Nog eene vraag: is naar uwe meening, de wedergeboorte een werk van God, dat in den mensch terstond voltooid is, of dat kan en moet voortgaan, om tot voltooijing te komen?’</p>
<p>‘Als het de tijd van 's menschen roeping is, wekt de Heilige Geest hem op tot het geestelijk leven, en blijft de strijd tusschen vleesch en geest ook bestaan: <hi rend="i">een iegelijk</hi>, als Johannes zegt, <hi rend="i">die uit God geboren is, doet de zonde niet, want zijn zaad blijft in hem, en hij kan niet zondigen, want hij is uit God geboren</hi>.’<note n="(*)" place="foot">I. Johan. III: 9.</note></p>
<p>‘Gij gebruikt daar eene uitdrukking van den apostel Johannes, die ons niet weinig kan voorlichten. Ik herinner mij, dat onze overleden predikant de woorden van den Heer tot Nikodemus gesproken; <hi rend="i">ten zij dat iemand wederom geboren worde</hi><note n="(†)" place="foot">Johan. III: 5.</note>, dus verklaarde: dat <hi rend="i">wederom</hi> eigenlijk moest vertaald worden door: <hi rend="i">van boven</hi>, dat is <hi rend="i">uit God</hi>. Men had slechts het 31 vs. van dit zelfde Hoofd-<pb n="215"/>stuk te vergelijken, waar hetzelfde woord vertaald was, en daar niet anders kon vertaald worden dan door: <hi rend="i">van boven</hi>. Wat nu die geboorte <hi rend="i">van boven</hi> is, verklaart de Heer zelf in het 5de vs. waar Hij zegt, dat iemand moet geboren worden <hi rend="i">uit water</hi>, dat wil zeggen, zeide de dominé, dat men rein moest worden, rein van het verkeerde, dat ons aankleeft, en <hi rend="i">uit geest</hi>, met andere woorden, dat de mensch zulk een nieuw leven moet aanvangen, waarvan niet het vleesch, maar de Geest van God het beginsel is. Iemand kan dus in het Koningrijk Gods niet ingaan, hij kan het niet zien, er geen deel aan hebben, ten zij hij zulk eene verandering en vernieuwing ondergaat, waardoor hij ophoudt der zonde te dienen, en zich te laten leiden door den Geest der waarheid, heiligheid en liefde, die in God is.’</p>
<p>‘Maar hoe rijmt gij daar nu mede, wat gij reeds toestemdet, dat de wedergeboorte een werk van God is?’</p>
<p>‘Torlet verklaarde dit dus: de wedergeborene is Gods maaksel. Dit wil niet zeggen, dat de mensch lijdelijk op het tijdstip moet wachten, dat God hem wederbaart. Neen, Hij moge de oorzaak zijn, dat de mensch, die het goede wil en wenscht, geheel anders denkt, gevoelt en handelt, dan hij vroeger deed, dit neemt's menschen werkzaamheid om waarlijk wedergeboren te worden niet weg. Nikodemus, zeide hij, was geen ongeloovige, geen aan de zonde overgegeven mensch, hij was zelfs een heilbegeerige naar het onderwijs van den Heer, maar hij miste dat nieuwe leven, dat niet het aardsche, maar het hemelsche bedoelt.’</p>
<p>‘Maar hoe komt dat nieuwe leven in den mensch? Zie, mijnheer, dat is maar de vraag.’</p>
<p>‘Door God, maar op eene wijze, die met's menschen redelijke en zedelijke natuur overeenkomt. Als bewijs voerde dominé Torlet daarvoor aan, de openbaring, die God ons door en in Jezus Christus gegeven heeft. Door Hem trekt Hij de menschen tot zich, zonder hen in hunne zedelijke vrijheid te beperken.’</p>
<p>‘Altijd dat middellijke, ja, dat was zijne manier: alles moet van den mensch uitgaan.’</p>
<p>‘Natuurlijk, planten en nat maken moeten wij, zegt de apostel, maar God moet den wasdom geven. Wij moe-<pb n="216"/>ten gelooven en op bekeering ons toeleggen, maar God is de schepper van dat nieuwe leven, dat den mensch in gemeenschap met Hem en Christus brengt en met den Geest, die uit hen is. Hoe meer dat nieuwe levensbeginsel zich ontwikkelt, hoe meer zijne wedergeboorte in volkomenheid toeneemt....’</p>
<p>‘Toeneemt? Het werk Gods in den mensch gewrocht? Die uit God geboren is, kan niet zondigen.’</p>
<p>‘Juist, mijnheer, die kan het aardsche en lage niet meer bedoelen. Als wij kinderen Gods geworden zijn, hebben wij geen welgevallen meer aan hetgeen alleen uit de wereld is. Leeft Christus in ons, dan bedenken we de dingen die boven zijn, en niet die op de aarde zijn. Maar gij zelf hebt toegestemd, dat de strijd tusschen vleesch en geest blijft bestaan. Het gevolg daarvan zal wel zijn, dat de wedergeborene kan blijven struikelen, en dat komt omdat het werk der wedergeboorte hier in hem nog niet voltooid is. Wie door het geloof in Christus een nieuw schepsel geworden is, heeft daarom nog niet dien trap van volmaaktheid bereikt, dat hij niet noodig heeft meer nog vernieuwd te worden, of getuigt de apostel niet, dat God, die het goede werk in ons begonnen heeft, het voleindigen zal tot op den dag van Jezus Christus? Worden zij die uit God geboren zijn niet opgewekt, om op te wassen in de genade en in de kennis van hunnen Heer en Zaligmaker?’</p>
<p>‘Wij zullen daar niet verder over spreken, mijnheer, want uwe geheele redenering gaat van het begrip uit, waar ik mij niet mede vereenigen kan, dat de mensch uit zich zelven het goede kan doen.’</p>
<p>‘Met de middelen, die God hem daartoe verleent, Als het niet zoo was, mijnheer Zeeltink, dan zou daar immers uit moeten volgen, dat de mensch wel bij magte was uit zich zelven het kwade, maar niet het goede te doen.’</p>
<p>‘Gij vergeet het alternatief, mijnheer: als het zoo was, dam hing's menschen zaligheid niet meer van God, maar van hem zelven af. Dan had de mensch slechts het geloof, als iets dat hij zich zelven geven kon, als het middel ter zaligheid aan te nemen, om zijn behoud niet aan God, maar aan zich zelven te danken te heb-<pb n="217"/>ben. Wat echter uwe stelling betreft, dat de mensch bij magte zou zijn, uit zich zelven het kwade te doen, ik beschouw het voortgaan in het kwade als een loslaten van den Heer, waardoor de magt van het booze zich meer en meer in den mensch ontwikkelt, en vind daar een bewijs te meer in voor de zedelijke onmagt der menschen in het goede, zooals die in den Bijbel overvloedig bewezen wordt.’</p>
<p>‘Onze redetwist zou inderdaad veel van een theologisch dispuut beginnen te krijgen, en ik verbeeld mij, dat dit voor leeken wat al te gevaarlijk is. Intusschen wil ik uwe bewijzen wel eens hooren voor zulk eene zedelijke onmagt des menschen, waarbij het oorspronkelijk vermogen van den mensch tot het goede zou worden ontkend.’</p>
<p>‘Als de heeren hun gesprek nog verder willen voortzetten,’ zeî mevrouw Rijkhold, ‘dan zou ik hun raden schrap te staan; want ik zie daar dominé Kampman naderen, die zeker plan heeft hier eene visite te maken. Ons allen zou het, geloof ik, aangenaam zijn, als de heeren hem verzochten als scheidsregter op te treden.’</p>
<p>‘Wat mij betreft, mevrouw,’ hernam Zeeltink, ‘mijn scheidsregter is de Bijbel. Hooger ken ik niet; maar daarom heb ik niets tegen de interventie van den heer Kampman.’</p>
<p>Nadat dominé Kampman behoorlijk ingelicht en op de hoogte der kwestie gebragt was, stemde hij het den heer Rijkhold toe, dat het onderhoud der heeren veel van een theologisch dispuut begon te krijgen, en hij kon niet ontkennen, dat dit gevaarlijk was voor de leeken, die, als van zelf sprak, de voorbereidende opleiding en oefening misten, die daartoe noodzakelijk vereischt worden. ‘Doch,’ zeide hij, ‘met dit te beweren, geloof ik, dat ik mij reeds terstond in het middelpunt van uw verschil geplaatst heb.’</p>
<p>Vreemd zag men elkander bij dit gezegde van den heer Kampman aan, terwijl men hem verzocht zich nader te verklaren.</p>
<p>‘Ik begrijp, zeide hij, ‘dat de heeren het niet eens zijn omtrent de vraag, in hoe ver de mensch het goede <hi rend="i">kan</hi> willen? Bezit hij het vermogen daartoe, de zedelijke kracht om het in beoefening te brengen mist hij, zoolang hij daartoe niet is voorbereid. De vleeschelijke mensch, zooals Paulus zegt, onderwerpt zich der wet Gods niet, en kan het niet.’</p>
<pb n="218"/>
<p>‘Ziet gij wel, mijnheer Rijkhold,’ sprak Zeeltink, ‘hij <hi rend="i">kan</hi> niet, <hi rend="i">kan</hi> het niet uit zich zelven.’</p>
<p>‘Zoolang hij het voorbereidend middel, door God daartoe inzonderheid door Christus verordend, niet gebruikt,’ hernam dominé Kampman, ‘zoolang hij zich niet laat verlossen uit de boeijen zijner vleeschelijke natuur. Gelijk een kwade boom geen goede vruchten kan voortbrengen, zoo kan de mensen het goede niet willen, als zijn zedelijke toestand niet goed is. Is het Christendom in hem echter het heiligend beginsel geworden, waardoor hij zich laat leiden en besturen, dan kan van hem gezegd worden, dat hij uit God geboren is en dat hij niet kan zondigen, als wie, nog vleeschelijk, bedenken, wat des vleesches is; dan kan hij het goede willen en doen.’</p>
<p>‘Hoort gij het wel, mijnheer Zeeltink,’ sprak Rijkhold, ‘de mensch <hi rend="i">kan</hi> het goede willen en doen.’</p>
<p>‘Ik blijf met Paulus zeggen, als God dat willen en werken in ons werkt,’ was het antwoord van Zeeltink, die nu tot staving van zijn gevoelen omtrent de zedelijke onmagt des mensenen in het kiezen en betrachten van het goede nog menigen tekst bijbragt, waarmede hij meende zijne partij zoo niet volkomen overtuigd, dan toch tot stilzwijgen te hebben gebragt.</p>
<p>De heer Rijkhold vatte eerst het woord op en zeide, dat hij evenzeer met Paulus bleef zeggen: <hi rend="i">het is God, die in u werkt, beide het willen en het werken, naar zijn welbehagen</hi>, omdat hij die uitspraak des apostels dus verstond, dat het Gods liefderijk welbehagen was, den mensch het vermogen tot het willen en werken te geven. De heer Kampman, die begreep, dat het gesprek veel gevaar liep om een woordenstrijd te worden, vatte nu het woord op, en zeide, dat, sprak de Bijbel nu eens van de werkzaamheid van God en dan weder van die des menschen, dit niet te beschouwen was, als of beide tegen over elkander stonden en tusschen beide niet de grootste overeenstemming bestond; want is het God, die in ons werkt, het is ook de mensch, die in God leeft, zich beweegt en werkzaam is. ‘Zoo is het ook, mijnheer Zeeltink,’ dus vervolgde hij, ‘met andere door u aangehaalde teksten. 't Is waar, God belooft aan Israël een nieuw hart en een' nieuwen geest te zullen <hi rend="i">geven</hi>, maar
<pb n="219"/>
Hij wekt door denzelfden profeet Ezechiël datzelfde Israël ook op, om alle overtredingen van zich weg te werpen, en zich <hi rend="i">een nieuw hart en een' nieuwen geest te maken</hi>. Wordt aan Ephraïm de bede in den mond gelegd: <hi rend="i">bekeer mij, zoo zal ik bekeerd zijn</hi>, het woord door onzen Heer Jezus in overeenstemming met dat des Doopers gesproken: <hi rend="i">bekeert u</hi> verliest daarom niets van zijne kracht, zoomin als de bede om het geloof, waar gij u op beroept, al antwoordt onze Heer ook op de vraag Hem gedaan, wat men moest doen, om de werken Gods te mogen werken: <hi rend="i">dit is het werk Gods, dat gij gelooft in Hem, dien Hij gezonden heeft;</hi> en al zegt Paulus ook op de vraag van den stokbewaarder, wat hij doen moest om zalig te worden: <hi rend="i">geloof in den Heer Jezus Christus, en gij zult zalig worden, gij en uw huis</hi>. Zegt gij, dat er geschreven staat, dat de mensch <hi rend="i">in de kracht Gods</hi> door het geloof tot de zaligheid bewaard wordt, de apostel Johannes maakt dit woord niet krachteloos door zijne betuiging, dat die uit God geboren is <hi rend="i">zich zelven bewaart</hi>. Ik zou dus kunnen voortgaan, mijnheer, en u vragen, of de vermaning des apostels, om ons met God te laten verzoenen, zijne eigene uitspraak verzwakken zou, dat God in Christus de wereld met zich zelven verzoend heeft? Of de vermaning des Heeren: <hi rend="i">klop en u zal opengedaan worden</hi>, wedersproken wordt door zijn woord: <hi rend="i">zie ik sta aan de deur en kloppe?</hi> en of, wat bij die zelfde tekstwoorden voorkomt: <hi rend="i">indien iemand mijne stem zal hooren, en de deure opendoen, ik zal tot hem inkomen</hi>, het <hi rend="i">inkomen van den Heer</hi> ook zou strijden met het <hi rend="i">openen der deur?</hi> - doch genoeg, om ons te overtuigen, dat de Bijbel het vermogen en de werkzaamheid van den mensch, om de middelen, die God hem schenkt aan te grijpen, geenszins uitsluit, maar integendeel..... doch ziet eens, wat is dat?’ riep dominé Kampman op eens verschrikt uit, toen hij het gezelschap oplettend maakte op een naderend rijtuig, met een paar hollende paarden in de laan voor Landlust. Mijnheer en mevrouw Zeeltink verschrikten hevig, toen zij bemerkten, dat het hun eigen, door hen besteld rijtuig was. Aan het einde der laan gekomen, was het rijtuig op het punt om in een diepe sloot te geraken en om te slaan, dat waarschijnlijk ook zou
<pb n="220"/>
gebeurd zijn, als de koetsier niet met buitengewone krachtsinspanning de paarden gehouden en ze, met behulp van Berend, die het gevaar gezien en terstond toegeschoten was, gewend en dus tot staan gekregen had.</p>
<p>Terstond was het geheele gezelschap naar buiten gesneld en nu vernam men, dat de koetsier wel alle middelen in het werk gesteld had, om de paarden, die voor een stuk hout, dat langs den weg lag, geschrikt waren, te houden, doch dat hij, het einde der laan naderende, de hoop en den moed om daarin te slagen had beginnen op te geven, toen hij door het toesnellen van Berend, die hem had toegeroepen: ‘houd maar, houd maar, aan den hoek kom ik u te hulp!’ nieuwen moed gekregen en al het mogelijke gedaan had, terwijl hij zich dankbaar verblijdde, dat het gevaar zoo gelukkig was afgewend. Men wenschte den man geluk met zijn behoud; Berend werd bedankt voor zijne aangebragt hulp en het rijtuig naar huis gezonden, omdat de familie Zeeltink te voet naar huis zou gaan.</p>
<p>Bij hun vertrek zeide de heer Rijkhold: ‘ik geloof, mijnheer Zeeltink, dat dit voorval over onze kwestie eenig licht verspreid heeft.’</p>
<p>‘Hoe zoo, mijnheer?’ vroeg Zeeltink.</p>
<p>‘Uw koetsier verkeerde daar in een voor hem gevaarlijken toestand. Wel spande hij alle middelen in, om de paarden te houden, en dat kon en moest hij doen, om zich niet hopeloos prijs te geven. De moed intusschen, gelijk hij zelf bekende, zou hem ontzonken zijn, als die niet ware verlevendigd geworden door de verschijning van mijn knecht, die hem met aanbieding van hulp aanspoorde om vol te houden en al zijne krachten in te spannen. En omdat hij daarop vertrouwde, heeft hij kunnen doen, wat hij gedaan heeft.’</p>
<p>‘Maar,’ hernam Zeeltink, ‘wat doet de zucht tot zelfbehoud niet?’</p>
<p>‘Zou dat alleen in het physieke waar zijn, en niet in het morele?’ antwoordde Rijkhold. Maar,’ dus vervolgde hij, ‘nu de gevolgtrekking, die ik uit wat ik zeide maak, met opzigt tot wat wij bespraken: de redding van den zondaar is het gevolg van het aannemen der hulp, die hem wordt aangeboden. De middelen, die tot het verkrijgen van een nieuw leven bestaan, kan en moet hij gebruiken, - hij kan en moet het zijne doen, om zich door de
<pb n="221"/>
hand, die hem redden wil, te laten aangrijpen. Doch nu ook zal hij zijne redding niet aan zich zelven toeschrijven, maar ongetwijfeld aan Hem tot wien hij zich als redder wendde, aan wien hij zich toevertrouwde en overgaf.’</p>
<p>Maria maakte een einde aan den redetwist door op te merken, dat het, na den bekomen schrik, beter was naar huis te wandelen, dan zich langer in het verschil van gevoelens te verdiepen. ‘Ik houd het er voor,’ zeî zij, ‘dat de koetsier zijn behoud geheel aan God te danken heeft, want als het middel door hem gebezigd, en de hulp hem aangebragt niet door God met een goeden uitslag waren achtervolgd geworden, zou hij het gevaar niet ontkomen zijn.’</p>
<p>‘Dat ben ik met u eens,’ sprak Mina; ‘alleen moet ik hierbij opmerken, dat de middelen tot ons zedelijk welzijn aangewend, altijd door God gezegend worden, omdat zij van God zelven afkomstig zijn. Leggen wij ons op geloof en bekeering toe, dan behoeven wij niet te twijfelen, of het heilrijk gevolg daarvan zal zijn, dat wij in Christus Jezus nieuwe schepselen worden, wedergeborenen uit den geest, of die uit God geboren zijn.’</p>
<p>Men scheidde vrienschappelijk van elkander met den wensch, dat het onheil geene verdere nadeelige gevolgen hebben mogt.</p>
</div>
<div type="chapter">
<head rend="h3">Twintigste hoofdstuk.<lb/>
Hoe men het belang van mevrouw Torlet zoekt te behartigen.</head>
<p>Een paar maanden waren er verloopen na den dood van dominé Torlet, toen de heer Rijkhold in eene kerkeraadsvergadering het voorstel deed, om, in het belang der gemeente, van wege den kerkeraad, eene motie te
<pb n="222"/>
doen bij het kollegie van kerkvoogden, om aan de weduwe voor wie het <hi rend="i">annus gratiae</hi> door de predikanten van den ring werd waargenomen, het tractement voor dat jaar uit de kerkekas uit te keeren. De inkomsten van de kerk waren, zoo als men wist, aanzienlijk genoeg, om deze buitengewone uitgave te bestrijden, en daarom vond hij in voorstel geen bezwaar, terwijl het de pligt van den kerkeraad was, om te zorgen, dat in de vacature zoo spoedig mogelijk werd voorzien. Wente, die ook notabele was, kon zich met dit voorstel niet vereenigen. ‘We hebben,’ zeide hij, ‘hier met al die nieuwigheden niet van noode. Ik zeg maar, 't is weer wat nieuws en de kerkvoogden, zeg ik, mogen met de fondsen van de kerk zoo roekeloos niet omspringen. Ik ben als lid van den kerkeraad tegen het voorstel, en als notabele ook. 't Zou, geloof ik, de dominé's weduwe ook slecht aanstaan, zeg ik; want die zou de pastorij veel vroeger moeten verlaten, terwijl ze er nu bijkans een jaar in kan wonen. Of zou broeder Rijkhold meenen, dat kerkvoogden haar daar ook schadeloosstelling voor zouden moeten geven? Dat zou alweer wat nieuws zijn.’</p>
<p>‘Uwe belangstelling in het lot van onze predikantsweduwe doet uw hart eer aan, broeder Wente,’ hernam Rijkhold; ‘en uw laatst geopperd bezwaar omtrent de schadeloosstelling voor vrije woning is zeer juist. Het kon echter mijne meening niet zijn, om kerkvoogden te verzoeken in de schade, die de weduwe door gemis van vrije woning zou lijden, te voorzien. Ik geloof het middel gegevonden te hebben, om dat bezwaar uit den weg te ruimen. De broeders weten, dat ik onlangs in het bezit ben gekomen van een huis hier in het dorp, dat eerstdaags beschikbaar zal zijn. Nu was het mijn voornemen de bewoning daarvan aan de weduwe door heeren kerkvoogden, namens de gemeente, te laten aanbieden.’</p>
<p>Sommige leden van den kerkeraad zagen Wente aan, om te zien, welk eene uitwerking de woorden van Rijkhold op hem maakten, en toen zij op zijn gelaat bespeurden, dat hij daardoor niet gunstiger was gestemd geworden voor het voorstel, verklaarden zij er zich mede tegen. Nadat de consulent het echter toegelicht en krachtig ondersteund had, werd het door het meerendeel der leden
<pb n="223"/>
aangenomen, en in behoorlijken vorm ter kennis van het kollegie van kerkvoogden gebragt.</p>
<p>Vond het hier eerst hevigen tegenstand, de president kerkvoogd, overtuigd, dat de kerkelijke fondsen deze buitengewone uitgave konden bestrijden, en met den heer Rijkhold het belang eener spoedige vervulling van de vacature inziende, wist zijne kollega's en de overige leden van het kollegie, de meerderheid althans, zoover te brengen, dat men, onder de vereischte goedkeuringen, daartoe besloot.</p>
<p>Mevrouw Torlet, die van deze schikkingen weldra berigt ontving, was te zeer overtuigd van het belang dat de gemeente bij eene spoedige vervulling der vacature had, om haar leedwezen niet te verbergen, dat zij gevoelde bij de gedachte spoedig eene woning te moeten verlaten, waar zij zooveel lief en leed in had ondervonden. Het haar aangeboden huis kende zij wel als eene voor haar allezins geschikte woning, maar het was de pastorij niet, waar ieder plekje haar door herinneringen van allerlei aard dierbaar was. Hoe gevoelig zij ook was voor de wijze, waarop haar door kerkvoogden, namens de gemeente, de bewoning van het huis was aangeboden, zij zag daar echter een nieuw bezwaar voor haar in, omdat zij toch weldra het dorp, waar geene gelegenheid was, om aan hare kinderen de vereischte opleiding te laten geven, geheel zou moeten verlaten. Met een dankbaar, maar bedrukt hart nam zij het aanbod aan, bedrukt ook wegens de donkere toekomst, die zij te gemoet ging. Wie bekend is met het treurig lot van menige predikants-weduwe, die door de fortuin met geene middelen gezegend is, en vaak met een tal van kinderen, van eene schaarsche toelage uit de voor haar bestaande fondsen moet leven, zal zich het treurig vooruitzigt voor mevrouw Torlet wel kunnen voorstellen. Niets vuriger wenschte zij, dan aan hare kinderen eene met haren stand overeenkomstige opvoeding te geven, en gaarne wilde zij daar alles voor opofferen, wat zij kon. Het weinige wat zij nog bezat, achtte zij daar niet te dierbaar toe, doch spoedig zou die kleine bron zijn uitgeput en wat zou zij dan beginnen? Als die gedachte haar overmeesterde en hare ziel neêrdrukte, kreeg zij het haar dierbare handschrift van haren geliefden raad-<pb n="224"/>gever en trooster ook na zijnen dood, uit de secretaire, en nimmer lag zij het er weder in, zonder belangrijke wenken ontvangen te hebben en met nieuw vertrouwen zelfs voor de donkerste toekomst bezield te zijn</p>
<p>Zij had opgemerkt, dat de heer Zeeltink sedert eenigen tijd zeer begaan scheen met haar lot en hare omstandigheden. Meer dan gewoonlijk werd zij door hem en zijne vrouw opgezocht. Zij spraken met de grootste deelneming over haren toestand, en toonden de meeste belangstelling in wat haar en hare toekomst betrof.</p>
<p>Op zekeren morgen had zij weder in het haar nagelaten geschrift van haren man gelezen, en zich vertroost met deze woorden, die zij er in had aangetroffen:</p>
<p>‘Wentel uwen weg op den Heer en vertrouw op Hem. Hij heeft duizende middelen in zijne hand om u te hulp te komen, uw druk te verligten, uwe donkere uitzigten te verhelderen. Dikwijls geeft Hij ongedachte en onverwachte hulp en uitkomsten, die te voren niet waren te berekenen. Hij werkt langs zijne wegen en laat redding opdagen van een kant, waar we die het minst van zouden verwachten!’ - toen zij weder een bezoek ontving van mijnheer en mevrouw Zeeltink. Weldra was het gesprek op nieuw gebragt op de toekomst voor haar en hare kinderen, en toen mevrouw Torlet, nog geheel vervuld met wat zij zoo aanstonds gelezen had, zeide, dat zij die toekomst wel donker te gemoet zag, maar op den Heer vertrouwde, die den donkersten nacht van 's menschen lot dikwijls onverwacht verhelderde, achtte de heer Zeeltink het oogenblik gekomen, om aan mevrouw Torlet een voorstel te doen, dat hij tot hiertoe nog teruggehouden had, omdat hij de gelegenheid er toe nog niet geschikt genoeg had gevonden. ‘Ik zou mij verblijden, mevrouw,’ zeide hij, ‘als wij in den weg der Voorzienigheid daar het middel toe konden zijn. Het was daarom ons voornemen, u voor te stellen, om uw oudste zoontje aan onze zorg toe te vertrouwen. Wij kennen eene zeer goede gelegenheid, om hem eene met zijn stand overeenkomstige opvoeding te laten geven op een instituut, waar we verzekerd zijn, dat hij eene christelijke opleiding ontvangen zal. En blijkt het, dat hij er aanleg en lust toe heeft, dan zijn wij niet ongenegen,
<pb n="225"/>
hem voor onze rekening tot predikant te laten studeren. Wij twijfelen niet, of gij zult aan dit voorstel gaarne uwe toestemming geven en kondt gij daartoe op dit oogenblik besluiten, dan zou ik nog heden mijn werk er van maken, dat hij spoedig op het bedoelde instituut geplaatst werd.’</p>
<p>Mevrouw Torlet, verrast als zij was door dit onverwachte vooorstel, betuigde hare gevoelige dankbaarheid voor dit bewijs van belangstelling, die de familie Zeeltink in haar stelde. Zij verzocht echter met alle bescheidenheid verschooning, om zich onmiddellijk te verklaren omtrent de haar gedane propositie. Met hare gansche ziel gehecht aan haren lieven Hendrik, het sprekend evenbeeld zijns vaders, ontveinsde zij het niet, dat het haar veel moeite zou kosten, hem van zich te verwijderen. Hij was de eenige van hare kinderen, die vatbaarheid genoeg bezat, om met haar over zijn dierbaren vader te spreken. Zij wist wel, dat mogt geen reden zijn, om het geluk van haar kind voor de toekomst uit het oog te verliezen, maar zij begreep toch ook, dat hij het moederlijk toezigt nog moeijelijk kon missen. Zij wist daarenboven niet, of zij vrijheid genoeg had, om het werk der opvoeding en opleiding van haar kind zoo spoedig aan anderen af te staan, te meer, omdat haar overleden man haar zoowel omtrent al hare kinderen, maar inzonderheid omtrent dit kind, als het oudste en voor ontwikkeling vatbaarste dus, gewigtige wenken met opzigt tot de opvoeding in geschrifte had nagelaten. Mevrouw Zeeltink maakte haar de opmerking, dat haar overleden man te voren zulk een aanbod als haar thans werd gedaan niet had kunnen berekenen, dat hij in dat geval haar waarschijnlijk anderen raad zou gegeven hebben. Zij kon wel begrijpen, dat haar moederlijk gevoel tegen eene verwijdering van haar kind opzag, maar zulke offers moest men zich getroosten, waar het belang der kinderen ze eischte. Zij zelve had die proef moeten doorstaan, toen zij haar eenig kind naar elders had gezonden. Wat overigens haar bezwaar betrof van het moederlijk toezigt, zij kon haar de verzekering geven, dat het haar kind op het bedoeld instituut daar geenszins aan ontbreken zou.</p>
<p>Mevrouw Torlet hernieuwde hare dankbetuiging voor de zorg, die de familie ten haren aanzien betoonde, en
<pb n="226"/>
zeide, dat het verrassende van het voorstel haar niet toeliet terstond al het hoog belang er van in te zien. Zij moest verschooning vragen, als zij misschien op dit oogenblik al te veel aan de inspraak van haar moederlijk gevoel gehoor gaf, maar dat de familie haar zeer zou verpligten als men het aanbod haar gedaan haar in ernstige overweging wilde geven.</p>
<p>De heer Zeeltink antwoordde, dat, ofschoon hij wel gewenscht had, dat mevrouw Torlet terstond had kunnen besluiten, hij haar echter gaarne tijd van bedenking gaf, omdat zij wel onder het oog moest houden, dat men geenszins het oogmerk had, om wat men haar als gunst aanbood, haar te willen opdringen. Zij moest als moeder van vaderlooze kinderen (op deze woorden legde hij een bijzonderen nadruk) beslissen, terwijl hij er bijvoegde, dat van hare toestemming in dit voorstel zou afhangen de zorg, die men ook voor hare andere kinderen wenschte te dragen.</p>
<p>Na het vertrek van de familie Zeeltink verkeerde mevrouw Torlet in den pijnlijksten toestand. Aan den eenen kant lachte haar het gunstig uitzigt voor hare kinderen aan, bij de overtuiging, die zij had, dat zij met hare geringe middelen niet in staat was aan hare kinderen die opleiding te laten geven, die zij wenschte; aan den anderen kant kon zij het denkbeeld niet verdragen, om hare kinderen aan de zorg van vreemden toe te vertrouwen, waar ze geheel onttrokken zouden zijn aan haar moederlijk toezigt. Nu eens beschuldigde zij zich zelve van ondankbaar heid jegens hen die zulk een edelmoedig aanbod haar hadden gedaan, dan weder kwam de gedachte in haar op, of er onder die edelmoedigheid ook iets anders schuilde. Daar kwamen haar de woorden, die zij dezen morgen in het handschrift van haren man gelezen had voor den geest, en nu vroeg zij zich zelve af: ‘zou dit ook een dier middelen zijn, waar de Heer mij mede te hulp wil komen? Zou dit ook eene dier ongedachte en onverwachte uitkomsten zijn van een kant, waar men die het minst van zou verwachten?’</p>
<p>Zij had het geschrift weder ter hand genomen, en onwillekeurig vielen haar de later daarin volgende woorden in het oog: ‘Doch de Heer kent <hi rend="i">Zijn</hi> tijd. Wij moeten Hem niet vooruitloopen. Dikwijls worden ons schitterende uitzigten geopend, die door hunnen verblindenden glans
<pb n="227"/>
ons op wegen leiden, die we weldra betreuren te hebben ingeslagen. Ga in zulk geval met een nuchter verstand te rade, en laat u niet medeslepen door een <hi rend="i">gevoel</hi> van verpligting, waar het <hi rend="i">verstand</hi> niet geheel mede overeenstemt. Geen beter raadsman in dat geval, dan God. Hij schenkt op het ootmoedig en kinderlijk gebed verlichte oogen des verstands en eene onberouwelijke keuze.....’ Die woorden vermeerderden wel aan den eenen kant haren tweestrijd, maar gaven haar aan den anderen kant het middel aan de hand, om, zoo zij hoopte, uit dien hevigen tweestrijd te geraken. Na nog eens, nu over het gunstig uitzigt haar geopend, dan weder over het onverklaarbare, dat de familie Zeeltink zoo op eens ter harer gunste veranderd was, nagedacht te hebben, zocht zij in het middel haar aan de hand gedaan, het gebed, licht en wijsheid, om de beste keuze te doen.</p>
<p>Dienzelfden dag nog kwam Mina haar bezoeken. Vervuld als zij was, met het gebeurde van dien morgen, deelde zij haar de ontmoeting mede, die zij met mijnheer en mevrouw Zeeltink gehad had. Mina gaf hare verwondering daarover te kennen, maar verborg zorgvuldig de gedachten, die haar daarbij voor den geest zweefden. Zij zeide alleen, dat als mevrouw Torlet zich gedrongen mogt gevoelen, om van zulk een uitlokkend aanbod gebruik te maken, zulks eene niet geringe teleurstelling voor haar vader zou zijn, die zich door een voorstel van een anderen aard, en in eene omgekeerde rede aan haar had willen verpligten. Doch met dit in het midden te brengen moest zij erkennen, dat het eigenbelang hier luider bij haar sprak, dan het vermoedelijk belang der weduwe. ‘Intusschen hoop ik, mevrouw,’ voegde zij er haastig bij, ‘dat wat ik hier misschien te veel sprak, geen invloed zal hebben op uw besluit.’</p>
<p>‘Bekommer u daar niet over, lieve Mina,’ hernam mevrouw Torlet, ‘ik ken uw papa genoeg, om met ter zijde stelling van alle nevenoogmerken, mij ten beste te raden. Ik heb mij in het gebed tot God gewend, om het noodige licht in deze zaak. Dat heeft mijn hart verligt. Blijf ik bij mijn besluit, dan is het genomen. Intusschen zou ik het oordeel van uw papa nog eens gaarne willen inwinnen, eer ik aan de familie Zeeltink een beslissend antwoord geef.’</p>
<pb n="228"/>
<p>Den volgenden dag reeds begaf de heer Rijkhold zich vroegtijdig naar mevrouw Torlet, wie hij zijne deelneming betuigde in het voorstel van Zeeltink haar gedaan, dat haar belang zoo van nabij betrof. Dit was, zeide hij, eene ongedachte uitkomst, die haar met blijdschap vervullen zou. Mevrouw Torlet deelde aan den heer Rijkhold echter de bezwaren mede, die zij in dat plan opmerkte, maakte hem deelgenoot van den moeijelijken tweestrijd, waar ze in gewikkeld was geweest, en eindigde met aan zijn oordeel te onderwerpen het besluit dat zij meende te moeten nemen. ‘De heer Zeeltink,’ zeide zij, ‘zal mij wel van ondankbaarheid beschuldigen, als ik van zijn aanbod geen gebruik maak. In de algemeene opinie zal ik ongetwijfeld als eene dwaze of eigenzinnige vrouw gebrandmerkt worden, die het belang harer kinderen aan eene moederlijke zwakheid opoffert. Maar na alles gewikt en gewogen en om hooger licht gesmeekt te hebben, ben ik tot dat besluit gekomen, dat ik echter nog niet ten uitvoer wilde leggen, zonder u, die mij reeds zoo dikwijls ter zijde stondt, geraadpleegd te hebben.’</p>
<p>‘Maar wat hebt gij er dan tegen, mevrouw?’ vroeg Rijkhold.</p>
<p>‘Vooreerst vind ik het zoo vreemd, dat die menschen, vroeger tegen mijn lieven man zoo ingenomen, als gij weet, op eenmaal zoo geheel ten gunste van zijne nagebleven betrekkingen veranderd zijn. Ga ik nu reeds gebukt onder het denkbeeld, dat ik van hen bijna geheel afhankelijk zou worden, als ik hun aanbod aannam, wat zou de werkelijkheid dan voor mij niet zijn. En als ik mijne gedachten vrij uit zal spreken, dan geloof ik dat er meer onder schuilt. Zij willen mijn Hendrik tot predikant laten studeren, maar daartoe zal hij dan eerst eene opleiding moeten ontvangen in hunnen geest, waar Torlet mij altijd zoo uitdrukkelijk tegen gewaarschuwd heeft. Wat kan daar met ter tijd het gevolg van worden? dat de zoon den vader zal moeten veroordeelen en met een medelijdend oog op zijne moeder, als ik dan nog mogt leven, zal moeten nederzien ja, dat, blijf ik bij mijne gevoelens, er misschien eene treurige verwijdering tusschen hem en mij zal bestaan, die mij het hart verscheuren zou; want wordt hij een zoogenoemde regtzinnige
<pb n="229"/>
ijveraar en drijver voor de leer, dan ziet men zoo vaak de liefde daarbij schipbreuk lijden. En nu vraag ik u, mag ik, dit gevaar voorziende, mijn kind van mijn moederlijk opzigt en mijne leiding verwijderen, om hem blindelings aan vreemde opleiding toe te vertrouwen? Mag ik om tijdelijk voordeel iets doen, waar ik misschien levenslang rouw over dragen zou? Er zijn nog middelen genoeg in de hand der Voorzienigheid, om in mijne behoeften zooveel mogelijk te voorzien. Ze aan te wenden met al mijne magt, mij zelve te behelpen en te bekrimpen, dat kan ik, maar mijne kinderen aan anderen toe te vertrouwen, wier geest ik maar al te wel ken, dàt kan ik niet.’</p>
<p>‘Ik moet bekennen, mevrouw, dat gij de schaduwzijde van het aanbod u gedaan voorstelt op eene wijze, die alle blijken draagt, dat gij over de zaak bedaard en ernstig hebt nagedacht. En hebt gij haar misschien ook wat sterk gekleurd, er ligt in uwe vrees zooveel waarheid, dat ik u geen anderen raad kan en mag geven, dan het aanbod van de hand te wijzen, al geloof ik voor mij ook, dat het gedaan is uit overtuiging om uwe kinderen te bewaren voor eene besmetting, die, volgens de zienswijze van den heer Zeeltink, ons kerkgenootschap aankleeft. En in zoo ver verdient zijn voorstel eene dankbare erkentenis. 't Spijt mij zeer, dat ik met mijn verzoek, dat ik u had te doen, niet een dag of wat vroeger gekomen ben, omdat ik nu den schijn op mij laad, alsof ik van de gegeven omstandigheden in mijn eigen belang gebruik maak. Weet dan, mevrouw, dat ik slechts op eene gunstige gelegenheid gewacht heb, om u een verzoek te doen, met welks inwilliging gij mij en de mijnen zoudt verpligten. Het huisonderwijs, dat mijne kinderen ontvangen, hoe voortreffelijk dat onderwijs op zich zelf door onzen gouverneur gegeven wordt, bevalt mij echter op den duur zóó niet. Ik zou ondankbaar zijn, als ik beweerde, dat mijne kinderen geene vorderingen maakten, maar ik kan tevens niet ontkennen, dat zij, altijd met hun beide, eenzelvig worden, en dat de ambitie door gebrek aan wedijver niet genoeg bij hen wordt opgewekt. Als gij nu zoudt kunnen besluiten, mevrouw, om uwe kinderen, gedurende de leerjaren bij ons aan huis te zenden, dan zou ik mij jegens u zeer verpligt gevoelen, omdat
<pb n="230"/>
ik het er voor houd, dat mijne kinderen daardoor eene belangrijke aanwinst zouden genieten, en ik mij veel voordeel van den wedstrijd voor uwe en mijne kinderen voorstel.’</p>
<p>Mevrouw Torlet gevoelde al het kiesche van dit voorstel en, diep bewogen, zeide zij, dat zij van zooveel goedheid naauwelijks gebruik durfde maken. Toen echter de heer Rijkhold zijn belang telkens meer op den voorgrond stelde, om haar het besluit gemakkelijker te maken, eindigde zij door met tranen van dankbaarheid hare vreugde over deze waarlijk ongedachte, blijde uitkomst te kennen te geven. Eer zij in staat was, om in woorden hare erkentenis uit te spreken, had de heer Rijkhold zijn afscheid genomen, en niemand was blijder bij zijne tehuiskomst dan zijne kinderen, toen zij vernamen, dat zij weldra een paar leerkameraadjes kregen, met wie ze het speeluur ook mogten doorbrengen.</p>
<p>Maar nu rustte er nog eene moeijelijke taak op de schouders van mevrouw Torlet. Zij moest de familie Zeeltink met haar besluit bekend maken en tevens te kennen geven, dat zij aan het aanzoek van den heer Rijkhold gehoor had gegeven. Zij had er belet laten vragen, en trad nu met een kloppend hart het vertrek, waar zij opgewacht werd, binnen. Tot hare vreugde bevond Maria zich in den huiselijken kring, en het was, of haar moed bij den aanblik van het lieve meisje gestijfd werd, althans zij rekende er op, in haar een voorspraak te zullen aantreffen voor haar moederlijk hart. Aarzelend, maar met toenemende vastheid maakte zij de familie met haar besluit bekend, terwijl zij niet verzuimde, hare gevoelige dankbaarheid te betuigen voor de belangstelling, die men in haar lot gesteld, en de zorg, die men voor haar en de haren aan den dag gelegd had.</p>
<p>Kalmer dan zij verwacht had, werd haar besluit door mijnheer en mevrouw Zeeltink aangehoord. 't Kwam haar voor, dat zij er al op waren voorbereid, en uit de eenigzins onrustige houding van Maria, die misschien nog voor eenige onaangenaamheden vreesde, maakte zij op, dat zij die bedaarde stemming aan haar had te danken. Minder aangenaam was haar de onverschillige toon, waarop men haar antwoordde, toen men haar besluit, dat zij met de
<pb n="231"/>
beleefdste en zachtste woorden inkleedde, vernam, en de koelheid waarmede men haar behandelde. Zij liet den uitval van jufvrouw van der Starre over het onverantwoordelijke voor eene moeder, om zulk een aanbod haar gedaan van de hand te wijzen, echter onbeantwoord, omdat zij met haar daarover in geen redetwist wilde geraken. Spoedig nam zij, na nogmaals hare dankbaarheid betuigd te hebben, afscheid van de familie, om aan den heer Rijkhold den uitslag van haar wedervaren mede te deelen.</p>
<p>Bij de familie Rijkhold trof zij Frits Roster aan, die, na het door haar medegedeelde gehoord te hebben, haar geluk wenschte, dat zij er zoo goed was afgekomen. ‘Zij hadden geen ander oogmerk, mevrouw,’ zeide hij, ‘dan zich van uwe kinderen meester te maken en ze in hunne steile denkwijze en gevoelens op te voeden en dus mede te werken, om den invloed van hunne partij uit te breiden. Ik ken die zoogenaamde orthodoxen.’</p>
<p>‘Bedaar, Frits, ga niet te ver,’ sprak de heer Rijkhold. ‘Ik geloof met u, dat hun oogmerk met hunne denkwijze in verband staat. Maar als we dit aannemen, mogen we voor ons zelven voorzigtig zijn in onze keuze, veroordeelen mogen we niet. Het is aan ieder eigen, zijn gevoelen, zijne overtuiging voor beter te houden, dan die van anderen. Zullen we nu iemands gedrag beoordeelen, dan moeten wij het doen naar het standpunt, waarop hij staat. IJvert iemand voor eene zaak, die hij uit overtuiging voor goed houdt, wij kunnen en mogen dat immers niet wraken, al verschilt onze overtuiging veel van de zijne, als bij dien ijver maar bezadigdheid in acht genomen, en de waarheid, die wij voorstaan, slechts in liefde betracht wordt.’</p>
<p>‘Ja, mijnheer,’ hernam Roster, ‘maar dat treft men niet altijd aan bij de voorvechters der zoogenaamde regtzinnigheid en de ijverige formulierhelden.’</p>
<p>‘Dan deugt hunne regtzinnigheid niet; want dan zou het hun meer om eene regtheid in leer, dan in zin en leven te doen zijn. Maar oordeelen wij niet weder te streng. Er zijn menschen, die formulieren noodig hebben, om zich de waarheid in het geheugen en in het hart te drukken. Als zij daar nu rust bij vinden en zij ze slechts gebruiken, om in het geloof te worden opgebouwd, zullen wij
<pb n="232"/>
ze daarom hard vallen? Als wij het deden, we zouden even verkeerd handelen, als wanneer zij ons wilden dwingen, om ons in het geloof te volmaken op dezelfde wijze als zij het meenen te moeten doen. Ik weet er zijn drijvers, die kluisters willen smeden voor den vrijen geest? en het vrije onderzoek aan banden willen leggen. Zij mogen toezien, hoe zij dat verantwoorden. Maar niet minder hebben zij zich te wachten voor liefdeloosheid en hoovaardij, die hooger meenen te staan dan anderen, omdat het gevolg daarvan wel eens wordt, dat men op anderen, wier gevoelens men niet kan deelen, als op bekrompenen van geest uit de hoogte nederziet.’</p>
<p>De komst der twee oudste kinderen van mevrouw Torlet, die haar hier kwamen afhalen en haar fluisterend vroegen, of zij met Willem en Carolientje mogten leeren, maakte een einde aan het gesprek. Er werd bepaald, dat Hendrik en Henriette reeds den volgenden dag het onderwijs zouden komen bijwonen. Weldra waren zij bij de familie Rijkhold als te huis. Aan den gouverneur waren zij spoedig geheel verbonden, omdat hij den regten tact bezat om met kinderen om te gaan en ze voor te gaan. Onder de kinderen ging het als het gewoonlijk onder kinderen gaat. Carolientje kon in de speeluren niet in alles zoo meê- en opgaan, als de andere kinderen, wegens haar zwak en teeder gestel, en toch was zij de lieveling van allen. Altijd even zacht, was zij steeds gereed kleine geschillen en twisten bij te leggen. Geheel kind, had zij echter een zeker ontzag onder de andere kinderen. Zij zag er zeer lief uit, doch de doctor had al sedert geruimen tijd de grootste voorzigtigheid met opzigt tot haar teeder gestel aangeraden. Eene gevatte koude tastte hare gezondheid zoo geducht aan, dat er zelfs een oogenblik vrees was voor eene gevaarlijke ziekte. Tot aller blijdschap herstelde echter het lieve kind. Maar het leed door de haren ondervonden bij het gevaar dat gedreigd had, was slechts voorbereiding voor de diepere smart, die weldra de harten zou wonden.</p>
</div>
<div type="chapter">
<pb n="233"/>
<head rend="h3">Een en twintigste hoofdstuk.<lb/>
Uit het eene sterfhuis in het andere.</head>
<p>Wie waren gelukkiger, dan Rijkhold en de zijnen, toen zij het blijde feest der herstelling van de lieve en geliefde Caroliene mogten vieren. Maar wie ondervonden weldra de wisseling van vreugde en smart treuriger, dan zij, toen er zich, na de schijnbare herstelling, spoedig eene veel ergere kwaal openbaarde, voor het ouderoog eerst nog verholen, maar door den doctor al te zeker opgemerkt. Niet lang duurde het, of een zigtbaar verval van het lieve kind kon niet meer onopgemerkt blijven, en hoelang hare ouders het zich zelven wilden ontveinzen, eindelijk moesten zij het zien. 't Was naauwelijks meer noodig, dat de doctor hen met de volle waarheid bekend maakte. En toch hevig was de schok, toen zij de bevestiging er van uit zijn mond moesten hooren. Niet alleen de huisgenooten, maar allen, die het zoo vroegtijdig aan den dood gewijde meisje kenden, hadden haar zoo lief, en zij was zoo lief voor allen; inzonderheid ook voor Maria Zeeltink, die door het zacht karakter van haar lievelinge zich ongemeen tot haar voelde aangetrokken en haar hartelijk beminde. Dagelijks was zij dan ook bij haar, en uren achtereen zat zij aan haar bedje. En was Carolientje door haar niet minder gaarne geholpen en verpleegd, dan door hare eigene betrekkingen, zij vond dit eene groote voldoening voor de zorgen, die zij haar zoo gaarne wijdde. Welk eene verhoogde zielverkwikking genoten hare geliefden, als Maria met haar sprak over de lieve kindertjes, die in den hemel en bij den Heer zijn. Hoe verhelderde dan het oog der lieve kleine, en hoe wist hare oudere vriendin hare kinderlijke vragen kinderlijk te beantwoorden. En als zij dan hare handjes
<pb n="234"/>
zamen vouwde en haar een kinderlijk gebedje in den mond legde, baden allen mede met tranen in de oogen, met een van weemoed gebroken hart, maar met zulk een hemelsch gevoel tevens, dat het was, alsof een engel der vertroosting om het ziekbed zweefde en hen influisterde, om den hemel niet te misgunnen, wat de aarde niet meer kon toebehooren. Er waren oogenblikken, - wie vergeeft het niet aan het teeder moederhart, - waarin het gemoed van mevrouw Rijkhold schier te vol werd, en zij op het punt was van te vragen, waarom zulk een zwaar offer van haar werd geëischt, maar tot hiertoe was het Rijkhold nog altijd gelukt, die vraag in het hart zijner geliefde gade te smoren door haar steeds voor te houden niet alleen het betamende, maar ook het zaligende van Gode te zwijgen, en door zelf het voorbeeld te geven, dat hij er naar streefde, om het met volle overtuiging na te zeggen, wat de grootste lijder der oudheid sprak: <hi rend="i">de Heer heeft gegeven, de Heer heeft genomen, de naam des Heeren zij geloofd!</hi></p>
<p>Op het treurig berigt, dat hij van den toestand van zijn zusje ontvangen had, was Rudolf onmiddellijk overgekomen. Innig was hij aan haar verknocht en zij had hem wederkeerig zoo lief. Als hij te huis was, speelde hij altijd met haar, en het kind had rust noch duur als zij wist, dat Rudolf zou komen. Onderscheiden keeren had zij nu reeds naar hem gevraagd, en een blos van vergenoegen overtoog haar gelaat, toen men haar zeide, dat Rudolf gekomen was. Naauwelijks was hij te huis, of hij snelde naar het ziekvertrek, en had hij zich nog gevleid, dat moederlijke bezorgdheid het door hem ontvangen berigt had overdreven, een enkele blik was genoegzaam, om hem van het tegendeel zijner verwachting te overtuigen. Gelukkig leed het lieve kind niet veel, waardoor het smartgevoel der omstanders zeer werd gelenigd. Toen zij haren geliefden Rudolf zag, stak zij terstond het vermagerde handje naar hem uit, dat hij met zijne tranen bevochtigde. Lang kon hij het bij dit eerste bezoek niet uithouden. Hij moest zich verwijderen, en eerst nadat hij van den eersten schok hersteld was, kon hij in eene bedaarder stemming zich tot haar begeven.</p>
<p>Eens weder aan haar bedje zittende, vroeg hij haar,
<pb n="235"/>
of zij nog wel wist, dat zij altijd zoo gaarne met hem speelde? ‘Ja,’ antwoordde het kind, ‘maar dat zal ik niet meer doen.’ En toen hij haar daarop vroeg, of zij het dan niet wenschte, weêr met hem te spelen, zag zij Maria aan en antwoordde: ‘dat mag ik niet.’ Waarom niet?’ vroeg Rudolf. ‘Omdat onze lieve Heer het niet wil. En wat onze lieve Heer niet wil, heeft jufvrouw Maria gezegd, mag ik ook niet willen,’ was haar kinderlijk antwoord. ‘Maar, Caroline, zou je dan niet wenschen nog te blijven leven?’ vroeg Rudolf nog eens. ‘Wel zeker, Rudolf, maar ik blijf leven, heeft zij mij gezegd. Ik kom bij de lieve kindertjes in den hemel, waar we altijd bij onzen lieven Heer zijn, en bij den lieven Jezus, waar in mijn kinderbijbel van staat, dat Hij de kindertjes tot zich riep, en ze zegende.’ ‘Ja, maar dan ben je niet meer bij ons, je ziet ons en wij zien je ook niet meêr, hernam Rudolf. ‘Je moet niet schreijen, Rudolf,’ sprak daarop het kind, ‘ik zeg u, en pa en ma en allen goeden nacht, en ik word wel wat vroeger wakker dan gij en zij, maar als het dag is, zien we mekaâr allen weêr, en als ik dan een engeltje ben, dan sta ik u op te wachten, en ik roep: kom hier, lieve Rudolf, en dan gaan we allen naar dien lieven Heer, die wil, dat we altijd bij Hem zullen blijven. Dat heeft Mina me ook gezeid en daar heeft ze me, o, zoo blij meê gemaakt.’</p>
<p>Rudolf drukte nogmaals het handje van zijn zusje, en, terwijl hij uitriep: ‘gelukkig kind!’ verwijderde hij zich en koos de eenzaamheid, om over die kinderlijke taal nog eens ernstig, diep bewogen als hij was, na te denken.</p>
<p>Was hij levendig getroffen door de blijmoedige stemming waarin de lieve Caroliene den dood, dien hij met rassche schreden zag naderen, afwachtte, nog andere indrukken ontving hij in deze dagen. Hij zag en sprak Maria nu zoo dikwijls. Hij bewonderde hare opofferende liefde, hare onvermoeide hulpvaardigheid; hij zag, hoe zij telkens den traan der smart weêrhield, om den engelenlach van hemelsche blijdschap op het kinderlijk gelaat van het lieve meisje niet te verstoren. Hij gevoelde meer, dan hij zich zelven in dit oogenblik nog bekennen wilde.</p>
<p>Terwijl hij in eenzaam gepeins in den tuin wandelde, ontmoette hij bij het uitkomen van een schaduwrijk laantje
<pb n="236"/>
Maria, die, om zich eens even te verluchten, de ziekenkamer verlaten had, en nu aan hare aandoeningen een meer vrijen loop liet. Verrast door die onverwachte verschijning, was hij eerst een weinig onthutst, maar weldra herstelde hij zich en betuigde haar zijne dankbaarheid voor hare belangstelling en deelneming in het lot van zijn geliefd zusje. Hij zeide haar, dat hij en de zijnen het zoo lief van haar vonden, dat zij met zooveel opoffering van rust en gemak hun zoo behulpzaam was in het oppassen en verplegen van het lieve kind, dat ook door hare zorgen en gesprekken zoo kalm en gerust het uur des verscheidens scheen af te wachten. ‘Wij zijn er allen hoogstgevoelig voor, Maria,’ zeide hij, terwijl hij haar met een vochtig oog aanstaarde, ‘en weten niet, hoe wij zooveel goedheid naar waarde op prijs zullen stellen.’</p>
<p>‘Maar, mijnheer Rudolf, ik doe niets meer, dan de liefde gebiedt en een christen verpligt is te doen. 't Verheugt mij zelfs, dat ik in deze treurige omstandigheden de behulpzame hand kan bieden.’</p>
<p>‘Waarom toch altijd van den christen gesproken, waar het zuiver menschelijk gevoel alleen zijne regten laat gelden,’ liet Rudolf zich ontvallen. ‘Als mensch,’ liet hij er op volgen, ‘gevoelt gij immers hetzelfde, en de mensch was er vóór den christen.’</p>
<p>‘In de geschiedenis, ja, maar, waar ooit liefde woonde, daar was reeds christenzin. En daarenboven, Rudolf, in den christen is de mensch en de christen één.’</p>
<p>‘Als ik daar nu nog overtuiging van wenschte, dan zoudt gij mij er het onomstootelijk bewijs voor opleveren, Maria. Maar in mijn gevoel ligt er in het Christendom, zoo als het veelal beleden wordt, altijd iets, dat mij hinderlijk is. Geloof echter niet, dat ik het in de verte zelfs van eenige toepassing op uw liefderijk gedrag zou willen maken, als ik zeg, dat het denkbeeld van loon op werken der liefde, in het Christendom opgesloten, mij tegenstaat, omdat daarin toch altijd een eigenbelangzuchtige kant der christelijke belijdenis is te vinden.’</p>
<p>‘Gij meent dan, mijnheer Rudolf, dat het denkbeeld van loon als de hoofdbron van christelijke werken der liefde zou zijn aan te merken. Hoe gelukkig acht ik mij, dat ik dit verkeerd begrip van de christelijke liefde en
<pb n="237"/>
volkomenheid kan tegenspreken, en het Christendom kan zuiveren van een blaam, die het in uwe oogen aankleeft. Neen, de hoop op belooning is niet de hoofdbron der christelijke liefde. Dat zij het zou zijn, wordt ons nergens geleerd in het Evangelie, waarvan liefde de grondzuil is, die het gansche gebouw van het Christendom onderschraagt. Zie op onzen grooten Meester, onzen lieven Heer Jezus Christus, die ook in liefde het beeld zijns Vaders droeg: betoonde Hij zijne liefde, zelfs in het offer zijns doods, om zijns zelfs wille? Was het uitzigt op belooning de groote drijfveer van zijn liefderijk gedrag? Miskenning zou het zijn van zijne meest onbaatzuchtige liefde, wie het wilde beweren. De liefde, zoo als zij ons in Christus bovenal is geopenbaard, is een deel der Godheid, en zou zij dan eigenbatig kunnen zijn? Wilt gij weten, wat de christen voor het hoofddoel houdt van zijne werken der liefde? het is, te gelijken aan Hem, die het beeld der hoogste en zuiverste liefde op aarde ten toon spreidde, en weet gij waarin het grootste loon voor den christen op zijne werken der liefde is gelegen? dat hij gevoelt met Hem in de liefde overeen te stemmen, door haar met Hem te zijn vereenigd. En.....’</p>
<p>Zij zou in het vuur harer rede nog verder gesproken hebben, als Berend niet met groote haast op hen was komen toeloopen, en reeds in de verte hun had toegeroepen met van aandoening bevende stem: ‘spoedig, spoedig, als gij haar nog levend zien wilt!’</p>
<p>Weldra waren zij Berend vooruitgesneld en bevonden zij zich bij de legerstede van het stervend kind, waar al de betrekkingen der innig geliefde om verzameld waren.</p>
<p>Zij lag in een zware stuip, en de doctor, die juist voorbij kwam en ingeroepen werd, gaf den raad, om haar stil te laten liggen, daar hij het er voor hield, dat zij er in blijven zou. ‘Gij moet u op den laatsten snik bereiden, mijne vrienden,’ zeide hij, ‘het einde is nabij, weldra is zij een engeltje daarboven. 't Spijt mij, dat ik u terstond verlaten moet, mijne hulp wordt elders dringend vereischt, God sterke en trooste u!’ Voor een oogenblik kwam zij nog weder bij. De stuip was gebroken, en geen verwrongen trekken misvormden meer het engelachtig gelaat van het stervend kind. Nog eens opende zij de oogen.
<pb n="238"/>
't Was of zij allen nog herkende, die op haar ket weenend oog hielden gevestigd. Zij deed moeite, om nog iets te zeggen, doch alles, wat zij kon uitbrengen, was: ‘goeden... nacht.....’</p>
<p>Het laatste woord verstierf op hare lippen, waar zich een onbeschrijfelijk lieve glimlach om krulde en met dien lach ging zij ten hemel in.</p>
<p>Met sprakelooze droefheid stonden allen om het bedje der diep betreurde lievelinge. Door het nog onverwacht en spoedig afsterven van het lieve kind was mevrouw Rijkhold zoo innig getroffen, dat zij, in stomme smart verzonken, door woorden noch tranen aan haar gevoel lucht kon geven. Mina weende, en die tranen waren weldadig voor hare schier grenzelooze smart. Rudolf, ook verrast door deze snelle verandering, stond bewegenloos op het dierbaar lijkje te staren. Rijkhold kon aan zijne tranen den vrijen loop laten, maar was daarbij bedaard en kalm. Hij hield Willem, die luid snikkend naast hem stond, aan de hand, en terwijl hij het betraand oog biddend naar boven sloeg, was er niemand, die dit oogenblik van plegtige stilte stoorde. Maria had zich bij Mina gevoegd, die zij met haren arm ondersteunde, en toen Rijkhold eindelijk de stilte afbrak door op zackt weemoedigen toon, maar met al de vastheid van het onderworpen vertrouwen te zeggen: ‘Gods wil geschiedde! Wat Hij doet, is welgedaan,’ voerde zij haar zachtkens weg naar hare kamer, waar zij haar gelegenheid gaf, haar smartgevoel in het hart eener teedere vriendin uit te storten, terwijl zij daar de eerste droppels van vertroostenden balsem in hare diep gewonde ziel goot. Rijkhold's woorden hadden zijne vrouw tot bewustheid van haren diep schokkenden toestand gebragt, en bij het verlaten van het sterfbed konden hare tranen vlieten, die haar overkropt gemoed zoo wel deden en zulk eene heilzame verzachting gaven aan het leed, dat haar door het plotseling treffen als verstijfd had.</p>
<p>Rudolf had het niet gemerkt, dat allen reeds vertrokken waren, toen hij zich alleen bij het lijkje bevond. Met zijn rug naar het aangrenzend vertrek gekeerd, had hij het niet gezien, dat de deur dier kamer op een reet stond en men hem van daar kon gadeslaan. Juist wilde Maria zich met Mina, die nu meer bedaard geworden was, nog eens
<pb n="239"/>
naar het sterfbedje begeven, toen zij door de op een reet staande deur Rudolf ontdekten, die met de hand over het gelaat van zijn zusje streek en op zachten toon, als vreesde hij haar gerusten slaap te storen, zeide: ‘rust zacht, lief kind! Geknakt ligt de stengel; wij mogten den bloemknop hier niet in al zijne pracht zien ontluiken. Waarom niet? Waart gij te schoon voor deze aarde? Dan, ja ik geloof 't, zijt gij overgeplant in beteren grond, onder zachtere luchtstreek, naast heerlijker bloemen, dan we hier nog aanschouwen. Wat beteekent die engelenlach op uw gelaat? Hebt gij in uwe laatste oogenblikken reeds een blik geslagen in het zaliger leven daarboven, en hebt gij ons daarvan willen vergewissen, door het in dien aanminnigen trek om uw' mond uit te drukken?..... Onsterfelijkheid! ja de adem van den zoeten troost, die in dat woord ligt opgesloten, ruischt mij hier in het aanzien van den dood zoo liefelijk tegen. Wijsgeer, beproef het in dit oogenblik mij van eene onsterfelijkheid te spreken, die den persoon van de gedachte afscheidt, en ik wijs uw' ijskouden troost van de hand. Zeg mij hier, dat: in God zijn de menschen onsterfelijk, zooveel beteekent, als: dat God zich zelven bewust blijft in het menschelijk geslacht, al gaan de bijzondere personen van dat geslacht ook te niet, en de ijskilte die door mijne vingers trekt bij het aanraken van dit lijk, dringt mij in het hart, dat van koude verstijft. Fluister mij hier in het oor, dat de liefde niet sterft, al wisselen de voorwerpen zich af, en dat dit het zuiver idée van onsterfelijkheid is, en ik sidder voor het verbreken van banden, die menschen zoo naauw aan elkander verbinden..... Neen, die engelenlach kan niet bedriegen. Zij is er mede ten hemel gegaan. Ten hemel? Maar hebt gij dan geloofd, Carolientje? De christenen zeggen immers: zonder geloof geene zaligheid.’ - Een zacht snikken verbrak voor een oogenblik den loop zijne gedachten. Met de hand voor de oogen zat hij een poos zwijgend voor het sterfbed, en bukte toen over het hoofdje der ontslapene, als wilde hij het antwoord van hare lippen opvangen. ‘Ja, ja, gij hebt geloofd, lief kind,’ vervolgde hij, ‘uw hart was vol van onzen lieven Heer en van de kindertjes in den hemel. Gij hebt ook van Jezus gesproken, den kindervriend, die de kinderen tot zich roept en
<pb n="240"/>
ze zegent. Was het noodig, dat gij ook in Hem geloofdet? -- Ik zag, dat het u, onschuldige, vertroostte en verkwikte. Ik zag ook, hoe Torlet daar al zijne hoop op vestigde. - Waarom kan ik nog zóó in Hem niet gelooven? Ik hoorde en zag toch, wat dat geloof uitwerkt, in haar, wier liefderijk wezen en leven mij reeds hadden moeten overtuigen; in haar, die uw geloof, lief kind, tot meer heldere bewustheid bragt. Kon ik maar, zooveel als mij nog onverklaarbaar blijft, met mijn verstand overeenbrengen. Kon ik maar op redelijke gronden alles aannemen, wat een christen, als mijn dierbare vader bij voorbeeld, gelooft. O God, als het noodzakelijk is, schenk mij dan, wat ik tot het geloof behoef! -- Rust zacht, lief kind. En als ik ook het hoofd ter ruste leg, moge ik dan zoo kalm ontslapen als gij. Gij hebt mij een liefelijk beeld van het sterven achtergelaten, het is een goeden nacht zeggen. En nu als ik den mijnen, als gij, goeden nacht zeg, moge dan uwe voorspelling vervuld worden, en gij mij als een engel te gemoet zweven, die mij wenkt en roept om mede te gaan tot Hem, die is van eeuwigheid tot eeuwigheid.’</p>
<p>Langzaam gaande had Rudolf zich verwijderd, en met sprakelooze aandoening zagen de beide meisjes elkander aan. Zij verweten het elkander niet, dat zij hem hadden beluisterd, maar beleden het elkander, dat zij hem met onuitsprekelijk genoegen dus hadden hooren spreken. ‘Lieve Mina,’ zeî Maria, uwe gesprekken en die der uwen hebben voorzeker den weldadigsten invloed op hem gehad, waar kennelijke zegen op rust.’ ‘Meer nog ongetwijfeld uw leven, uw voorbeeld, Maria, gelijk gij gehoord hebt,’ hernam hare vriendin, die eene verdere uitweiding over wat haar zelve betrof wilde afsnijden door te zeggen: ‘laat ons met vereende krachten aan zijne overtuiging werkzaam zijn, en van God, wien wij de eer willen geven, den zegen daarop verwachten.’</p>
</div>
<div type="chapter">
<pb n="241"/>
    <head rend="h2">[Tweede deel]</head>
<head rend="h3">Twee en twintigste hoofdstuk.<lb/>
Vervolg.</head>
<p>Er waren een paar dagen verloopen, sedert den dood van Carolientje. Rijkhold had zich wegens dit ongeval weinig kunnen bemoeijen met andere zaken. Eerst aan het ziekbed van zijn kind gebonden, had hij na den treffenden slag veel te beschikken en met de zijnen te bespreken gehad, zoodat het hem nu eerst ter oore kwam, dat de zoogenoemde manke Piet plotseling doodelijk ziek geworden was. Juist maakte hij zich gereed, om er heen te gaan, toen de doctor hem het berigt kwam brengen, dat hij overleden was. Dit speet Rijkhold zeer, die gewenscht had, hem in zijne laatste oogenblikken nog eens te kunnen toespreken, in de hoop, dat dit meer op hem mogt uitgewerkt hebben, dan wat hij te voren met de uiterste moeite te vergeefs op hem had beproefd. Spoedig overtuigde de doctor hem echter, dat hij voor zijne hoop weinig grond kon voeden, toen hij hem met de bijzonderheden van zijn sterven bekend maakte. ‘Ik werd er,’ zeide hij, ‘gisteren geroepen, en bemerkte terstond den hoogst gevaarlijken toestand, waar hij in verkeerde. Voorzigtig en langzaam maakte ik hem daarmede bekend, en wilde daarop een woord met hem spreken, waar ik echter spoedig van moest afzien, omdat hij mij als zijn doodaankondiger veeleer verwenschte en vervloekte, dan dat hij naar mij wilde luisteren. U wilde ik gisteren met de zaak niet moeijen en ik ging daarom naar Wente, wien ik van zijn toestand kennis gaf. Wente begreep, dat men het best deed, om naar den consulent te zenden, en dezen
<pb n="242"/>
te verzoeken, om voor den stervende nog eens te bidden. Dominé Kampman is heden morgen terstond gekomen, maar de lijder lag op dat oogenblik in zulk eene ijlende koorts, dat hij niet in staat was een enkel woord met hem te spreken. Vrouw Wente, die, zooals gij weet, gaarne alles weet en overal bij is, verving hier de plaats van haren man, en spoorde den dominé aan om voor hem te bidden. “Als de lijder mij verstaan, en met ons bidden kon,” zeî dominé Kampman, “zou ik het gaarne doen, maar de man zelf heeft aan ons gebed niets, en de wensch, dat God hem genadig moge zijn, leest de Alwetende duidelijker in onze harten, dan wij het met woorden kunnen uitdrukken. Als hij stil was en wij baden, dan zou het voor ons zelven mogen zijn, dat wij ons leven dus mogten inrigten, dat wij niet bevreesd behoefden te zijn voor den dood, maar hem te aller ure met kalmte mogten kunnen inwachten.” Vrouw Wente maakte zich gereed, om met een paar zuchten een antwoord in te leiden, toen de dominé, bemerkende, dat de lijder bedaarder werd en het oog naar hem opsloeg, stilte gebood, om, zoo mogelijk, geen kostbaar oogenblik te verliezen. “Kent gij mij?” vroeg hij, toen ik hem influisterde, dat ik geloofde, dat hij zijn bewustzijn terug gekregen had; “willen we zamen bidden?” Als een razende en met een afschuwelijk wild gelaat trachtte hij zich op te rigten. Zijn vorige toestand keerde terug. Hevig was de worsteling van het leven met den dood, tot dat hij, na eenige oogenblikken, geheel bewusteloos den laatsten adem uitblies. Ik behoef u niet te zeggen, welk gebruik dominé Kampman van dit ijzingwekkend sterven maakte voor de omstanders om het sterfbed, de getuigen van zijn dood. Allen waren diep getroffen en zwegen, behalve vrouw Wente, die terstond het hooge woord voerde, en met ontelbare o's en ach's vrij wat te zeggen had over het leven en de toekomst van den grooten zondaar, dien men hier had zien sterven. Dominé Kampman sprak daarop weinige, voor vrouw Wente hoogstbeschamende, maar voor ons allen uitnemend stichtelijke woorden, terwijl hij zijne toespraak besloot met op roerenden toon den toestand te schetsen van den zondaar die in zijne zonde sterft en met de bede, dat zulk een sterven niet het onze mogt zijn. Doch, daar
<pb n="243"/>
zie ik hem zelven aankomen, hij zal u in persoon het nadere mededeelen.’</p>
<p>Met geen ander oogmerk stapte dominé Kampman de laan voor Landlust op, dan om zich uit het eene sterfhuis komende, naar het andere te begeven. Met de meeste hartelijkheid werd hij bij de familie Rijkhold ontvangen, waar hij terstond beloven moest, den geheelen dag te zullen doorbrengen. Kampman was reeds bejaard, en had gedurende zijne evangeliebediening een schat van ondervinding en menschenkennis opgedaan. In menige diepe wonde had hij vertroostenden balsem gegoten, en waar het hem dikwijls moeijelijk geweest was te vertroosten en te bemoedigen, hier hadden zijne woorden weldra een weerklank gevonden, die geen twijfel overliet, of zij hadden versterkt en vertroost. Zijn gevoelig hart kende bij eigen ondervinding ouderen-smart, maar ook ouderen-troost. Geen wonder, dat zijne woorden uit het hart tot het hart kwamen.</p>
<p>Het kostte dominé Kampman weinig moeite, om het gesprek te brengen op den dood van vroegtijdig gestorven kinderen en den troost, dien het Christendom uitdeelt, als zulke teedere jeugdige panden van het harte gescheurd worden. Hij gevoelde met Rijkhold en de zijnen, hoe hunne droomen van geluk, hunne blij-gekoesterde wenschen als in rook waren verdwenen, - hoe regtmatig derhalve hunne droefheid was en hoeveel troost zij behoefden. Hij behoefde, als hij zeide, voor geoefende chriftenen, als zij waren, wel niet alle gronden van troost, die het Evangelie geeft, op te noemen en te ontwikkelen, maar zelf door smart geleerd, mogt hij er zoo gaarne over spreken. En toen men hem aanmoedigde om voort te gaan, sprak hij zoo boeijend voor allen, dat men als aan zijne lippen bleef hangen. Ontlokte hij menigen traan aan het oog, aller blik werd bemoedigd naar boven gewend door den evangelischen troost, dien hij uitdeelde, terwijl hij het gemoed zijner vrienden heiligend stemde door het uiteenzetten der gedachte, dat hoe meer dierbaren ons naar den hemel waren voorgegaan, hoe inniger onze betrekking op den hemel werd, hoe meer we dien als het ware vaderland leerden beschouwen, en hoe naauwer we aan het hemelsche vermaagschapt werden.</p>
<pb n="244"/>
<p>Al hebben wij het nog niet gezegd, de lezer zal er wel niet aan getwijfeld hebben, dat mevrouw Torlet als huisgenoot, in die dagen van droefheid, aan het huis der familie Rijkhold verkeerde. Kon het anders, of zij gevoelde behoefte, om de smart te deelen, die de familie getroffen had. En mogt zij zelve nog zooveel troost behoeven, zij, de zwaar beproefde, goot niettemin van tijd tot tijd een zoeten droppel in den lijdensbeker harer bedroefde vrienden. Wat haar ook het gesprek van dominé Kampman verkwikte! Hoe diep en levendig gevoelde zij met hem de vertroostende en heiligende waarheden, die hij sprak en dat te meer, omdat zijne woorden zoo geheel overeenstemden met die ze meermalen van haren dierbaren overledene had gehoord.</p>
<p>Had Mina hare ouders terstond bekend gemaakt met wat zij Rudolf bij het lijkje van Carolientje had hooren ontboezemen, geen zachter balsem kon in de hun geslagen wond gestort worden, dan door dit te vernemen. Had mevrouw Rijkhold op het hooren van dit voor haar verrassend berigt met diep gevoel gezegd: ‘hebben wij een kind verloren, Willem, wij hebben, God zij gedankt, een ander herkregen;’ - en had Rijkhold geantwoord: ‘o, Lise, ik verwacht wat groots van hem, die dùs door een doornbosch van twijfelingen gaat, bij wien de waarheid zeker, zij het een langzame, maar als ik vertrouw, glansrijke zegepraal zal behalen;’ - wij gevoelen het, dat harten, onder diepen rouw zoo dankbaar gestemd, wel vatbaar moesten zijn voor den troost die er met zooveel zuivere deelneming in gestort werd.</p>
<p>‘Is het uwe beurt niet,’ vroeg de heer Rijkhold aan dominé Kampman, ‘om zondag hier te preken?’ ‘En toen de dominé die vraag toestemmend beantwoordde, zeide hij, ‘dat doet mij bijzonder veel genoegen. Ik hoop dan, ofschoon het hier de gewoonte niet is, vóór de begrafenis eens afgestorvenen in zijn huis ter kerk te gaan, onder uw gehoor te komen.’</p>
<p>‘'t Doet mij genoegen, mijnheer Rijkhold,’ hernam Kampman, ‘dat gij u boven het hier algemeen heerschend vooroordeel verheffen wilt; maar wees verzekerd, dat gij vele stemmen tegen u krijgt.’</p>
<p>‘Als het mij alleen te doen was, om bijzonder te schij-<pb n="245"/>nen, dan zou ik het verkeerd achten, om mij tegen eene heerschende gewoonte te verzetten. Maar ik ben in mijn hart overtuigd, dat dit het geval niet is, maar wel, dat ik, na de zware beproeving, behoefte heb, om op te gaan in 's Heeren huis. En aan die behoefte voldoende, geloof ik, dat ik vrijmoedigheid genoeg heb, om mij aan het vreemd opzien der menigte niet te storen.’</p>
<p>‘Dat ben ik volmaakt met u eens, mijnheer, maar het vooroordeel gaat in dit opzigt zoover, dat ik iemand, die het uit eigen beweging niet verkiest, er niet over zou durven spreken.’</p>
<p>&nbsp;</p>
<p>Het ontbrak der familie Rijkhold aan bewijzen van deelneming in hare droefheid niet. Zij ontvingen vele bezoeken en onder deze ook een van mijnheer en mevrouw Zeeltink, en dat wel in den namiddag van dezen dag. Met hen trad de doctor gelijktijdig binnen, die dominé Kampman vóór zijn vertrek nog eens wenschte te spreken. Mijnheer en mevrouw Zeeltink wisselden elkander af met eene lange aanspraak, die meer bestudeerd was dan uit het hart scheen te vloeijen. Zij moest vertroostend heeten, maar liet een somberen naklank achter. Het licht der vertroosting kon door den nevel van angstige bezorgdheid niet genoegzaam doordringen, om te verkwikken. De toespraak klonk als een speeltuig met ontstemde snaren.</p>
<p>Dominé Kampman trachtte terstond dien somberen indruk weg te nemen door God als Vader en opvoeder ook der kinderen, en Jezus voor te stellen als den kindervriend, die gezegd had: <hi rend="i">laat de kinderen tot mij komen; want denzulken is het Koningrijk der hemelen</hi>.</p>
<p>De heer Zeeltink antwoordde hierop, dat hij de rust der ouders geenszins wilde verstoren, maar dat hij het voor hen toch zeer gelukkig zou achten, als zij, wat hij hoopte, kennelijke bewijzen van wedergeboorte bij hun kind hadden opgemerkt. De heer Rijkhold had, na zijn onlangs met hem daarover gevoerd gesprek, en in deze oogenblikken, het minst den lust, om daar met hem over te spreken. Doctor Sligman vatte echter het woord op en zeide, door Zeeltink's aanspraak al niet zeer gunstig gestemd: ‘van uwe wedergeboorte weet ik niet veel, mijnheer, maar
<pb n="246"/>
ik zou God danken, als ik zoo onschuldig verhuizen kon, als dit kind;’ waar Rudolf, die reeds met ongeduld wachtte om aan het woord te komen, bijvoegde: ‘en ik weet niet, wat de heer Zeeltink met die teekenen van wedergeboorte bedoelt, maar wel, dat wij bij het kind teekenen hebben opgemerkt van een naauw verband tusschen dit en het volgend leven, teekenen van een geluk, dat wel onbeschrijfelijk groot moet zijn, als ik mij den engelenlach voor den geest haal, waar onze lieve en door ons allen hartelijk geliefde Caroliene mede ontslapen en zonder eenigen twijfel ten hemel ingegaan is.’</p>
<p>Mevrouw Zeeltink zuchtte en gaf in eenigzins dubbelzinnige bewoordingen haar wensch te kennen, dat het zóó mogt zijn. Om echter alle verdere woordenwisseling over dit onderwerp af te snijden, vroeg zij aan dominé Kampman, of hij ook iets naders wist van den onverbeterlijken manken Piet, die, zooals zij gehoord had, ernstig ziek was. De komst van Maria, die te huis met zooveel opgetogenheid over het sterven van haar lieve vriendinnetje gesproken had, spoorde haar te meer aan, om deze afleiding te geven aan een gesprek, dat zij in hare tegenwoordigheid ongaarne verder wilde voortzetten.</p>
<p>Dominé Kampman verhaalde nu, dat hij op verzoek van Wente gekomen was, om dien ongelukkige te bezoeken, wat hem daar wedervaren en hoe spoedig hij daarop gestorven was. Op roerenden toon schetste hij den verschrikkelijken toestand en het ijzingwekkend uiteinde van dien man, en vervolgens sprak hij van de verschillende gevoelens, die zich van hem zelven hadden meester gemaakt, toen hij van het eene sterfhuis in het andere gekomen was. Hier had hij het heerlijk licht der onsterfelijkheid in al zijn glans zien stralen boven het hoofd een er nog onschuldige doode, dáár was een donker floers voor de eeuwigheid geschoven, waar hij niet door vermogt te blikken.</p>
<p>De heer Zeeltink zag bij deze laatste woorden dominé Kampman eenigzins vreemd en vragend aan, terwijl hij zeide, dat naar zijn gevoelen die voorhang niet zoo digt was, of men kon duidelijk bemerken, wat het lot zou zijn van den zondaar die in zijne zonde sterft. Hij vond zelfs, dat de dominé zich vrij dubbelzinnig op dat punt uitdrukte.</p>
<pb n="247"/>
<p>Dominé Kampman zeide, dat hij voor het tegenwoordige het antwoord liever aan den heer Zeeltink wilde schuldig blijven, omdat een gesprek over zulk een onderwerp den heer Rijkhold en zijne familie in deze oogenblikken misschien minder aangenaam zou zijn.</p>
<p>Toen de heer Rijkhold echter zeide, dat het hem noch den zijnen hinderen zou, omdat zij met diep medelijden dachten aan het lot van den ongelukkige, die op zulk eene treurige wijze dit leven verlaten had, zeide dominé Kampman: ‘als het uwe meening is, mijnheer Zeeltink, dat ik met wat gij eene dubbelzinnige uitdrukking van mij noemdet, bedoeld heb, dat ik mij niet vermeet, om eene beslissende uitspraak te doen omtrent het toekomstig lot van den ongelukkige, dien ik zag sterven, dan hebt gij volkomen gelijk.’</p>
<p>‘Mij dunkt,’ antwoordde Zeeltink, ‘dat de Bijbel in dit opzigt ondubbelzinnig genoeg spreekt.’</p>
<p>‘Het Evangelie,’ hernam Kampman, ‘stelt het lot van boozen en goeden na den dood met algemeene trekken en doorgaans in beeldrijke taal voor, terwijl, daar het nog niet geopenbaard is, wat wij zijn zullen, de aard van het klimmend geluk der gezaligden voor ons even onbegrijpelijk, als de toekomst der eeuwen voor de in hunne zonden gestorvenen voor ons verborgen is.’</p>
<p>‘Maar dominé,’ zeî mevrouw Rijkhold, ‘van de goddeloozen staat er toch geschreven, dat zij zullen gaan in de eeuwige pijn.’</p>
<p>‘'t Is hier de tijd en de plaats niet, mevrouw,’ antwoordde Kampman, ‘om over uitdrukkingen in de schrift te spreken, die eene verschillende verklaring toelaten, en tot een eigenlijk theologisch gesprek behooren. Men kan aan de letter van sommige uitspraken in den Bijbel blijven hangen en dan voor zekere gevoelens veel schijn van waarheid bijbrengen. Om echter een lange redetwist daarover te vermijden, wil ik, als het mij vergund is, het gezelschap liever bekend maken met de levensgeschiedenis van den man, die in zulk een treurigen toestand het aardsche leven verlaten heeft, en dan het oordeel aan ieders hart overlaten.’</p>
<p>Doch bemerkende, dat Maria nog eene vraag op de lippen had, wilde hij daartoe eerst de gelegenheid geven,
<pb n="248"/>
voor hij zijn verhaal begon. Toen hij haar derhalve aanmoedigde, om wat zij begeerde te weten in het midden te brengen, zeide zij: ‘ik geloof te kunnen veronderstellen, dominé, dat gij de hoop op verbetering, en daaruit voortvloeiende eindelijk te verkrijgen zaligheid der wegens hunne zonden veroordeelden, niet voor volstrekt afgesneden houdt, maar, als ik mij daarin niet bedrieg, dan wilde ik slechts vragen, of de hoop, die sommigen voeden voor hen die in hunne zonden sterven, niet meer moet beschouwd worden als een wensch der christelijke liefde dan dat zij onwedersprekelijk gegrond is op het Evangeliewoord?’</p>
<p>‘Ik zou,’ hernam Kampman, ‘met eene poging tot ontkenning uwer vraag, mij juist begeven in zulk wijdloopig betoog, als ik thans en hier wenschte te vermijden. Liever wil ik uwe vraag op deze wijze beantwoorden: mag de christelijke liefde de teregtbrenging van den rampzalige wenschen, dan is, dunkt mij, de hoop daarop niet ongegrond. Spreekt het Evangelie de zaak echter onvoorwaardelijk tegen, dan mag de christen haar niet wenschen; want dan is hij in tegenspraak met het hoogste Wezen, dan is het geen christelijke liefde meer, die dien wensch uitspreekt.’</p>
<p>Maria wist hier niet terstond op te antwoorden, of wilde het misschien niet ter wille van hare ouders, ingevolge de inspraak van haar liefderijk hart, doen, en daar dominé Kampman op geen antwoord wilde aandringen, begon hij het verhaal der levensgeschiedenis van den zoogenaamden manken Piet.</p>
<p>Het kwam hoofdzakelijk hierop neder: de ongelukkige had zijn vader, die een sjouwerman was en een karig stuk brood verdiende, vroeg verloren. Zijne opvoeding was geheel verwaarloosd. Hij had in zijne jeugd bijna niets geleerd, en toen hij iets om handen wilde nemen, om voor zijne moeder en voor zich zelven een stuk brood te verdienen, werd hij overal afgewezen, en wegens zijn verhavend en onaangenaam voorkomen teruggestooten. Dit had hem eerst verdrietig, daarna baloorig gemaakt, en hem eindelijk tot het bedrijven van allerlei buitensporigheden gebragt. Daar hij tot hiertoe evenmin verstandelijk als godsdienstig onderwijs genoten had, en hij iemand
<pb n="249"/>
was vol driften en hartstogten, had hij nooit geleerd, dat en hoe hij deze moest beteugelen. Door gebrek aan opleiding en steeds in slecht gezelschap te verkeeren, miste hij ten eenenmale de zedelijke kracht, om zich uit het slijk der zonde te verheffen. Een tijd lang had hij toen ter zee gevaren, maar weldra verkoos hij weder aan wal te blijven. Het leven op zee, waar hij een harde leerschool door moest loopen, had hem volstrekt geen kwaad gedaan. Integendeel het oogenblik scheen te zijn aangebroken, dat hij op weg was een beter mensch te zullen worden. Maar toen, helaas, had zich niemand hem aangetrokken, en nu verviel hij weldra van kwaad tot erger. Voor de tweedemaal koos hij het zeegat. In dronkenschap viel hij uit den mast, waarbij hem zijn heupbeen ontwricht werd, en sedert was hij mank geworden. Na heinde en ver te hebben rondgezworven, kwam hij eindelijk hier, voorzag een tijd lang op sobere wijs in zijne behoefte door het maken van manden en het matten van stoelen, verviel eindelijk aan de diakonie, en het overige was aan allen bekend.</p>
<p>‘De meeste dezer bijzonderheden,’ dus ging Kampman voort, ‘zijn mij dezer dagen medegedeeld door iemand, die hem in zijn jeugd gekend had, die veel van zijne schandelijke levenswijs, maar ook van zijn ongelukkig lot wist te vertellen. Ééne goede eigenschap had hij echter: hij had eene onbegrensde liefde voor zijne moeder. Was deze zedelijker en beter geweest, dan zou hij waarschijnlijk nooit zoo diep zijn gevallen. Zoo lang zij leefde, deed hij aan en voor haar wat hij kon met de grootste zelfopoffering, en werd daardoor nog van menig kwaad, dat haar zou kunnen schaden, teruggehouden. Na haren dood stond hij als alleen op de wereld, en nu ging het van kwaad tot erger. Als remplaçant, waartoe hij zich verkocht had, om zijne moeder te ondersteunen, had hij, ergens in garnizoen liggende, een paar maanden godsdienstig onderwijs genoten, en was toen als lidmaat aangenomen, maar gelijk het hem aan godsdienstig gevoel ontbrak, was hij beroofd van alle godsdienstkennis. Hij was, wat men noemt, een heiden onder de christenen.’</p>
<p>Maria waren bij dit verhaal de tranen in de oogen geschoten, en naauwelijks had dominé Kampman geëindigd met spreken, of zij zeide: ‘hoe jammer, dat men het
<pb n="250"/>
goede in dien man niet vroeger gekend en opgemerkt heeft: die ruw-teedere moederliefde. Welk een heerlijk aanvangpunt zou zij hebben kunnen zijn, om den man misschien nog teregt te brengen.’</p>
<p>‘Zou men het onchristelijk kunnen noemen,’ vroeg dominé Kampman, ‘als we wenschten, dat, wat hier ten zijnen aanzien verzuimd is, daarboven misschien nog kan worden aangewend?’</p>
<p>Mijnheer en mevrouw Zeeltink, die de wending van het gesprek voor het gevoelig hart van hunne dochter en voor het regtzinnig geloof te gevaarlijk achtten, maakten zich gereed om te vertrekken, en verlieten met Maria het sterfhuis.</p>
<p>Het was voor dominé Kampman ook tijd om te vertrekken. Hij nam van zijne bedroefde vrienden afscheid met een hartelijk woord van troost, dat niet minder hartelijk door den heer Bijkhold beantwoord werd. Rudolf, die hem met veel genoegen had hooren spreken, bood aan, als hem zulks welgevallig was, hem uitgeleide te doen, en een einds wegs te verzellen. ‘Ik vrees, dominé,’ zeî Rudolf, toen zij op weg waren, ‘dat mijnheer en mevrouw Zeeltink u den roem van regtzinnigheid ook niet zullen geven. Den man, wiens levensgeschiedenis mij diep heeft getroffen, en voor wien ik wel met de liefderijke Maria wenschte, dat het goede in hem vroeger was opgemerkt geworden, dien man houden zij voorzeker niet onder de genade besloten, en dus voor eeuwig verloren. 't Komt mij altijd voor, dat die soort van menschen een vreemd denkbeeld van genade hebben.’</p>
<p>‘'t Is ten minste opmerkelijk, dat juist zij, die altijd alleen van genade spreken, Gods eeuwige liefde het meest durven beperken, en zich een oordeel aanmatigen, waardoor zij als het ware uitwijzen, wat God al, of niet doen kan.’</p>
<p>‘Mag ik de vertrouwelijke vraag tot u rigten, dominé, wat gij van een eeuwige veroordeeling of van de eeuwigheid der straffen denkt? Ik weet, dat is een teeder punt, waaromtrent velen huiverig zijn zich uit te laten.’</p>
<p>‘Vergun mij, mijnheer Rijkhold, u eerst naar uwe gedachten omtrent dit gewigtig onderwerp te vragen. Ik zal u met de mijne onbewimpeld bekend maken, maar ik wenschte
<pb n="251"/>
gaarne eerst te weten, in hoe ver wij elkander zullen kunnen verstaan.’</p>
<p>‘Verschoon mij, dominé, ik heb over die zaak nog te weinig nagedacht. Tot hiertoe had ik hieromtrent mijne eigene begrippen, maar ik wil u ronduit bekennen, dat, als ik mij op het christelijk standpunt plaats, ik nog tot geen resultaat gekomen ben.’</p>
<p>‘Uw antwoord is voorzigtig genoeg. Ik kon het trouwens van een regtsgeleerde verwachten, die eerst de kracht van zijn partij wil kennen, vóór hij zich zelven bloot geeft. Doch scherts ter zijde! Ik moet beginnen met op uwe vraag te antwoorden, dat ik mij geenszins vermeet om, wat ik als mijne opinie opgeef, voor stellig en onwedersprekelijk te verklaren. Nu dan: de Bijbel zoowel als de ondervinding leeren mij, dat God de zonde straft, en de heiligheid van het hoogste Wezen laat geen ander geloof toe, dan dat God de zonde straffen moet. Als wij vragen, waarom Hij de zonde straft, dan kan er met een zuiver Godsbegrip geen ander antwoord, naar mijn inzien, gegeven worden, dan dit: opdat Zijn liefderijk doel met betrekking tot 's menschen heiliging bereikt worde.’</p>
<p>‘Gelooft gij dan niet, dat God de zonde om Zijns zelfs wil straft, ter voldoening aan zijne regtvaardigheid?’</p>
<p>‘Zoo als ik zeide: Gods heiligheid kan het kwade niet dulden. Zij moet het straffen, maar het geschiedt, om dat kwade in den mensch te vernietigen, en het heiligend beginsel in hem op te wekken en te verlevendigen. Dat doel, de heiliging van den mensch, moet wegens de oneindige volkomenheid van God worden bereikt. Is dit waarheid, dan, gevoelt gij, moet daaruit volgen, dat wat hier begonnen is, niet kan ophouden ontwikkeld te worden. Moesten wij het er voor houden, dat de goddelooze, die in zijne zonden sterft, nimmer verbeteren <hi rend="i">kan</hi>, dan was daarmede de oneindigheid van het booze bewezen, en ontkend, dat het goede door den mensch niet geheel en al verloochend kan worden. Het eerste leidt tot de leer van twee beginselen: een eeuwig goed en een eeuwig kwaad; het laatste tot de ongerijmde stelling, dat het kwade het eigenlijk wezen van de menschelijke natuur zou uitmaken.’</p>
<p>‘Maar dominé, zou men u de opmerking niet kunnen
<pb n="252"/>
maken, dat gij dus buiten den Bijbel om redeneert, in plaats van uw gevoelen als eene positieve leer des Bijbels voor te stellen?’</p>
<p>‘Het eerste zou ik niet toestemmen, het laatste zou ik moeten, en gaarne willen toegeven. Hoe zou de Bijbel het als positieve leer kunnen opgeven, dat de verhardste zondaar eens moet teregtkomen, zonder's menschen vrijheid te bekorten, en zijne onderwerping aan Gods wil, als eene dringende kracht voor te stellen? Maar als Paulus duidelijk leert, dat God allen eenmaal barmhartig zal zijn; dat eenmaal de volheid der Heidenen zal ingaan en gansch Israël zalig worden; als hij zegt, dat God <hi rend="i">wil</hi>, dat alle menschen zalig worden en tot kennis der waarheid komen; dat God naar zijn welbehagen alles tot één zal vergaderen in Christus, wien alle tong eens zal belijden, dat Hij is de Heer tot heerlijkheid Gods des Vaders<note n="(*)" place="foot">Rom. XI: 32, 25, 26. 1 Tim. II: 4. Efez. I: 10. Filipp. II: 11.</note>, dan geloof ik niet, dat mijne redenering zoo ver buiten den Bijbel om is. En voegen we dáár nu bij, dat het booze en de zonde eenmaal zullen te niet gedaan moeten worden, om het rijk van het volkomen goede en goddelijke niet meer hinderlijk te zijn, dan acht ik eene eindelijke herstelling aller dingen allezins denkbaar. Zonder die veronderstelling kan ik geene eindelijke voltooijing van het Godsrijk aannemen, eene voltooijing, wanneer, gelijk Paulus zegt, God zal zijn alles en in allen<note n="(†)" place="foot">1 Kor. XV: 28.</note>. Zal dat plaats hebben: God eenmaal worden alles en in allen, dan moet noodzakelijk ook eenmaal het onheilige ophouden te bestaan, en het goddelijke aller deel worden.’</p>
<p>Rudolf bedankte dominé Kampman voor eene opheldering, die hem te aangenamer was, omdat het hem daaruit bleek, hoe zijne begrippen met die van den predikant sympathiseerden. Hij had een nieuwen blik in het Evangelie leeren slaan, en stoffe opgezameld, om het Christendom van een verhevener standpunt te beschouwen. Na een hartelijk afscheid genomen te hebben van den predikant, keerde hij peinzend huiswaarts.</p>
</div>
<div type="chapter">
<pb n="253"/>
<head rend="h3">Drie en twintigste hoofdstuk.<lb/>
Lief en leed.</head>
<p>Onder wie de familie Rijkhold kwamen condoleren met het smartelijk verlies door haar geleden, merkte de heer Rijkhold met eenige bevreemding, Rudolf met genoegen, den heer Kleber op. Hij scheen met opzet een oogenblik te hebben waargenomen, dat er zich ook nog andere bezoekers bevonden, ten einde de noodzakelijkheid te vermijden, om zelf veel over het treurig sterfgeval te spreken. Want met hoeveel schijnbare bedaardheid hij ook over smartelijke ongevallen bij zich zelven kon redeneren, hij gevoelde altijd eene zekere verlegenheid, als hij dáár met anderen over moest spreken, die zijne gevoelens, óf niet waren toegedaan, óf, als hij meende, hem niet begrepen. Niet gemakkelijk was hij dan ook tot den stap gekomen, dien hij nu deed. De familie Rijkhold was de eer van Kleber's bezoek vooral verschuldigd aan zijne vrouw, die er bij hem op had aangedrongen, om de wetten der beleefdheid toch niet geheel te veronachtzamen, te meer, omdat de jonge heer Rijkhold, die nu ook te huis was, hen niet verzuimde, en zij toch niet ontkennen konden, dat dit hun genoegen deed. Na lang aarzelen, had hij zich zelven beleden, dat hij er eigenlijk niet wel af kon. Dit liet hij aan zijne vrouw niet merken, maar ontevreden als hij was, door haar aanhouden, zeide hij, op knorrigen toon, dat hij het dan ten haren gevalle zou doen, en vertrok, gelijk wij zeiden, toen hij berekenen kon, dat er eenige burgers van het dorp zouden wezen.</p>
<p>Zijne eenigzins wrevele gemoedsgesteldheid, waar hij door het gedwongene van zijne positie in verkeerde, trachtte hij echter onder een onverschilligen glimlach te
<pb n="254"/>
verbergen. Doch zijn gelaat nam eene ernstige plooi aan, toen hij, niet zonder gevoel, bij den aanblik der treurende familie, zijne deelneming te kennen gaf. Hij gevoelde al het pijnlijke van het oogenblik, toen allen zwegen, blijkbaar verlangend om te hooren, wat hij der familie zou toespreken. Wat de meesten echter verwachtten, gebeurde: hij maakte er zich spoedig af, met het: ‘ik condoleer de familie met het treurig verlies.’ Na de hem aangewezen plaats te hebben ingenomen, sprak hij nog een enkel woord over den aard der ziekte van het gestorven kind, en het smartelijke, om zijne kinderen te moeten verliezen, maar dat men de natuur geene wetten kon voorschrijven, terwijl het nog smartelijker was, als men ze op lateren leeftijd verloor. Hij brak zijn bezoek zoo spoedig mogelijk af, en vertrok met den gewonen wensch, dat men voor dergelijke smartelijke ongevallen nog lang mogt gespaard blijven.</p>
<p>Voor Rudolf gaf dit bezoek rijke stoffe tot nadenken. Had het hem genoegen gedaan, toen hij Kleber zag binnenkomen, hij gevoelde zich niet aangenaam gestemd door wat hij gesproken had. Was hij onvergenoegd geweest over den twijfel, door den heer Zeeltink ten opzigte van den tegenwoordigen toestand van zijn zusje, in de verte opgeworpen, Kleber had hem geheel onbevredigd gelaten, en niet zonder ontevredenheid kon hij aan zijn bezoek denken. ‘Doch,’ dus peinsde hij, ‘ik moet billijk zijn. Wat zou hij anders, en meer hebben kunnen zeggen? Waar zou hij hen, die met hem in begrippen zoo zeer verschillen, mede hebben kunnen troosten? Wat hij troost noemt, zouden zij niet hebben begrepen. Als het hem zelven eens aanging, hoe zou hij dan wel gesteld zijn? Hij is verre van een ongevoelig mensch te zijn. Hij heeft zijne kinderen innig lief, en leeft geheel voor de zijnen. Ik kan het mij niet voorstellen, hoe hij zich in zulk een geval gedragen zou. Misschien ben ik niet onpartijdig genoeg meer; maar als ik denk aan den troost, dien de christen in zulke gevallen heeft, als ik mij het gesprek, van dominé Kampman met ons voor den geest breng, welk een onderscheid! Hier eene levenlooze natuurwet, die bewusteloos offers aangrijpt en in haren loop medesleept, dáár een alles bestierend God, die bij alles? wat Hij doet, een wijs en liefde-<pb n="255"/>rijk Vader blijft; hier eene ijskoude noodzakelijkheid, dáár de zonnegloed des gelooft; - hier een hartslag door dat woord: het kan niet anders, dáár een liefdevolle hand, die tranen afwischt door naar boven te wijzen; - hier eene onsterfelijkheid, die niet verder reikt, dan zoo lang wij heugenis hebben van wie we verloren, maar die met ons vergaat, dáár een voortleven tot hoogere ontwikkeling, dáár een wederzien en terugvinden wat ons dierbaars ontviel, - neen! is het mijne menschelijke natuur, die van het ééne huivert, en aan het andere zich vastklemt? Of is het een vrucht van den boom des christelijken geloofs, dat ik het ééne verwerp, en van het andere al den troost en al de zaligheid gevoel? Is het laatste het geval, o, dan dank ik er U voor, hemelsche Vader, en dan zou ik kunnen bidden: versterk mij in dat geloof!’</p>
<p>Nog dezen zelfden (zaturdag) avond, begaf Rudolf zich op weg, om Kleber op te zoeken. Het was een heerlijke zomeravond. Stil en plegtig was het in den tempel der natuur. Alles stemde tot rust en kalmte des gemoeds, tot vrede en verheffing des harten. Rudolf sloeg het oog naar boven, en, getroffen door dien aanblik, stond hij stil, in de aanschouwing van den hemel boven zich verzonken. Aan den horizon vertoonden zich eenige nevelachtige wolkjes, maar boven hem verloor zijn oog zich in het diepe, zuivere blaauw der lucht, waar hij zoovele sterren in zag schitteren, terwijl de maan haren loop volgende, kalm langs de haar voorgeschrevene baan gleed. Hij dacht aan zijn gestorven zusje, en het was als zocht zijn oog onder die vriendelijke hemelbollen de nieuwe wereld op, waar zij tot hoogere ontwikkeling werd opgevoed. ‘Hoe,’ riep hij in zich zelven gekeerd uit, ‘zou die blik in het oneindig ruim der schepping geen leesbaar schrift zijn van de oneindigheid van ons bestaan, geschreven door Gods hand? Welk raadsel was de mensch, als de dood vernietiging, het graf de grenspaal van zijn leven was. Waartoe zijn bestaan, werd hij ook niet persoonlijk tot rijpheid gebragt, en tot hooger ontwikkeling, dan waar hij hier slechts toe komen kan? Waartoe de hem natuurlijk eigen voorstellingen en verwachtingen eener toekomst, als ze in die toekomst voor hem verbroken worden? Wat helpt mij
<pb n="256"/>
dan het licht der waarheid, de glans der deugd? Helaas, de verstandigste en deugdzaamste is dan in mijn oog de ellendigste en beklagenswaardigste mensch. Neen, zooveel tegenstrijdigheid in den mensch kan ik mij niet voorstellen. En hoeveel te meer springt zij in het oog, als ik aan Caroliene denk. Dit kind zoo lief, zoo goed, met zulk een gunstigen aanleg, met zulke voortreffelijke hoedanigheden, - hoe, die veelbelovende kiemen zouden in haar zijn gelegd, om ze vóór hare ontwikkeling te vernietigen? Is het dan niet waar, dat alles, wat tot het wezen van den mensch behoort, berekend is op zijn voortdurend bestaan? Welaan, ik zal Kleber trachten te overtuigen, dat de vroegtijdige dood van jeugdige kinderen een bewijs is voor eene persoonlijke onsterfelijkheid. De vergevorderde moge in de bewustheid, dat zijne daden na zijne vernietiging vruchten zullen dragen, zich onsterfelijk noemen, een kind, - Kleber kan 't niet ontkennen - kan dit toch niet, en het blijft alzoo niets anders dan een gewrocht en tevens eene prooi van de voortbrengende en vernielende krachten der natuur.’ Dùs in zich zelven sprekende was Rudolf de woning van Kleber genaderd. Weldra had hij het onderwerp zijner bepeinzingen op het tapijt gebragt, doch zijne met opgewondenheid en vuur uitgesproken redenen stuitten af op de koude wetenschap van den zoogenaamden philosoof, die met aan onverschilligheid grenzende bedaardheid naar stellige bewijzen vroeg, en intussen en voortging met zijne materialistische godverzaking aannemelijk voor te stelleu, door in God slechts eene allesbezielende natuurkracht te zien, en in de menschen kunstig bewerktuigde wezens, wier voortbestaan als personen wel ontwijfelbaar is, maar wier persoonlijk voortbestaan daarom niet wordt gevorderd.</p>
<p>Rudolf, die begreep, dat Kleber's wijsbegeerte overal en altijd slechts eene eeuwige noodzakelijke natuur-ontwikkeling zag, deinsde voor dien afgrond van noodzakelijkheden terug, en zeide, dat hij een geheel ander begrip van leven had, dat het hem iets hoogers was, dan een leven voor de wetenschap alleen, en door haar onsterfelijk te worden.</p>
<p>‘Het ware leven,’ dus vervolgde hij, ‘is te gevoelen, dat men eeuwig is, en dit niet slechts in het idéé, maar ook in de werkelijkheid.’</p>
<pb n="257"/>
<p>‘Ieder heeft zijne wijze van zien,’ antwoordde Kleber. ‘Maar zeker is het, dat, als men aan eene geschreven openbaring begint vast te houden, die men eene goddelijke noemt, men dan voor zijn gevoelen genoegzame gronden kan aanvoeren.’</p>
<p>‘En als die openbaring met mijn inwendig gevoel, met mijne overtuiging, dat ik leef naar den inwendigen mensch, volkomen overeenstemt, als die openbaring de stem in mijn binnenste bevestigt: gij leeft voor de eeuwigheid, dan zie ik niet in, waarom wij ze in dit opzigt niet zouden aannemen.’</p>
<p>‘In dat opzigt. Maar waarom dan ook niet in andere opzigten? Doch ik eerbiedig uw gevoel, en het zij verre van mij, u eene overtuiging te willen ontnemen, waarin gij bij het verlies door u en de uwen geleden, rust zoudt kunnen vinden.’</p>
<p>Rudolf had geen lust wegens zijne tegenwoordige stemming, om over dit onderwerp met Kleber thans verder te spreken, te meer, omdat hij begreep, dat de glimlach, die flaauw om Kleber's mond speelde, het teeken van medelijden was met zijn ontwaakt kinderlijk geloof. Toen hij weder buiten kwam, was de lucht betrokken, maar het sterrenbeeld, waar zijne verbeelding de wereld in zag, waar zijn zusje leefde, schitterde nog met onbenevelden glans. Het oog daarop gevestigd houdende, sprak hij: ‘Onsterfelijkheid, uw heerlijk licht straalt met onverdoofbren glans. De nevelen van het ongeloof mogen uw helder licht trachten te bedekken, gij schittert te luisterrijker tegenover de duisternis van twijfeling in den donkeren nacht van ongeloof. Zou het ook hoogmoed zijn, zich niet te willen bukken voor een God, die meerder is, dan eene kracht die de natuur bezielt, en liever door eindelooze bespiegelingen zich in het ledige te verliezen, dan een Schepper te erkennen, die dat ledige aanvult en den mensch schiep, om met Hem onsterfelijk te zijn?’ Dus peinzende, kwam Rudolf te huis, waar hij niet kon nalaten de blijmoedig kalme gemoedsgesteldheid op te merken, die bij de zijnen heerschte onder het spreken over het nieuwe leven van de betreurde lieveling van allen.</p>
<pb n="258"/>
<p>Tot verbazing van bijna geheel de gemeente zag men de familie Rijkhold den volgenden dag in de kerk. Rijkhold deed, alsof hij het verwonderd opzien en het ligte hoofdschudden van Wente vooral niet opmerkte, toen hij op zijn gewone plaats ging zitten. Dominé Kampman bemerkte met genoegen, dat Rijkhold en de zijnen hun woord gehouden hadden, te meer, omdat hij, na eerst een woord over de beide sterfgevallen, die in de afgeloopen week in de gemeente hadden plaats gevonden, gesproken te hebben, zich, volgens den gekozen tekst: <hi rend="i">hunner is het koningrijk der hemelen</hi>, vooral bepaalde bij het verscheiden van jeugdig afgestorven kinderen. Na eerst de regtmatige droefheid, die ouders bij het vroegtijdig missen hunner dierbare panden moesten ondervinden, als weldadig voor het gevoel en heiligend voor hart en leven te hebben voorgesteld, wees hij op het ondoorgrondelijk bestuur van Hem, die niet antwoordt van zijne daden, maar wiens wil altijd heilig en goed is. In den raad des eeuwigen mogen wij niet kunnen lezen, zeker is het, dat Hij heerlijke oogmerken heeft met geliefde panden vroegtijdig van ons weg te nemen. Voor het kwaad en de zonde, waar de mensch hier op aarde gedurig aan bloot staat, zijn ze althans beveiligd. Kunnen ouders niets vuriger wenschen, dan het geluk hunner kinderen, boven de ellende der zonde, die hier heerscht, zijn ze door hun vroegtijdigen dood voor eeuwig verheven; maar ook, dus vervolgde hij, boven het lijden dezes tijds. Al worden de pogingen der ouders ook met den besten uitslag bekroond, duurzamen vrede, ongestoord geluk kunnen zij hunnen kinderen niet mededeelen. ‘Neen,’ sprak hij, ‘ouders, die uwe kinderen vroegtijdig moest missen, wenscht ze niet terug op eene wereld vol lijden en zorgen. Wel was die wereld bekoorlijk in hun oog, die zij van hare buitenzijde in een betooverend licht slechts aanschouwden, maar bloemen der lente bedekten nog voor hun gezigt de doornen en distels, die de grond allerwege oplevert. Zij proefden slechts uit den beker der vreugde de eerste teugen, waar de bitterheid nog niet mede vermengd was, die op den bodem ligt.’ Na verder aangetoond te hebben, dat het verlies van jeugdige kinderen eene beproeving is voor het geloof en het vertrouwen van god-<pb n="259"/>vreezende ouders, wees hij hen op de kracht die hen in die beproeving kon schragen, als zij zich voorstelden, dat de taak der opvoeding hunner kinderen nu door den grooten opvoeder der menschen zelven was overgenomen, waardoor zij ongetwijfeld leefden overeenkomstig het heerlijk doel van hun aanzijn, deelende in het hoogste geluk, dat de aarde niet geven kan; als zij zich voorstellen, dat zij de middeloorzaken waren, dat aan den hemel nieuwe bewoners geschonken zijn, die niet voor hen zijn verloren, als zij ze langs den hun aangewezen weg wenschen weder te zien, en terug te vinden. Der ouderen liefde voor de geliefden, die zij beweenen, hunne liefde voor hen en de liefde van Hem, die geeft en neemt naar zijn goddelijk welbehagen, waren zoovele waarborgen voor de blijde en heerlijke verwachting, die het Evangelie van Christus ons opent omtrent het wederzien en terugvinden van dierbaren, die de dood ons ontneemt. Met evangelischen gloed en uit christelijke overtuiging voortvloeiende warmte sprak de leeraar aan het slot zijner rede over die heerlijke verwachting van den christen, niet alleen door de leer, maar ook door het voorbeeld van Jezus bezegeld, terwijl hij haar niet slechts tot vertroosting, maar vooral ook tot heiliging van zijne hoorders voorstelde en aanwendde.</p>
<p>&nbsp;</p>
<p>Diep geroerd en getroffen, maar ook vertroost en versterkt verlieten Rijkhold en de zijnen het huis des gebeds. Dominé Kampman bragt vóór zijn vertrek der familie nog een kort bezoek. Men bedankte den waardigen leeraar voor het vertroostend woord door hem gesproken. Rudolf drukte hem met een bewogen gemoed de hand en zeide: ‘ik dank u, dominé, voor den helderen blik, dien gij ons van de aarde in den hemel hebt leeren slaan. Ik begin te gevoelen, dat het Evangelie een rustgevend antwoord heeft voor vragen, waarbij het verstand alleen ons onbevredigd laat.’ Maria, die uit de kerk, waar Rudolfs aandoening haar niet ontglipt was, mede naar Landlust gegaan was, hoorde met onbeschrijfelijk veel genoegen die bekentenis uit zijn mond, en kon niet nalaten een blik van dankbare voldaanheid te werpen op Mina, in wier oog zij geene mindere vreugde las over de uitspraak van haren gelief-<pb n="260"/>den broeder. Frits Roster fluisterde Mina in: ‘het geloof van uw broeder zal met der tijd het mijne nog beschamen, denk ik. Dat hij met een ander oog begint te zien, merkte ik gisteren, toen hij over de gelatenheid van uw vader sprak. Hij had, zeide hij, opgemerkt, dat de berusting van zijn vader in het smartelijk verlies geenszins alleen een uitvloeisel was van onmagt en gevoel van afhankelijkheid, maar zijne woorden en geheel zijn onderworpen gedrag lieten duidelijk zien, dat zij eene geheele overgave aan God was, die uit overeenstemming met Hem voortvloeide. Als dat een gevolg was van zijn christelijk geloof, dan kon hij niet ontkennen, dat het eene hooge waarde kan hebben. Zie Mina, als men zóó begint te zien, dan houdt ik het er voor, dat het gelooven niet ver meer af is.’</p>
<p>Niet lang daarna kwam Berend binnen, om den heer Rijkhold berigt te brengen van eene boodschap, die hij voor hem bij den doctor gedaan had. ‘Wel Berend,’ vroeg de heer Rijkhold, ‘hoe is u de preek van dominé Kampman bevallen?’ Berend wendde zijn gelaat naar het raam, alsof hij daar buiten iets te zien had, en antwoordde toen: ‘ik had werk om mij goed te houden, en de jonge jufvrouw Carolientje stond mij altijd voor de oogen; maar hoe meneer en mevrouw en u allemaal het uitgehouden hebt, kan ik mij niet begrijpen. 't Was wel troostrijk, maar toch.... ik begrijp het niet.’</p>
<p>‘Berend zal het misschien ook afgekeurd hebben, dat wij heden ter kerk zijn geweest,’ zeî Mina.</p>
<p>‘Meneer en mevrouw zijn wijzer dan ik, jufvrouw,’ antwoordde Berend; ‘zij hebben het zeker gedaan, omdat zij er niets in vinden. Maar er is veel over gesproken, en er zijn er, die er zich zeer ongunstig over hebben uitgelaten. Meneer moet het mij niet kwalijk nemen, maar ditmaal ben ik, uit de kerk komende, eens met sommige anderen naar <hi rend="i">het Zwaantje</hi> medegegaan, om te hooren, wat daar zou verhandeld worden.’</p>
<p>‘Dat spijt mij, Berend,’ zeî de heer Rijkhold, ‘dan hebt gij tegen mijn uitdrukkelijken wil gehandeld. Gij weet, hoe ongepast ik het vind, dat men uit de kerk terstond naar de herberg gaat, en hoe het mijn verlangen was, dat geen mijner huisgenooten aan dat misbruik door
<pb n="261"/>
zijn voorbeeld voedsel gaf. Ik hoop, dat het in het vervolg niet weer gebeurt.’</p>
<p>‘'t Is voor het laatst geweest, meneer, dat beloof ik. Maar ik hoorde, uit de kerk gaande, zooveel mompelen, dat ik de verzoeking niet weêrstaan kon, om eens even mede binnen te gaan. “Hebt ge dat ooit meer beleefd,” hoorde ik hier; dáár weder: “zijn dat menschen?” “Wie had dát kunnen denken!” “Eerst vertrouwde ik mijne eigen oogen niet,” en zoo verder. Wente had eerst gezwegen, maar nu ieder er wat van gezegd had, begon hij over uw gedrag los te trekken. Dat streed nu, zeî hij, tegen alles. Zulke eene ongehoorde nieuwigheid had hij nog nooit bijgewoond. En dat nog wel van een lid van den kerkeraad! Was dat nu een voorbeeld voor de gemeente! Dat wou hij er niet bij laten zitten. Die onverschilligheid ging te ver. Toen kwam zijne vrouw, die er tot stikkens toe vol van scheen, met een gezigt, dat rood was van gif, hem afhalen. “Och Heere,” riep zij zuchtende uit, “daar heb ik nog medelijden mede gehad. Is dat nou manier van doen. Zoo'n lief kind, en dan niet bedroefd te zijn. Och, wat zijn die menschen wreed. 't Gansche dorp was er vol van, dat zij zoo treurig waren, maar 't lijkt er wat naar. Hoor eens, ik zeg maar, 't is erg, het zoo openlijk te toonen, dat men er geen weet van heeft. Ja, dat schreijen in de kerk beteekende ook wat. Ik heb er al genoeg meê te doen, als er een koe of een kalf van ons sterft; maar naar de kerk te gaan, terwijl er een lijk boven aarde staat, dat schreit ten hemel.”’</p>
<p>‘En dachten allen in de herberg daar zoo over?’ vroeg mevrouw Rijkhold, verdrietig over deze miskenning.</p>
<p>‘Ik geloof het wel, mevrouw,’ antwoordde Berend; ‘maar ik kon dat smalen niet langer aanhooren, en ben stil en ongemerkt vertrokken.’</p>
<p>‘Nu gij er toch waart, Berend,’ hernam de heer Rijkhold, ‘hadt gij wel een woord tot onze verdediging kunnen spreken.’</p>
<p>‘Dat had ik wel willen doen, meneer, maar.... maar....’</p>
<p>‘Maar gij hadt het misschien ook beter gevonden, als wij te huis gebleven waren?’</p>
<p>‘Wat zal ik u zeggen, meneer, 't is hier in het geheel de gewoonte niet, als een lijk boven aarde staat.’</p>
<pb n="262"/>
<p>‘Omdat het geen gewoonte is, zoekt men geen troost in zijne smart, waar die voor een groot deel te vinden is. En wie zich nu aan die gewoonte, uit hooger behoefte, niet stoort, boven een heerschend vooroordeel zich verheft, dien zal men een onverschillige en ongevoelige noemen. Men behoort zijne aandoeningen altijd in zooverre meester te blijven, dat men een geopend hart voor christelijken troost behoudt. Anders gaat het ons als Hagar, wier hopelooze tranen haar beletten, om de bron in hare nabijheid te ontdekken, waar ze haar van dorst versmachtend kind uit kon laven. Wat kan in diepe smart alleen en meest ons troosten? De godsdienst immers. Waar wordt het godsdienstig gevoel meer opgewekt en verlevendigd, dan waar men met elkander zich nederbuigt voor den hoogen beschikker van ons lot, van wien lief en leed, vreugde en smart tot ons komen, waar men met elkander Hem verheerlijkt, als onzen hemelschen Vader in Christus, die altijd Vader blijft, wat Hij ons ook toedeelt? Om in ons geloof, onze onderwerping, ons vertrouwen versterkt te worden, gingen wij ter kerk, en wij erkennen het met dankbaarheid, dat wij in geloof en hoop zijn opgebouwd.</p>
<p>‘Meneer en mevrouw hebben wel gelijk, maar de menschen bedenken dat zoo niet,’ met deze woorden verliet Berend, die zich van het denkbeeld, dat het zoo de gewoonte niet was, nog niet op eens kon losmaken, de kamer.</p>
<p>&nbsp;</p>
<p>Treurig en somber was de morgenstond van den dag, waarop het lijkje der lieve Caroliene zou worden ter aarde besteld. Donkere wolken bedekten den hemel, en een fijne stofregen hulde al de voorwerpen daar buiten in een digten nevel. Maar ook treurigheid heerschte in de woning, waar zij, die er thans werd uitgedragen, om er nimmer weder in te keeren, eens de vreugd en de wellust van al de huisgenooten was. Men weende, maar niet als de zoodanigen, die geene hope hebben. Rijkhold bemoedigde de zijnen door hen vooral te wijzen op den vrijen en troostvollen blik, dien zij door Christus, die het leven en de onverderfelijkheid had aan het licht gebragt, in de eeuwigheid konden slaan. Wat hebben wij daardoor,’ zeide hij, ‘niet vooruit boven hen, die Christus niet kennen,
<pb n="263"/>
of Hem door het geloof niet aannemen. Terwijl zij bij het stof hunner dooden staan, te vergeefs antwoord wachtende op hunne weemoedige vragen, hooren wij in het Evangelie de stem van Hem, die, zelf opgestaan uit den dood, ons toespreekt: ‘<hi rend="i">Ik leef en gij zult leven. In het huis mijns Vaders zijn vele woningen</hi>.’</p>
<p>Onder zulke gesprekken bereidde hij de zijnen, bij wie zich ook mevrouw Torlet en Maria Zeeltink bevonden, voor het aandoenlijk oogenblik, waarin de lieve doode zou worden uitgedragen. De begrafenisplegtigheid zelve was door Rijkhold zoo eenvoudig mogelijk ingerigt. Zijn oudste zoon was slechts één dag buiten geweest, daar de zaken van het kantoor hem niet toelieten langer van huis te blijven. Met zijne beide zonen, Rudolf en Willem, Frits Roster en den gouverneur, volgde hij het dierbaar lijkje, dat men in het graf ging bergen. De regen had opgehouden en dunner werd de lucht. Eene groote menigte, vooral van jonge menschen, had zich om en bij de begraafplaats verzameld. De aandacht van Rijkhold en de zijnen werd, toen men zich op de begraafplaats bevond, getrokken door eenige meisjes van nagenoeg gelijken leeftijd als Carolientje, allen in het wit gekleed, en in een halven kring om het opgedolven graf geschaard. In haar midden bevond zich meester van Gellen, die daar met deze zijne leerlingetjes den treurigen lijkstoet opwachtte. Met weemoedige aandoening vestigden Rijkhold en de zijnen het oog op die lieve kleinen, wier wit gewaad hun de onschuld der geliefde doode voor den geest stelde, en hun was als een straal van licht te midden van de somberheid, die door den stillen en plegtigen optogt, de zwijgende menigte, het zwarte lijkkleed, en de rouwbaar in hun binnenste heerschte. Toen het kistje boven het geopende graf stond, om er zoo aanstonds in te worden nedergelaten, brak de zon even door en het heldere licht, dat thans in de donkere groeve nederdaalde, was als een straal der onsterfelijkheid, die het sombere graf verlichtte. Terwijl men zich gereed maakte, om het kistje daarin te laten nederdalen, gaf de meester een wenk aan de meisjes, en deze hieven nu een korten treurzang aan, met deze, op gevoeligen toon gezongen woorden:</p>
<pb n="264"/>
<lg type="poem">
<l rend="; 1tab">‘Komt ge in onzen kring niet weêr,</l>
<l>Speelnoot, ons te vroeg onttogen?</l>
<l rend="; 1tab">Keer, zoo roepen we allen, keer!</l>
<l>Kus de tranen van onze oogen!</l>
<l rend="; 1tab">Stil ons grievend zielsverdriet!</l>
<l rend="; 1tab">Maar vergeefs, gij hoort ons niet!</l>
<l>&nbsp;</l>
<l rend="; 1tab">Neen, gij toogt in blijde vaart</l>
<l>Naar Gods engelen daarboven,</l>
<l rend="; 1tab">Om in 't heilig koor geschaard</l>
<l>God te danken en te loven,</l>
<l rend="; 1tab">Beter dan in lager lucht,</l>
<l rend="; 1tab">Waar de borst nu hijgt en zucht.</l>
<l>&nbsp;</l>
<l rend="; 1tab">Afgedroogd ons aangezigt,</l>
<l>Waar de tranen nog op beven;</l>
<l rend="; 1tab">'t Oog, vol hoop naar 't oord gerigt,</l>
<l>Dierbre, waar ge ons voor mogt streven,</l>
<l rend="; 1tab">Waar ge ons weder bij u wacht!</l>
<l rend="; 1tab">Groettet ge ons niet: goeden nacht!</l>
<l>&nbsp;</l>
<l rend="; 1tab">Dat we aan 't eind der levensbaan,</l>
<l>In onze armen u omstrengelen;</l>
<l rend="; 1tab">Dat we zingend naast u staan,</l>
<l>Waar de drom van heilige engelen,</l>
<l rend="; 1tab">Waar 't gezaligd hemelheer,</l>
<l rend="; 1tab">Juicht en jubelt tot Gods eer!</l>
<l>&nbsp;</l>
<l rend="; 1tab">Vroeg, geliefde, gingt ge ons voor;</l>
<l>Maar wij volgen toch uw schreden,</l>
<l rend="; 1tab">En de grens van 't aardsche spoor</l>
<l>Naadren wij misschien nog heden.</l>
<l rend="; 1tab">Dáár, dáár wuift ge ons met de hand</l>
<l rend="; 1tab">'t Welkom toe in 't vaderland!’</l>
</lg>
<p>Van aandoening kon de heer Rijkhold eerst niet spreken, maar weldra herstelde hij zich en bedankte den meester en de lieve meisjes voor dit weemoedig blijk van belangstelling. Hij verzocht allen over een paar dagen bij zich, om ze eene kleine gedachtenis aan de vereeuwigde Caroliene te geven, terwijl hij den meester betuigde, dat hij dit voor hem en de zijnen onvergetelijk uur nimmer zou vergeten.</p>
<p>Het verhaal van het gebeurde bij het graf maakte op al de huisgenooten en aanwezigen een' diepen indruk.
<pb n="265"/>
Frits Roster, moest naar zijn kantoor, en kon niet voor 's avonds terugkomen. Het overige gezelschap bleef dien dag bijeen. Men sprak met elkander veel over de wisseling van vreugde en droefheid in het leven, waarbij Rijkhold niet vergat, de zijnen opmerkzaam te maken op de bloemen, die, als men ze niet onoplettend voorbijging, zelfs op den lijdensweg nog altijd te plukken waren. ‘En wat onze smarten betreft,’ zeide hij, ‘deze zijn eigenlijk louteringen, terwijl het zeker is, dat wij eens God zullen danken voor de tranen van weemoed, die Hij ons hier liet weenen. Doch wij moeten toch nimmer vergeten, dat wij die overtuiging, die ons zoo veel rust en blijmoedige kalmte schenkt onder het lijden, alleen aan het Christendom te danken hebben.’</p>
<p>‘Maar de God, dien Christus ons predikte, is toch dezelfde, die Hij altijd was,’ hernam Rudolf.</p>
<p>‘Ongetwijfeld, Rudolf,’ sprak Rijkhold; maar waar kwam God tot ons nader, dan in Christus, zijn Zoon? Waar wordt ons geloof dus tot aanschouwen verheven, dan in Hem, die zelf kampte met den moeijelijksten strijd, die ooit op aarde gestreden is, maar ook verrees in volle zegenpraal. In Hem <hi rend="i">zien</hi> we de doornenkroon veranderd in een kroon der overwinning, waar ongetwijfeld in deelen, die hun kruis gewillig achter Hem dragen. In Christus is niet slechts het uitzigt geopend op hooger geluk, waar vrede met God voor eeuwig zal heerschen, maar in Hem, dat wil zeggen, in de levensgemeenschap met Hem, is dat geluk hier reeds ons deel; want in zijn rijk is de hemel reeds nedergedaald op aarde, en die in Christus is, overwint de wereld, en diens gemoed wordt vervuld met den vrede Gods, die alle verstand te boven gaat.’</p>
<p>‘Ik geloof met u, lieve Willem,’ zeî mevrouw Rijkhold, ‘dat er voor den waren christen een hemel op aarde te smaken is, maar hoe veel smart wordt toch niet ons deel, als wij zoovele teedere wenschen onvervuld zien blijven.’</p>
<p>‘Die smart, Lise, voelen wij alleen daarom, omdat wij onze wenschen niet altijd aan den wil des hemelschen Vaders onderwerpen. Onze onvervulde wenschen, op welke betamende voorwerpen wij ze ook rigten, zijn in de hand van den grooten opvoeder der menschen middelen ter on-<pb n="266"/>zer vorming en veredeling. Zij leiden ons tot het juiste begrip van ons hoogste belang, zij leeren ons het onvolkomene der aarde in te zien, om met zooveel te meer ijver naar het volmaakte te streven. Maar dat laatste moeten wij vooral niet vergeten. Ook daarin hebben wij den Heer tot ons voorbeeld. Hoe vurig Hij het ook moest wenschen, dat velen het oog zouden openen voor het licht der waarheid door Hem ontstoken, Hij zag dien wensen bij zijn leven hier op aarde niet vervuld. En toch Hij werd niet moede het zaad des woords in hope uit te strooijen, in de vaste overtuiging, dat Hij, die al wat waar en goed is beschermt, nimmer laat varen het werk zijner handen. En wil God onze onvervulde wenschen dus aanwenden tot onze opvoeding voor onze hoogste bestemming welk een licht verspreidt die waarheid dan over de donkere stervensure, omdat de dood dan het middel wordt om tot die bestemming te geraken.’</p>
<p>Onder soortgelijke gesprekken had men den weemoedigen dag in eene godsdienstig blijmoedige stemming doorgebragt, toen Maria zich gereed maakte om te vertrekken, en het aanbod van Frits en Mina niet van de hand wees, om haar huiswaarts te vergezellen. Rudolf, die den ganschen dag zeer nadenkend en ernstig geweest was, verzocht mede van de partij te mogen zijn, wat volgaarne werd ingewilligd.</p>
<p>Zoo somber de dag was aangevangen, zoo helder neigde hij ter ruste. Nog was de laatste glans der ondergaande zon niet uitgedoofd, toen reeds de hooger rijzende maan haar twijfelachtig licht over al de voorwerpen verspreidde. Enkele sterren begonnen aan het uitspansel te glinsteren, terwijl de kalme pracht der natuur eene niet minder kalme rust in het hart des wandelaars liet nederdalen. Rudolf's boezem alleen klopte harder dan gewoonlijk. Zijn bloed joeg sneller door zijne aderen, en hij had eenige moeite, om die bedaardheid te bewaren, die hij van zich zelven eischte in het oogenblik, dat hij, naast Maria gaande, de kalme tevredenheid opmerkte, die over haar lief gelaat verspreid lag. Toen hij van ter zijde in hare helder blaauwe oogen staarde, en hij zijn blik met teederheid op haar liet rusten, overmeesterde hem dat onbedwingbaar gevoel, dat de koelste rede niet kan terugdringen. Zwijgend ging
<pb n="267"/>
hij aan hare zijde voort, telkens wilde, maar kon hij niet spreken. Eindelijk begon hij een gesprek aan te knoopen over zijn weder nabijzijnd vertrek naar de akademie, terwijl hij zeide blijde te zijn, dat de tijd naderde, waarop hij zijne studiën volbragt zoude hebben, en hij de akademie voor goed zou kunnen verlaten; maar dat hij nimmer met zooveel weêrzin derwaarts was heengegaan, als hij het nu zou moeten doen.</p>
<p>Maria merkte daarop aan, dat de oorzaak daarvan wel zou gelegen zijn in de treurige omstandigheden, die aan zijn huis hadden plaats gevonden, en die niet zonder invloed op hem gebleven waren. ‘Maar,’ voegde zij er bij, ‘daar moet men zich niet zóó door laten neder slaan, dat men door moedeloosheid wordt aangegrepen. In Gods wil moet men leeren te berusten. Door smart mag men zich niet laten aftrekken van pligten, die ons-te volbrengen zijn opgelegd. Mag ik veronderstellen, mijnheer Rudolf, dat het voorgevallene in deze dagen niet zonder invloed op u is gebleven, dan zult gij zelf wel gevoelen, dat het u te meer moet opwekken, om aan uwe bestemming te leeren beantwoorden.’</p>
<p>‘Neen, ik ontken het niet, Maria,’ hernam Rudolf, ‘alles wat ik in de laatste dagen gezien, gehoord en bijgewoond heb, is niet zonder invloed op mijne denkwijze en mijn gevoel gebleven. Maar.... er is iets anders nog, dat mij het vertrekken thans moeijelijker maakt, dan ooit, Maria,’ zeide hij op zachten toon, en met eene bevende stem. Maria.... mag ik het u zeggen? Ik heb uw liefderijk wezen met eene mij tot hiertoe ongekende aandoening gade geslagen. Ik heb uw zacht vroom gemoed zoo van nabij leeren kennen. Ik heb u in uwe zelfopofferende liefde bewonderd. Ik....’</p>
<p>‘Houd op, mijnheer Rijkhold!’ zeî Maria, onrustig ter zijde gaande.</p>
<p>‘Neen, Maria, ik vlei niet. Ik ben te ernstig gestemd, om iets te zeggen, dat niet uit den grond mijns harten zou komen. Laat mij uitspreken: ik heb gevoeld, hoe weldadig uw zin en geest op mij werken. Ik heb opgemerkt met hoeveel toegevendheid gij u omtrent mijne bijzondere, nog van u afwijkende, godsdienstige begrippen gedragen hebt. Ik heb van uwe zorg voor mijn hooger
<pb n="268"/>
welzijn gehoord, - en uw bijzijn door mijn vertrek te moeten missen, dat is het, wat mij dat vertrekken moeijelijk maakt, dat is het, wat mij, waarom zou ik het langer verbergen?.... treurig maakt.’</p>
<p>Maria was door deze ontdekking niet weinig in verlegenheid gebragt, maar zich spoedig herstellende, antwoordde zij, dat als het hem aangenaam was en hem van nut kon zijn, zij hem dan wel verzekeren wilde, dat zij hem zou blijven gedenken, vooral in hare gebeden. Rudolf vatte hierop met geestdrift hare hand, en riep hartstogtelijk uit: ‘zoudt gij dat willen doen, Maria? Zoudt gij aan mij willen blijven gedenken.... ook in uwe engelreine gebeden?....’ en toen hij ontdekte, dat Maria's oog vochtig werd, zeide hij: ‘gij maakt mij tot den gelukkigste der menschen!’</p>
<p>Maria had naauwelijks tijd, om van hare verrassing te bekomen, toen zij Rudolf opmerkzaam maakte, dat hare ouders met jufvrouw van der Starre hun ginds te gemoet kwamen. Hij nam nog even de gelegenheid waar, om haar toe te voegen: ‘gij laat mij dan niet hopeloos vertrekken?....’ Doch eer Maria tijd had daarop te antwoorden, was jufvrouw van der Starre hen reeds genaderd. Terstond maakte zij met een veelbeteekenend gelaat, en het oog op de beide jonge heeren gevestigd, de aanmerking, dat de beide vriendinnen, zich, na zulk een treurigen dag, door eene niet onaangename avondwandeling schenen verkwikt te hebben. Men was in geene stemming, om haar hier bescheid op te geven, schoon Frits anders wel lust zou gevoeld hebben, om haar toe te voegen: zijn ook de druiven zuur, wijl gij ze niet kunt plukken?</p>
<p>Rudolf's gemoed was te vol, om van zijn gesprek met Maria niet het een en ander aan zijne zuster en Frits Roster mede te deelen. Beiden betuigden hunne deelneming en vreugde in wat zij sedert lang vurig gewenscht hadden, terwijl Mina, ingenomen als zij was niet het vooruitzigt eener toekomstige naauwere verwantschap met Maria, haren broeder op menig punt van bezwaar, dat hij opperde, trachtte gerust te stellen, en hem aanried, om vóór zijn vertrek met hunne ouders daarover te spreken.’</p>
<p>Dit deed Rudolf dan ook reeds den volgenden dag. Mevrouw Rijkhold kon hare vreugde over deze keus van ha-<pb n="269"/>ren zoon niet verbergen. ‘Uwe keuze, Rudolf,’ zeide zij, ‘doet uw hart eer aan. Ik kan u niet zeggen, hoe zij mij verheugt. Moogt gij gelukkig slagen in het verkrijgen van Maria's toestemming! Ik wensch niets vuriger, dan haar, als mijne lieve schoondochter te omhelzen.’</p>
<p>‘Wind u zelve en Rudolf niet te veel op, Lise,’ viel Rijkhold haar in de rede. ‘Met uwe keuze, Rudolf, vereenig ik mij ten volle; maar vergeten wij de bezwaren niet, waar uw verlangen mede te worstelen zal hebben. Niet alleen van onze toestemming hangt de gelukkige uitslag van uwe wenschen af. Maria's ouders moeten ook hunne toestemming geven, en reken er niet te veel op, dat zij die, bij zoo weinig sympathie, als er tusschen u en hen bestaat, gemakkelijk geven zullen. Ik raad u dus aan, de zaak eerst rijp te overdenken, eer gij eene schrede verder gaat.’</p>
<p>Met een kloppend hart begaf Rudolf zich naar Zandwijk, om nog een kort afscheidsbezoek te brengen aan de familie Zeeltink. Jufvrouw van der Starre was niet in gebreke gebleven, aan mijnheer en mevrouw Zeeltink mede te deelen hare vermoedens, die zij omtrent de door haar opgemerkte vertrouwelijkheid tusschen Maria en Rudolf koesterde. Dit was oorzaak, dat Rudolf zeer koel ontvangen werd, en hij Maria niet anders, dan in den familiekring te zien kreeg.</p>
</div>
<div type="chapter">
<pb n="270"/>
<head rend="h3">Vier en twintigste hoofdstuk.<lb/>
Een nieuw voorstel en een nieuw beroep.</head>
<p>Rijkhold behoorde niet tot die zwakke karakters, die zich door droefheid en ongeval zoo geheel laten ter neêrslaan, dat zij in de eerste dagen van smart voor hunne bezigheden ongeschikt zijn. De wonde was hem diep in het harte geslagen, maar zijne berusting in het hooge Godsbestuur gaf hij daardoor te kennen, dat hij met evenveel lust en moed als te voren de belangen, die hem in zijne betrekkingen waren toevertrouwd, behartigde.</p>
<p>Op den tweeden dag na de begrafenis van zijn voor hem onvergetelijk kind, woonde hij eene vergadering van den gemeenteraad bij, omdat hij wist, dat er gewigtige zaken zouden behandeld worden, en hij zelf een voorstel te doen had, waar hij tot hiertoe om bijzondere redenen nog mede gedraald had. Nadat de zaken, die aan de orde waren, besproken en afgehandeld waren, bragt hij het voorstel ter tafel, om tegen het volgend jaar het gemeentelijk traktement van den schoolonderwijzer zooveel te verhoogen, dat de kundige en ijverige man een meer onafhankelijk bestaan kon erlangen. Op het hooren van dit vreemdklinkend voorstel, zag men eerst den heer Rijkhold en vervolgens elkander aan met de uitdrukking op het gelaat, alsof men er niets van begreep. Ieder zweeg, zoodat de burgemeester moest vragen, of men het voorstel van den heer Rijkhold gehoord, en wat men daarop had aan te merken. Wente had tegen zijne gewoonte lang gezwegen. De zaak overviel hem, en over zulk eene vermetele poging, om af te wijken van een' sinds zoovele jaren bestaanden regel, maakte hij zich te boos, om spoe-<pb n="271"/>dig te spreken. Toch was hij de eerste, die het woord opvatte. ‘Heb ik,’ zeide hij, ‘dat goed verstaan, burgemeester, zeg ik; is het voorstel, om den schoolmeester meer traktement uit de gemeentekas te geven?’ En toen de burgemeester daar bevestigend op antwoordde, vroeg hij: ‘waartoe zal dat dienen? Om hem het hoofd nog meer op te laten steken, dan hij nu al doet? De meester en zijne vrouw, zeg ik, hebben al staatsie genoeg. Hij hoeft evenmin een menheer te wezen, als ik en een ander van mijns gelijken.’</p>
<p>‘Gij begrijpt het doel van mijn voorstel niet, Wente,’ antwoordde Rijkhold. ‘Het strekt geenszins, om den meester boven zijn stand te verheffen, maar om hem het leven voor zijne gewigtige betrekking gemakkelijker te maken, en dus het waar belang der gemeente te bevorderen.’</p>
<p>Het belang der gemeente, zeg ik!’ riep Wente uit: ‘ha, ha, dat zouden we gewaar worden op de rekening, en bij den personeelen omslag. Dat voorstel, zeg ik, komt mooi overeen met wat de burgemeester ons laatst zeide, dat we ons op bezuiniging moeten toeleggen.’</p>
<p>‘Gij zoudt dùs niet spreken, Wente, als gij mij goed begreept.’</p>
<p>‘Ja, ik begrijp het wel, zoo zouden we, zeg ik, ook nog wel anderen pleizier kunnen doen.’</p>
<p>‘Nu zie ik toch duidelijk, dat gij mij niet begrijpt. Ik spreek er niet van, om iemand pleizier te doen, maar van het belang, dat de gemeente voor eene betrekkelijk geringe uitgave bij wat ik voorstelde hebben kan. Heeft de onderwijzer toch minder huiselijke zorg, om in zijne dagelijksche behoeften te voorzien, behoeft hij daartoe niet de toevlugt te nemen tot vermoeijenden, zooveel tijd roovenden handenarbeid, met des te meer ijver en vlijt kan hij zich op de gewigtige taak, die aan hem is toevertrouwd, toeleggen, en dat kan niet anders dan voordeelig terugwerken op kinderen, die hij geroepen is te onderwijzen.’</p>
<p>‘Als het op onze kinderen aankomt, zeg ik, die leeren genoeg. Onze meester is knap genoeg, om ze wat lezen, schrijven en een beetje rekenen te leeren. Meer heb ik ook niet geleerd in mijn jeugd, en ik ben toch, al zeg ik het zelf, een knappe boer geworden.’</p>
<p>‘Daar zal wel niemand aan twijfelen, Wente, maar
<pb n="272"/>
als je nu ook van andere dingen wat meer wist, bij voorbeeld van de geschiedenis van je vaderland, van de natuur, van andere landen en volken zou je meenen, dat je dat schade zou doen?’</p>
<p>‘Dat weet ik niet, zeg ik; maar dat komt hier allemaal in de gemeenteraad niet te pas. Ik geef mijn stem niet aan het voorstel, zeg ik, en daar is het meê uit.’</p>
<p>De burgemeester, die het gevoelen van den heer Rijkhold was toegedaan, en zich een weinig driftig maakte, had moeite, om zich bedaard te houden. Hij had het voorstel terstond in omvraag willen brengen, nadat hij openlijk verklaard had er voor te zijn, als Rijkhold, die teregt vreesde, dat het dan ongetwijfeld zou afgestemd worden, niet verzocht had, eerst het woord nog eens te mogen hebben. Dit werd hem toegestaan en nu zeide hij: ‘daar is het nog niet mede uit, Wente. Het voorstel is van te veel gewigt, om er zoo los over heen te loopen. Het zal mij wel vergund zijn, het wat nader toe te lichten. Wij hebben het voorregt een onderwijzer te bezitten, die lust en ijver heeft voor zijn veelal te weinig gewaardeerd vak. Niets zou hem aangenamer zijn, dan zich alleen daarmede en met eigene voortgaande oefening daarin bezig te houden. Doch, zooals wij allen weten, het traktement, dat hij van de gemeente heeft, is klein. De schoolgelden zijn zoo laag mogelijk gesteld. Met veel moeite kan hij ze naauwelijks van allen binnen krijgen. Daarbij is hij geheel afhankelijk van de meerdere of mindere goede gezindheid der ouders, om hunne kinderen wat te laten leeren. Wil hij dus in een sober bestaan voorzien, dan moet hij zich met andere dingen bezig houden, die hem veel tijd en hoofdbreken kosten. Dat onder zulke omstandigheden de lust, om van de kinderen zooveel werk te maken, als mogelijk is, op den duur verminderen moet, kan ieder begrijpen. En waar heeft de gemeente meer belang bij, dan dat het opkomend geslacht in kennis en zedelijkheid meer en meer ontwikkeld wordt....’</p>
<p>‘Altemaal mooije praatjes,’ viel Wente in; ‘als of wij er dan ook niet gekomen zijn, zeg ik, die op lang na zooveel nog niet geleerd hebben, als ze tegenwoordig leeren.’</p>
<p>‘Gij kunt de vroegere tijden niet met de onze op
<pb n="273"/>
eene gelijke lijn stellen,’ hernam Rijkhold. ‘Alles gaat vooruit in de wereld, en als wij nu ook niet een weinig met onzen tijd meêgaan, dan komen wij altijd achter aan. Gij zelf zijt niet zoo onbepaald aan het oude gehecht, als gij het wilt laten voorkomen. Denk maar eens aan uwe kleeding, uw huisraad, uwe leefwijze, veranderde gebruiken en zoo al meer. Doch ik bedoel vooral een vooruitgang naar den inwendigen mensch; vooruitgang in kennis en verstandsontwikkeling. Hoe meer het kind ontwikkeld wordt, hoe verder hij het in lateren tijd kan brengen niet alleen in den stand, waar hij in geplaatst is, het beroep of bedrijf, dat hij uitoefent, maar ook in kennis van zoovele nuttige en wetenswaardige dingen, die hem in zijne bestemming als mensch, als denkend en zedelijk wezen kunnen doen bereiken. Wij hebben nog iets meer te verzorgen dan ons ligchaam, we hebben eene ziel, die bestemd is, om door zich steeds uitbreidende kennis en toenemende gelijkvormigheid aan God, gelukkig en zalig te worden....’</p>
<p>‘Ja, maar mijnheer, dominé had ik haast gezeid,’ viel Wente weder in, ‘wat hebben we, zeg ik, hier met die predikatie noodig. De vraag is maar, of wij den meester zijn traktement zullen verhoogen. En ik zeg nog eens, daar ben ik tegen.’</p>
<p>‘En toch staat die zoogenaamde predikatie met mijn voorstel in naauw verband. Kunnen mijne medeleden van it den raad de waarheid niet ontkennen van wat ik zeide, dan zullen zij het mij ook moeten toestemmen, dat er van de eerste opleiding, die de kinderen ontvangen, zeer veel afhangt. En is dat waar, dan spreekt het van zelf dat het niet hetzelfde is aan wie we de zorg daarvoor toevertrouwen. Uit dat oogpunt beschouwd, is de stand van onderwijzer een der gewigtigste en onwaardeerbaarste, maar dan is het ook de pligt van wie daartoe in staat zijn, dien stand naar waarde te schatten en te verheffen, zooveel in hun vermogen is. Heeft men nu het geluk, gelijk wij het hebben, een onderwijzer te bezitten, die zijn stand waarlijk eere aandoet, dan moeten wij hem in staat stellen, zich daarin te kunnen handhaven, opdat hij al zijne krachten toewijde aan de verstandelijk en zedelijke opleiding der jeugd, waardoor wij, naar mijn inzien, het
<pb n="274"/>
wezenlijk belang der gemeente bevorderen. Want de verbetering van den stand der onderwijzers, acht ik eene groote schrede tot verbetering van het zedelijk welzijn der maatschappij.’</p>
<p>Wente schudde bedenkelijk het hoofd, maar zweeg. De overige leden van den raad stemden in met een voorstel door een hunner gedaan, om de voordragt van hun medelid, als te belangrijk om daar terstond een besluit op te nemen, in ernstige overweging te houden, en er op de eerstvolgende vergadering op terug te komen. Tot dit voorstel, met meerderheid van stemmen aangenomen zijnde, werd besloten.</p>
<p>&nbsp;</p>
<p>Al de schikkingen met mevrouw Torlet omtrent het <hi rend="i">annus gratiae</hi> waren nu zoo ver gevorderd, dat de kerkeraad aanstalten kon maken tot het doen van een nieuw beroep. De heer Zeeltink had, sedert het besluit van kerkvoogden, om zoodra mogelijk in de bestaande vacature te voorzien, hem ter oore gekomen was, niet stil gezeten, maar al het mogelijke gedaan, om vooral den ouderling Wente en andere leden van den kerkeraad te bewerken, ten einde eene keuze te doen van een predikant in zijn geest en naar den zin en smaak van sommige met hem meerder of minder eenstemmig denkende leden, doch hij liet het wijselijk dus voorkomen, als of het hem minder om zijn personeel belang, dan wel ter wille van het grootste gedeelte der gemeente te doen was.</p>
<p>Doctor Sligman had het een en ander daaromtrent vernomen, waar hij meende Rijkhold niet onkundig van te mogen laten. Spoedig had hij hem op de hoogte gebragt, terwijl hij zich vrij ongunstig uitliet over het drijven van Zeeltink, wiens doel het kennelijk was, om den boventoon te zingen. Rijkhold merkte hierop aan, dat men billijk zijn moest en den man van zijn standpunt moest beoordeelen. ‘IJvert hij,’ zeide hij, ‘dus uit waarachtige overtuiging, dan mogen wij den staf over hem niet breken. Ik wil daar echter niet mede zeggen, dat wij, zijne overtuiging eerbiedigende, moeten stilzitten en niet zooveel in ons vermogen is moeten zoeken af te wenden,
<pb n="275"/>
wat wij voor het waar belang der gemeente minder gunstig achten.’</p>
<p>‘Ja, maar dan moogt gij wel op uwe hoede zijn. Ik weet van zeer nabij, dat hij alle middelen te baat neemt, om de meerderheid van de kerkeraadsleden op zijne zijde te krijgen. Tegen uw invloed heeft hij hen nadrukkelijk gewaarschuwd, omdat hij wel wist, zoo als hij zeide, dat gij het oog op een zoogenaamd verlicht predikant zoudt slaan. Is het edel, christelijk gehandeld, vraag ik u, dus de leden in te nemen tegen een lid van datzelfde kollegie?’</p>
<p>‘Wat zal ik u zeggen doctor? Overdreven ijver maakt blind en laat ons dikwijls verder gaan, dan met eene zuivere uitspraak van het geweten is overeen te brengen.’</p>
<p>‘Maar wat zegt ge er dan van, als ik u verzeker dat hij, die zich ongeroepen mengt in wat des kerkeraads is, reeds een lijstje geformeerd heeft van predikanten, en kandidaten, als men mogt besluiten zulk een te beroepen, voor wie hij, gelijk hij zeide, kan instaan? Dat lijstje rouleert reeds onder de broeders en velen van wie daarop staan zullen ongetwijfeld in aanmerking komen.’</p>
<p>‘Zeeltink gaat daarin zijne bevoegdheid zeker te buiten. 't Doet mij intusschen genoegen, dat ik dit weet. Ik hoop ook geen onwaakzame wachter te zijn op Sions muren.’</p>
<p>‘Maar, ik bid u, acht den aanvaller dan toch niet te ligt. Want weet gij wel, waar hij zijne krijgers mede aanvuurt? Zijn wachtwoord is niet minder, dan het uwe: het geldt hier het belang der gemeente. Zal zij niet wegzinken in een vloed van menschelijke redeneringen, en baar erfdeel niet van haar weggenomen worden, dan moet er nu gewaakt en toegezien worden, dus spreekt hij. Hebben wij een goede predikant, zeide hij, die der zuivere leer is toegedaan, dan kunnen wij en nog velen met ons weder ter kerke gaan. En toen men hem de opmerking maakte, dat anderen misschien de kerk dan minder vlijtig zouden bezoeken, heeft hij geantwoord: hebt daar geene vreeze voor. De zoogenaamde verlichten in de gemeente zullen daarom de kerk niet vermijden. Hunne onverschilligheid omtrent de positieve leer zal hen niet verhinderen ter kerke te gaan, terwijl de vrijgeestige predikatien van vele leeraars van den tegen-<pb n="276"/>woordigen tijd voor mij en anderen daartoe een gewigtig beletsel zijn. En komen zij onder het gehoor van een regtzinnig predikant, wie weet, welk een invloed dit door Gods genade op hen kan uitoefenen.’</p>
<p>‘Gij ziet het, goede vriend, de man meent het zoo kwaad niet met ons. Ik ben u intusschen zeer verpligt voor uwe inlichtingen. Zij dringen mij te meer, om niet het personeel belang van dezen of genen, maar de ware belangen der gemeente, wier behartiging ik hoop, dat niet te vergeefs aan mij mede zullen zijn toevertrouwd, in het oog te houden.’</p>
<p>Na het vertrek van den doctor dacht Rijkhold over de zaak nog eens na, en nu kwam ze hem bedenkelijker voor, dan hij in zijn gesprek met den doctor had te kennen gegeven. Hij gevoelde, dat hij met iemand te doen had, die van zijn invloed op de krachtigste wijze gebruik maakte. De meeste leden van den kerkeraad, dit begreep hij, konden tot zijn gevoelen gemakkelijk woorden overgehaald, omdat zij zelven op een zeer bekrompen godsdienstig standpunt stonden. Het was dus van belang, wilde hij niet medewerken tot eene nigwaartsche beweging in de gemeente, dat hij zich duchtig wapende, en zich op al den tegenstand, die hem te wachten stond, voorbereidde. Bij een bezoek, dat hij aan dominé Kampman bragt, werd over de zaak, zooals van zelf spreekt, veel gesproken, en het behoeft niet vermeld te worden, dat de consulent de verzekering gaf, dat hij Rijkhold met al zijn magt zou ter zijde staan.</p>
<p>Met bekommering zag Rijkhold den dag aanbreken, waarop de kerkeraadsvergadering belegd was, met het doel om eene nominatie te maken. Eer men daartoe overging werden twee punten besproken. Vooreerst kwam men na lang over en wederspreken daarin overeen, dat men geen kandidaat, maar een predikant zou beroepen, terwijl men niet twijfelde, of dit zou hier met een goeden uitslag kunnen geschieden. Het tweede punt, op voorstel van Rijkhold in overweging genomen, om, namelijk, geen twaalf- maar terstond een zestal te formeren, lokte langdurige discussien uit, maar werd eindelijk ook vastgesteld, Wente haalde terstond een lijstje te voorschijn, waarop hij seide, dat de predikanten van zijne keus ston-<pb n="277"/>den, daarbij verklarende, dat de daarop vermelden de mannen waren, waar sommige zijner medeleden van den kerkeraad ook het oog op hadden laten vallen. Dus ook voor anderen sprekende, liet hij zich tevens ontvallen, dat hij voor zich geen zoogenaamd verlicht predikant in de gemeente verlangde, waarop de consulent hem opmerkzaam maakte, dat men bij de keuze van een predikant niet zoozeer op zijn persoonlijk gevoelen, maar alleen op het belang der gemeente zien moest. Een paar meer bezadigde kerkeraadsleden waren dit met den consulent eens, maar bragten nu in het midden, dat, daar de gemeente, althans een groot gedeelte er van nog al aan het oude gehecht was, en er zeker genoegen in nemen zou als men een predikant beriep, die der oud-regtzinnige kerkleer was toegedaan, men het belang der gemeente wel degelijk in het oog hield, als men op het verlangen van broeder Wente behoorlijk acht sloeg.</p>
<p>Rijkhold meende van die broeders in meer dan één opzigt te moeten verschillen. Vooreerst zeide hij, dat hij geenszins overtuigd was, dat een groot gedeelte der gemeente zoo onvoorwaardelijk aan het oude gehecht was, als zij meenden. In zijne betrekking als ouderling had hij vele leden der gemeente bezocht, en met hen gesproken. Bij die gelegenheid had hij hier onkunde, dáár onverschilligheid, elders gemoedelijke vroomheid, somtijds ook met daarmede gepaard gaande heldere Bijbelkennis aangetroffen. 't Is waar, hij had enkelen ontmoet, die over het een of ander leerbegrip in oud-kerkelijken vorm spraken, maar onder dezen waren er, die met dezelfde bereidvaardigheid eene andere voorstelling van datzelfde leerstuk aannamen, terwijl er slechts zeer weinigen waren, zooveel hij wist, die van eene onverdeelde aankleving aan de oud-kerkelijke gereformeerde leer, des menschen zaligheid afhankelijk maakten. ‘Neem ik dit een en ander in aanmerking, broeders,’ zeide hij; ‘dan geloof ik, dat het belang der gemeente door ons het best zal behartigd worden, als wij onze keuze bepalen op een helder denkend christelijk leeraar, die de evangelische waarheid der gemeente voorstelt met naauwgezetten ernst, en in den geest der liefde, zonder aan den eenen kant onverschillig zich te toonen omtrent ons op hoogen prijs
<pb n="278"/>
te schatten kerkgenootschap, of aan den anderen kant zich slaafs te hechten aan oud-kerkelijke vormen.’</p>
<p>‘Ik begrijp broeder Rijkhold wel,’ zei Wente; ‘hij wil weer een dominé hebben, als we er een gehad hebben.’</p>
<p>‘God geve,’ viel hierop de consulent in, ‘dat der gemeente het voorregt moge te beurt vallen, een zoo waardigen leeraar, als deze was, als zijn opvolger te mogen ontvangen! Op zijne evangelie-prediking zult gij toch wel niets hebben aan te merken gehad, broeder Wente?’</p>
<p>‘Ze hebben toch wel eens gezegd,’ antwoordde Wente, ‘dat hij niet gezond in de leer was. En mijne vrouw, die zoo heel dom niet is, al zeg ik het zelf, heeft dikwijls gezegd, dat de dominé de menschen met kousen en schoenen in den hemel preekte, en ik geloof wel, dat ze 't niet zoo geheel mis had, zeg ik.’</p>
<p>‘Maar broeder Wente,’ vroeg Rijkhold, ‘zijt gij het niet, die mij onlangs zeidet, dat de heer Zeeltink wel gelijk had, toen hij beweerde, dat dominé Torlet den hemel opende voor de eigen-geregtigheid-werkers?’</p>
<p>‘Ja, ja,’ hernam Wente, ‘daar hebben we het eigenlijk, zeg ik, en zie, zeg ik, daar ben ik bang voor.’</p>
<p>Dominé Kampman kon op dit antwoord van Wente een glimlach niet onderdrukken, daar hij de gevolgtrekking verwachtte, die Rijkhold daaruit maken zou. Deze zeide dan ook terstond: ‘Merkt gij wel, broeder Wente, dat uw oordeel over onzen waardigen overleden predikant zeer verschillend is. Met uwe vrouw houdt gij het er voor, dat hij den hemel te gemakkelijk opende, en met den heer Zeeltink, dat hij den toegang daartoe hoogst moeijelijk maakte; want, gij zult mij toestemmen, dat men door in eigen geregtigheid den hemel te zoeken geene gemakkelijke taak heeft. Ik merk dit slechts op, broeders, om ons oplettend te maken, dat wij voorzigtig moeten zijn met in het beoordeelen van menschen op het oordeel van anderen af te gaan, die òf voor, òf tegen dezulken zijn ingenomen.’</p>
<p>Een ander lid van den kerkeraad voerde nu aan, dat de menschen over het geheel genomen het meer ouderwetsche in godsdienstige begrippen, vooral in de voorstelling daarvan toch wel wilden, en dat, hechtte men zelf daar ook minder aan, men niet kon ontkennen, dat het
<pb n="279"/>
veel goeds uitwerkte. 't Wekte aanstonds meer leven in de gemeente, zoo als op zulke plaatsen te zien was, waar men oudkerkelijk-regtzinnige predikanten beriep.</p>
<p>‘Wat het eerste betreft,’ zeî Rijkhold: ‘ik vind volstrekt geen reden, om daar aan toe te geven. De menschen willen dikwijls zooveel, zelfs wel eens het verkeerde. Wij, die geroepen zijn, niet om der menschen wil in te willigen, maar om hun waar belang te bevorderen, moeten daarin naar onze heilige overtuiging te werk gaan.’ Wat wij het meest nuttig achten voor de gemeente, moet bij ons op den voorgrond staan. Onze geachte voorganger heeft bij het openen der vergadering met en voor ons gebeden, dat wij niet mogten zien naar gunst bij menschen, maar naar de genadige gunst van den Heer der gemeente, en dat wij bij deze gewigtige zamenkomst naar zijne heilige goedkeuring mogten streven. En wie zich met dat gebed vereenigde zal toch wel niet in een tegenovergestelden zin willen handelen. En wat het tweede betreft: ik heb de overtuiging niet, dat, waar de gemeenten door steil-regtzinnig denkende en predikende leeraars bestuurd worden, dáár meer geestelijk leven zou heerschen, dan elders waar een vrijzinnig predikant aan het hoofd staat. Er is een zeker leven, ja, in zulke bij uitnemendheid regt-geloovige gemeenten genoemd, doch dat leven openbaart zich wel eens in onderlinge tweespalt, in veroordeeling of verdoeming van anderen. Maar hoe zou er waar geestelijk leven kunnen heerschen, waar men de menschen als doode ligchamen beschouwt, als bloote werktuigen, die zoolang op eigen beweegkracht moeten wachten, tot dat zij door eene willekeurig van buiten aangebragte kracht in beweging gebragt worden?’</p>
<p>‘Als ik broeder Rijkhold wèl begrijp, broeder,’ viel nu de consulent in, ‘dan wil hij niet beweren, dat in elke andere gemeente, waar de voorganger iemand is, minder gehecht aan oud-kerkelijke vormen en van vrijzinniger geest, daarom meer geestelijk leven zou heerschen, maar alleen dit, dat het over 't geheel althans dáár geenszins minder is op te merken, dan in zoogenaamde orthodoxe gemeenten. Denken we b.v. aan de zoogenaamde Groningers, die door sommigen onder de meest onregtzinnigen worden gerangschikt. Onder wie dier partij,
<pb n="280"/>
om het zoo eens te noemen, zijn toegedaan, bestaat voorzeker niet het minst geestelijk leven. Hoevele en veelsoortige inrigtingen bestaan er in de stad Groningen niet, die ten doel hebben om den welstand en het zedelijk heil der menschen te bevorderen. Doch ik meen, dat het punt in kwestie ook in den aard der zaak ligt. Waar we toch met hoogen ernst gedurig worden opgewekt, om de krachten, door God ons verleend, te gebruiken, ten einde met hoogeren bijstand te streven naar het bereiken van die christelijke volkomenheid, waartoe de Heer Jezus zijne belijders geroepen heeft, en waartoe Hij ons met zijn eigen voorbeeld is voorgegaan; waar we worden aangespoord, om met het talent ons geschonken te woekeren; waar we door de liefde van God en Christus gedrongen worden om te zoeken de dingen die boven zijn, waar Christus is, en wij de verzekering ontvangen, dat de Heer ons nabij is, die als de overste leidsman en voleinder des geloofs ons tot de zaligheid leiden wil, daar kan en moet het geestelijk leven wel gewekt worden, terwijl het leven des geestes in het geval dat broeder Rijkhold daar zoo even voorstelde wel niet anders dan op den duur doodelijk moet worden.’</p>
<p>‘Maar we moesten nu tot de nominatie overgaan,’ zeî Wente, met een gelaat waar men uit kon opmaken, dat hij weinig acht had geslagen op het laatst gevoerde gesprek, en tegelijk noemde hij van zijn lijstje op, wie hij gaarne onder de genomineerden wenschte geplaatst te zien. Andere leden van den kerkeraad volgden met gelijke onverzettelijkheid zijn voorbeeld, en gaven van hetzelfde lijstje de predikanten hunner keuze op, zoodat de nominatie bestond uit een viertal oud-regtzinnige en twee meer vrijzinnige predikanten, waaronder dominé Klinkhorst van W*, door Rijkhold met behulp van den conculent en met veel moeite op het zestal gebragt.</p>
<p>Het behoeft niet gezegd te worden, dat de heer Zeeltink niet onbekend bleef met den uitslag van het verhandelde in de gehoudene kerkeraadsvergadering, en wat het in had, om bij eene eerst volgende vergadering dominé Klinkhorst op wien Rijkhold vooral het oog gevestigd, en dien hij met veel genoegen had hooren preken, naast twee mannen van eene geheel andere kleur op het drietal geplaatst te krijgen.</p>
<pb n="281"/>
<p>Met niet weinig bekommering verbeidde Rijkhold den dag, waarop het beroep zou worden uitgebragt. Doctor Sligman, die een levendig deel nam aan den loop der zaken, verzekerde hem, dat de partijen niet gesloten waren. Voor de twee eerstgenoemden op het drietal, (Klinkhorst stond onderaan) werd van verschillende kanten gewerkt. Doch de gevoelens waren verdeeld. Wente, die den invloed van Zeeltink niet gaarne boven den zijne gehuldigd zag, had zijne keuze op den tweeden genomieerde gevestigd, terwijl Zeeltink de leden van den kerkeraad trachtte te bewegen om den eersten te kiezen.</p>
<p>Den dag vóór dat de keuze zou gedaan worden, kwamen twee leden van den kerkeraad bij Rijkhold, om met hem over het beroep te spreken. Rijkhold zeide hun, dat zij zijne keuze wel kenden, dat hij zich door geen invloed hoegenaamd had laten beheerschen, maar in het uitbrengen van zijne stem uit innerlijke overtuiging alleen het belang der gemeente in het oog zou houden. ‘Ik wenschte wel,’ voegde hij daarbij, ‘dat ik u in mijne zienswijze kon laten deelen, doch ik ben er verre af, u mijne overtuiging te willen opdringen. Als leden van den kerkeraad zijt gij even als ik geroepen naar pligt en geweten te handelen. Van onze keuze kan veel afhangen voor het heil der gemeente, doch zij geschiedt niet, zonder toelating van den Heer der gemeente. In dat vertrouwen zie ik reeds met meer kalmte den dag van morgen te gemoet, dien God voor het hooger welzijn der gemeente moge zegenen.’</p>
<p>Door deze taal werden de beide medebroeders verrast en een weinig van hun stuk gebragt. En had Rijkhold nu maar gezegd, dat zij hem genoegen zouden doen, als zij hunne stem aan dominé Klinkhorst gaven, dan zouden zij hem ongetwijfeld hun woord gegeven hebben. Dat hij dit echter niet deed, bragt hen tot ernstig nadenken over de zuiverheid van zijne bedoelingen. In het naar huis gaan spraken zij daar met elkander over, en maakten de meest gunstige vergelijking tusschen Rijkhold's beginselen en zijn christelijk leven. Het was hun niet onbekend, hoe veel hij voor en aan de gemeente deed. Met hoe veel lof hadden zij armen en behoeftigen dikwijls van hem hooren spreken. Waar hij geweest was, had hij een blijmoedigen
<pb n="282"/>
geest opgewekt, en bij velen was het alsof door zijne bezoeken een nieuwe levenslust was opgewekt. Al zijne onderhoorigen spraken met den grootsten lof van hem en zijn gezin, en Berend had altijd den mond vol van zijn goeden en blijmoedig godsdienstigen heer. In het doen hunner keuze begonnen zij reeds te wankelen, en toen Wente nu des avonds bij hen kwam en, daar hij gemerkt had, dat hij zijn man er niet door kreeg, en hij Zeeltink duidelijk wilde laten gevoelen, dat hij niet zulk een invloed had, als hij zich verbeeldde, hen aanspoorde, om hunne stem aan dominé Klinkhorst te geven, waren zij daartoe terstond bereid, zich verheugende, dat zij den heer Rijkhold genoegen konden doen, en het er voor houdende, dat de partijen daardoor nog het best zouden bevredigd worden.</p>
<p>Tot onuitsprekelijk genoegen van Rijkhold werd de man zijner keuze den volgenden dag met meerderheid van stemmen beroepen. Met gespannen verwachting verbeidde men op Landlust, waar de doctor en Frits Roster zich bevonden, de terugkomst van Rijkhold. Groote blijdschap verwekte zijn berigt omtrent den gewenschten en ongedachten uitslag, terwijl men zijne hoop te kennen gaf, dat de beroepen leeraar redenen genoeg mogt vinden, om het beroep aan te nemen.</p>
<p>Met den beroepsbrief verzond Rijkhold te gelijk een bijzonderen aan Klinkhorst, waarin hij bij hem niet alleen op eene door hem en anderen bijzonder gewenschte aanneming van het beroep aandrong, maar hem vriendelijk uitnoodigde, om eer hij zijn besluit nam, hem met een bezoek te vereeren. Aan die uitnoodiging voldeed dominé Klinkhorst na verloop van eenige dagen te gereeder, omdat hij eerst een anonymen brief uit Heidendaal ontvangen had, waarin het aannemen van het beroep hem om verschillende redenen, die echter weinig bij hem gewogen hadden, werd afgeraden, doch na verloop van een paar dagen hem een andere insgelijks niet onderteekende brief van dezelfde plaats, wel met eene veranderde, maar toch blijkbaar van dezelfde hand geschreven, was ter hand gesteld, waarin op de aanneming van het beroep ten sterkste werd aangedrongen. Rijkhold, die het schrift der beide brieven met elkander vergeleek, kon niet vermoe-<pb n="283"/>den, van wie dit af en aanraden te gelijk kon komen. Beiden spraken open en vrij met elkander, en nadat dominé Klinkhorst nog het een en ander gezien, en omtrent verscheidene zaken inlichtingen bekomen had, maakte hij Rijkhold zijn besluit kenbaar, om het beroep aan te nemen.</p>
<p>Nu toefde mevrouw Torlet niet lang met het betrekken van hare nieuwe woning, die Rijkhold dùs had laten inrigten, dat de verwisseling inderdaad verrassend voor haar was. 't Koste haar veel moeite de pastorij, waar zulke dierbare herinneringen voor haar aan verbonden waren, te verlaten, maar toen zij zich in hare nieuwe woning zoo regt op haar gemak gevoelde, was zij innig dankbaar, dat zij op haar geliefd dorp mogt blijven wonen, omringd van vele in haar lot belangstellende menschen, van wie ze zoovele blijken van toegenegenheid ontving, waar zij niet op had durven rekenen, maar die haar te aangenamer waren, omdat zij ze toeschreef aan de achting, die haar geliefde afgestorvene zich in de gemeente verworven had.</p>
<p>'t Was voor haar een groot gemis, toen de familie Rijkhold zich voor eenigen tijd van huis begaf, om in Amsterdam het huwelijksfeest van Karel en zijne Betsy te vieren, en met verlangen zag zij hare terugkomst te gemoet. Met de grootste belangstelling deelde zij in de vreugde en het geluk der familie, en gaarne liet zij zich door Frits Roster en Mina al de bijzonderheden verhalen, die bij de feestvieringen hadden plaats gevonden. Nu en dan had de herinnering van Carolientje een donkeren nevel over het onderling genot verspreid, maar papa Rijkhold had door zijne blijmoedige opgeruimdheid dien nevel telkens weder weten op te trekken. En waar Rudolf, zeî Mina, haar te stil en afgetrokken was geweest, daar had haar ondeugende Frits het te meer geroerd. Mijnheer en mevrouw Rijkhold ontvingen bij hunne terugkomst vele gelukwenschen, en toen zij weldra van de jong gehuwden uitvoerige berigten kregen omtrent hunnen welstand en het huiselijk geluk, dat zij aanvankelijk smaakten, waren zij dankbaar, dat het geleden leed door zooveel nieuwen zegen verzacht werd.</p>
</div>
<div type="chapter">
<pb n="284"/>
<head rend="h3">Vijf en twintigste hoofdstuk.<lb/>
Verschillende indrukken door verschillende voorvallen en zaken te weeg gebragt.</head>
<p>Niet lang na zijne terugkomst uit Amsterdam, ontving Rijkhold op zekeren morgen een briefje van den heer Zeeltink van den volgenden inhoud:</p>
<p>&nbsp;</p>
<p>WelEdele Heer!</p>
<p>&nbsp;</p>
<p>Een gerucht, dat sedert eenigen tijd in omloop is, als ik hoor, maar nu eerst ter mijner kennis gekomen, uwen knecht Berend betreffende, legt mij de onaangename verpligting op, u dezen te schrijven. Gij stelt, naar ik hoor, een onbepaald vertrouwen in uwen knecht. Kent gij hem genoegzaam, zijt gij met al zijne handelingen genoeg bekend, om dit te kunnen doen? Zijt gij verzekerd, dat het doel van de wijze, waarop gij gewoon zijt uwe werkzaamheden te laten aanbesteden, inderdaad bereikt wordt? Zouden de arbeiders er waarlijk dat voordeel van trekken, dat gij voor hen wenscht? Als u het kwade gerucht nog niet is ter ter oore gekomen, dan zullen deze vragen u vreemd, misschien aanmatigend toeschijnen. Maar minder bewondering zullen zij u baren, als ik u zeg, dat mij door iemand, die wel in de gelegenheid schijnt de zaak van nabij te kennen, als hoogst waarschijnlijke gissing is opgegeven, dat uw knecht van die soort van aanbesteding de meeste voordeelen trekt. 't Is waar, de arbeiders genieten iets meer, dan zij hier bij andere aanbestedingen gewoonlijk verdienen, maar Berend moet van de hoofdsom der meerdere verdiensten in haar geheel een vrij ruim aandeel voor zichzelven van de arbeiders bedongen
<pb n="285"/>
hebben. Dat dit in stilte gaat, spreekt van zelf. Dat geen der arbeiders u daar kennis van gaf, is te verklaren, omdat Berend hen bedreigd zou hebben, dat hij alles ontkennen en wel zorgen zou, dat de eerste, die er een woord van sprak, geen schop land meer voor u zou omwerken. De geheele wijs van aanbesteding was, naar hij moet gezegd hebben, een werk van zijne uitvinding, dat als men hem verklaagde, terstond vervallen zou, omdat zijn heer het al te kostbare daarvan moest inzien, en zij dus bij de ontdekking van wat er onderling plaats had, niets dan schade konden hebben, terwijl gij zelf de fraude nimmer ontdekken kunt, omdat de werklieden van hunne verdiensten, die zij bij u ontvangen, een zeker deel aan Berend afstaan.</p>
<p>Men wist ook, dat Berend veel geld uitgaf, doch waaraan? daaromtrent wilde men zich liever niet verklaren. Dat zijne gangen naauwlettend worden nagegaan, kunt gij daaruit afleiden, dat men mij verzocht heeft, u een avond te herinneren, waarop Berend beschonken moet zijn te huis gekomen. Als men zich niet bedroog, dan moet het de avond geweest zijn, waarop gij u met mevrouw aan het sterfhuis van dominé Torlet bevondt. Men weet natuurlijk niet, wat hij als reden voor dit buitensporig gedrag heeft opgegeven, maar de oorzaak daarvan moet geweest zijn, dat hij de arbeiders onthaald heeft, en deze wederkeerig hem getracteerd hebben. Bij die gelegenheid vertoonde hij in zijn opgewonden staat handen vol geld, dat hij, zooals hij zeide, op eene enkele aanvraag gekregen had. Eene nieuwe aansporing voor de arbeiders, om ontzag voor hem in te boezemen, en den man, die in zulk een groot vertrouwen stond, te ontzien.</p>
<p>Voor de waarheid van het u hier vertrouwelijk medegedeelde kan ik natuurlijk niet instaan, doch de persoon, die het mij onder diepe geheimhouding van zijn naam mededeelde, heeft bij mij veel crediet. Ik ken hem als een vroom, godzalig man, met wien Berend echter niet in de beste verstandhouding leeft, en die dus eenigzins bevreesd is voor de gevolgen, die zijne ontdekking voor hem konden na zich slepen. Op zijn verzoek en aandrang schrijf ik u echter dezen, opdat gij voorzigtig zijt, met iemand, dien gij zoo volkomen vertrouwt. Van de arbei-<pb n="286"/>ders zult gij, zoolang hij bij u is, niets hooren, maar het kwam hem het best voor, bij het minste vermoeden, dat gij kreegt, hem zoo spoedig mogelijk van u te verwijderen, zonder er veel opspraak van te maken; want het was niet te berekenen, waartoe hij bij eene openbare teschandemaking in staat zou zijn.</p>
<p>In de hoop, dat gij mij het u medegedeelde niet ten kwade zult duiden, heb ik de eer mij te noemen,</p>
<p>Uw WelEd. Dw. Dienaar</p>
<p>J.C. Zeeltink.</p>
<p>&nbsp;</p>
<p>Het eerste gevoel, dat bij Rijkhold na het lezen van dezen brief opwelde, was verontwaardiging over zulk eene schandelijke lastertaal. In het eerst vermoedde hij, dat de een of ander vuige lasteraar zijn knecht in een kwaad daglicht plaatsen, en hem den voet wilde ligten. Bij het herlezen kwamen hem wel eenige bedenkelijke bijzonderheden voor, doch, ofschoon hij ze niet aanstonds voldoende kon oplossen, hij zette allen argwaan ver van zich, en veel meer bedroefd over de afschuwelijke aanranding van Berend's eer, dan tegen hem ingenomen, ging hij met den brief in zijne hand naar zijne kamer, waar hij hem zoo even meende gehoord te hebben. Berend was dáár echter niet meer, maar uit eene zekere wanorde, die in het vertrek heerschte, kwam het Rijkhold voor, alsof hij bij de aannadering van zijn heer de kamer haastig verlaten had. ‘Hoe,’ dacht Rijkhold, ‘zou Berend, die mij den brief zelf overhandigde, en wist van wien hij kwam, ook eenig kwaad vermoeden, en de vlugt genomen hebben?’ Doch even spoedig verwijderde hij die gedachte van zich, toen hij op den vloer een gekreukeld stukje papier zag liggen, dat niet onwaarschijnlijk aan Berend ontvallen was, toen hij, gelijk Rijkhold zich nu reeds verbeeldde, met haast het vertrek verlaten had. Niet zoodra had hij het gezien, of hij verbleekte van schrik, toen hij er eene zekere berekening van de kosten in zag, die Berend hem voor een paar dagen geleden had opgegeven voor het omzetten en bearbeiden van eenige onlangs door hem nieuw aangekochte bunders onbebouwd land. Schoon hij uit die berekening niet regt wijs kon worden, zag hij echter twee verschillende hoofdsommen, en onder aan met
<pb n="287"/>
vrij duidelijke letters geschreven: voordeel voor m. 25 guld. ‘Wat beteekent dat?’ vroeg Rijkhold zich zelven af. En als de meest waarschijnlijke verklaring, die zich, ondanks zijn gedurig verzetten daartegen, aan hem opdrong, kwam het hem voor, dat Berend hier eene berekening gemaakt had van het voordeel, dat hij zelf van de te wachten werkzaamheden zou kunnen trekken.</p>
<p>Nu ging er, naar hij meende, meer licht op over den ontvangen brief. Nu kwamen hem den bewusten avond, het dubbelzinnig antwoord, dat Berend op zijne vragen gegeven had, de verwarring, die hij den volgenden dag bij hem had opgemerkt, het geleende geld, zijne geheimzinnigheid omtrent den persoon, voor wien hij het gevraagd had, voor den geest, en, geschokt in de ziel door de gedachte, dat hij zich in zijn knecht, dien hij voor een der braafste menschen hield, zoo treurig kon vergist hebben, nam hij zich voor van den ontvangen brief vooreerst een geheim te maken, zijn knecht naauwkeurig gade te slaan en op al zijne verrigtingen aandachtig te letten. Den heer Zeeltink bedankte hij voor de inlichtingen hem gegeven, deelde hem zijn plan mede, en verzocht hem van het een en ander vooreerst nog een geheim te maken.</p>
<p>Den volgenden dag den burgemeester sprekende, werd hij nog meer versterkt in de bij hem opgewekte ongunstige gedachte aangaande zijn knecht, toen deze hem mededeelde, dat Berend hem verzocht had om vijftig gulden te mogen hebben van het geld, dat hij van zijn ontvangen legaat voor hem voordeelig belegd had, zonder redenen op te geven, waartoe hij die som behoefde.</p>
<p>Het was den heer Rijkhold aan te zien, dat er iets was, dat hem kwelde, en toch wilde hij aan niemand zijner huisgenooten een vermoeden te kennen geven, waarin hij nog altijd hoopte, zich te zullen vergissen. De laster had intusschen in zoo ver zijn doel bereikt, dat er kwade vermoedens waren opgerezen, terwijl de gevolgen daarvan ligt ten nadeele van het voorwerp der lasterzucht konden uitloopen. Zijn stelsel: strooi het kwade uit, er blijft altijd iets van hangen, bleek hier weder waarheid te bevatten, daar de meest onbevooroordeelde niet boven zijn invloed verheven is. En bij den schijn van waarheid die hier bestond, verwondert het ons niet, dat Rijkhold
<pb n="288"/>
in zijne gunstige opinie omtrent Berend begon te wankelen.</p>
<p>Onwillekeurig had hij Berend de twee laatste dagen ontweken, doch zijne verbeelding speelde hem voor, dat Berend zich uit zijne onmiddellijke nabijheid steeds trachtte te verwijderen, en niet onnatuurlijk schreef hij dit toe aan eene zekere vrees, die hij na den ontvangen brief bij hem meende bespeurd te hebben, om met hem in gesprek te komen; want, dus dacht hij, Berend zal het wel gemerkt hebben, dat er iets aan scheelt. Het toeval bragt hen echter onverwacht, op dezelfde plek te zamen, en nu vroeg Rijkhold hem plotseling, wat hij met die vijftig gulden doen moest, die hij van den burgermeester had opgevraagd? Berend veranderde van kleur, sloeg de oogen neder, bedacht zich een oogenblik, en zeide toen: ‘dat spijt mij, meneer, dat de burgemeester daarvan gesproken heeft. Ik had plan hem dat geld weder terug te brengen, zoodra ik het missen kan. Maar ik had het nu noodig voor mijn nichtje.’</p>
<p>‘Voor uw nichtje?’</p>
<p>‘Ja, meneer, het is misschien een zwak van mij, maar ik wilde van dat deerntje gaarne wat maken. Ik heb het mijn zwager op zijn sterfbed beloofd, dat ik voor haar zorgen zou, en nu wilde ik, door haar wat meer dan gewoonlijk te laten leeren, eens zien, of ik haar niet wat verder in de wereld brengen kan. 't Kost mij nu wel wat meer, maar ik hoop er op den duur pleizier van te hebben.’</p>
<p>Berend sprak deze woorden met hetzelfde open gelaat als altijd, in den hem eigen opgeruimden toon, en zonder eenigen schijn van achterhoudenheid.</p>
<p>Op een anderen tijd zou Rijkhold hem het verkeerde van zijne geheimhouding daarvan voor hem voor oogen gehouden en hem den raad gegeven hebben, daar voorzigtig mede te werk te gaan, en zich zelven niet te veel te ontblooten, maar ook aan zijn ouden dag te denken, doch nu verkeerde hij in de stemming niet, om hem dit een en ander onder het oog brengen. Op twijfelenden toon vroeg hij hem nu echter met nadruk: ‘is dat waar, Berend?’ En toen deze bij die vraag vreemd opzag, en glimlagchend vroeg: ‘twijfelt meneer daaraan?’ staakte
<pb n="289"/>
Rijkhold, getroffen door den eenvoudigen toon van den niets kwaads vermoedenden man, ditmaal zijn verder onderzoek, zich zelven bijna beschuldigende, dat hij al te ligt verdenking had opgevat tegen iemand, dien hij nimmer gegronde reden had gehad te mistrouwen.</p>
<p>Uit zijne mijmering werd hij gewekt door meester van Gellen, die met een opgeruimd gelaat hem zijn dank kwam betuigen voor de behartiging zijner stoffelijke belangen. Hij had tot zijne groote verwondering, maar niet minder tot zijne buitengewoon blijde verrassing door den burgemeester kennis gekregen van een besluit des gemeenteraads, waarbij zijn jaarlijksch traktement als onderwijzer met het volgend jaar aanmerkelijk was verhoogd. Van den burgemeester had hij vernomen, dat het voorstel daartoe van den heer Rijkhold was uitgegaan, en dat het veel moeite gekost had den raad tot het aannemen daarvan te bewegen, weshalve hij het een aangename pligt achtte, hem daarvoor zijn welmeenenden dank te brengen. De heer Rijkhold antwoordde, dat het hem genoegen deed, dat hij zijn belang had kunnen bevorderen, doch dat zijn voorstel minder hem, als persoon dan wel de zaak betroffen had, en dat hij zijne persoonlijke dankbetuiging dus slechts ten deele kon aannemen. Hij verheugde zich intusschen, dat in dit geval de zaak met den persoon zoo naauw was verbonden, terwijl hij wenschte, dat het besluit van den gemeenteraad, waarbij het hoog belang van het onderwijs der jeugd en de verheffing van den onderwijzersstand ten grondslag lag, hem ten krachtigsten spoorslag zou strekken, om met verdubbelden moed, lust en ijver zich aan zijne gewigtige taak te blijven toewijden.</p>
<p>&nbsp;</p>
<p>De tijd was intusschen genaderd, dat de nieuw beroepen predikant zijne intrede zou doen. Op een dorp hebben alle voorvallen eene veel grootere beteekenis dan in eene volkrijke stad. Hoeveel was er reeds gesproken over den nieuwen dominé, en met hoeveel belangstelling en nieuwsgierigheid was zijne komst in de gemeente te gemoet gezien. Uit de wagenvrachten, die men den weg naar de pastorij had zien nemen, berekende men reeds bij
<pb n="290"/>
voorraad, of zijn ameublement genoegzaam zou zijn, om de vrij ruime pastorij behoorlijk te kunnen vullen. Deze meende, dat de dominé huisraad genoeg had, om er eene vrouw op te nemen, gene had al eens voor hem rondgezien, maar in het zoeken van eene goede pastoorsche nog niet kunnen slagen, terwijl aller hoofden uit deuren en vensters staken, toen het rijtuig, waar de veel besproken man in zat, eindelijk door het dorp rolde, en de een wist te vertellen, dat hij er bleek, de ander dat hij er kleurig, een derde, dat hij er treurig, een vierde dat hij er blijmoedig uit zag.</p>
<p>Den nademiddag van den eerstvolgenden zondag was de kerk stoppend vol, en de gemeente in gespannen verwachting, om de eerste evangelieprediking uit den mond van den nieuwen leeraar te vernemen.</p>
<p>Toen Klinkhorst den kansel besteeg stond hij nog geheel onder den indruk der even krachtige als gevoelvolle rede, waar de consulent hem in de gemeente mede had ingeleid, en was hij geheel vervuld met het hoog gewigt zijner roeping, om het Evangelie van Christus aan deze zijne nieuwe gemeente te verkondigen. Hij had tot tekst gekozen de woorden van den apostel Paulus uit zijn brief aan de Ephesiërs het II Hoofdst. vs. 8-10 <hi rend="i">uit genade zijt gij zalig geworden door het geloof; en dat niet uit u, het is Gods gave; niet uit de werken, opdat niemand roeme</hi>, en nam daaruit aanleiding om te spreken over wat hij in navolging van den grooten apostel ten grondslag van zijne evangelieprediking wenschte te leggen: Gods genade, namelijk, zooals zij, in Christus geopenbaard, de eenige bron is van al ons heil. Bij de verklaring van den tekst liet hij het duidelijk uitkomen, dat het laatste gedeelte van het 8ste vers: <hi rend="i">en dat niet uit u, het is Gods gave</hi> op het zalig worden uit genade en niet op het naastvoorgaande <hi rend="i">geloof</hi> sloeg. Wat de apostel den Ephesiërs verkondigde, dat zij het onschatbaar voorregt, gelegen in het deelgenootschap aan al het heil, hetwelk God door Christus beloofd en bereid heeft, het voorregt, 't welk zij nu als chriftenen genoten, geheel aan Gods genade en niet aan eigen werk, of eigene waarde te danken hadden, kon de christenleeraar ook nog aan zijne gemeente verkondigen. Maar even als Paulus moest hij
<pb n="291"/>
haar wijzen op het geloof als het middel om die voorregten deelachtig te worden. Een geloof, dat zich wel in de werken openbaart, maar die ons daarom nog geene stoffe opleveren, om er ons op te beroemen. De apostel zegt toch niet, dat zij <hi rend="i">om</hi>, maar <hi rend="i">door</hi> het geloof uit genade zalig geworden waren. <hi rend="i">Om</hi> het geloof zou dit het geval geweest zijn, als het geloof in dien zin het <hi rend="i">hunne</hi> kon genoemd worden, waarin op een wettisch standpunt des menschen werken <hi rend="i">eigene</hi> geregtigheid genoemd worden. Zoo heeft dan niemand reden, zeide hij, om zich op eigene verdienste te beroemen, <hi rend="i">want</hi>, dus vervolgt de apostel in het 10 vs., <hi rend="i">wij zijn Zijn maaksel, geschapen in Christus Jezus tot goede werken, welke</hi>, of waartoe <hi rend="i">God</hi> alles heeft <hi rend="i">voorbereid, opdat wij daarin zouden wandelen</hi>. Gods genade derhalve als de eenige bron van al ons geestelijk en eeuwig heil, - het geheele werk der verlossing, waarvan wij door het geloof deelgenooten worden, heeft die hooge strekking, dat wij, met het verlaten der zonde, heilig zouden leven en op de betrachting van ware deugd en godzaligheid ons met alle magt toeleggen. Doch ook die oefening van het goede geeft ons geenszins stoffe om ons te beroemen, want we hebben haar dank te weten alleen aan Gods genade, die er de bron van is, omdat zij ons tot die oefening door Christus leidde en er ons voor bereidde. Op deze wijze ging Klinkhorst voort met zijn thema te ontwikkelen, en, terwijl hij daar voor zich zelven een grond uit afleidde, om het Evangelie der genade met ijvervolle liefde en ootmoedig vertrouwen te prediken, wenschte hij dat de gemeente met hem er niet alleen door getroost en bemoedigd, maar vooral ook door geheiligd zou worden.</p>
<p>De bewoners van Landlust spoedden zich zoodra mogelijk naar huis, ten einde elkander hun gevoelen over de gehoorde preek mede te deelen. Rudolf, die intusschen zijne studiën geëindigd had, was daags te voren te huis gekomen, en ook onder het gehoor van den nieuwen predikant geweest. Met bijzonder groot genoegen had men den predikant gehoord. Rijkhold vooral verheugde zich, dat het eerste door hem behandelde onderwerp, zonder iemand, als hij meende, aanstoot te geven, zoo gelukkig gekozen was, en men terstond een juist denkbeeld had gekregen van den inhoud en den geest zijner voorgenomene
<pb n="292"/>
evangelieprediking. Rudolf, door het zien van Maria in de kerk gedurig afgetrokken, was echter door 's predikers heldere voorstelling en levendige voordragt genoeg geboeid geworden, om een gunstig oordeel over het gehoorde uit te brengen. Het was hem duidelijk gebleken, dat de opgeklaarde denkwijs van den prediker een diepen grond in zijne inwendige overtuiging had, die hij meer krachtig dan pathetisch aan zijne hoorders wenschte mede te deelen. Er waren wel zaken in voorgekomen, waar hij zich niet geheel mede vereenigen kon, doch van het standpunt des predikants beschouwd, meende hij, dat de hoofdzaak niet beter en duidelijker had kunnen worden voorgesteld.</p>
<p>Op Zandwijk waren mijnheer en mevrouw Zeeltink niet zoo gunstig gestemd omtrent het gehoorde. Zij konden zich met de tekstverklaring van den predikant niet in alles vereenigen, vooral wat betreft den oorsprong des geloofs, dien zij meenden, dat te duidelijk was uitgedrukt om er eene andere uitlegging aan te geven. De mensch toch in zich zelven blind, kan de zaken, die hij te gelooven heeft, niet uit zich zelven verstaan. Zijn verdorven hart is van nature een ongeloovig hart, daarom had Paulus hier te regt gezegd, dat het geloof eene gave Gods is. <hi rend="i">Niemand</hi>, had dezelfde apostel elders gezegd, <hi rend="i">kan zeggen Jezus den Heere te zijn, dan door den Heiligen Geest</hi>. En was het blijven in het geloof een werk des Heeren, dan moest ook het begin van den Heere zijn. Maria bragt hier wel tegen in, dat het verschil, dat hare ouders tusschen hunne en des predikers denkwijs meenden opgemerkt te hebben, misschien meer een strijd om woorden, dan om de zaak was, daar dominé Klinkhorst, de geheele heilsordering voor den zondaar aan God toeschrijvende, het voorregt om te kunnen gelooven, en door het geloof zalig te worden aan Gods genade toekende, - doch zij bleven bij hun gevoelen, dat God, die het harte formeert, door eene buitengewone werking den mensch tot het geloof brengt, hem niet dwingende, maar buigende, werkende in hem het willen en het werken. En omdat de dominé het niet dus beschouwde, was zijne toepassing veel te algemeen en te flaauw geweest. Hij had onder het oog moeten houden, dat hij met onderscheiden hoorders te
<pb n="293"/>
doen had, die hij eerst aan zich zelven had moeten ontdekken, en ze dan tot Christus moeten trachten over te brengen. Hij moest de onverstandigen, hen, die wel letterkennis hebben, maar wegens het wereldsche hunne gedachten op geestelijke zaken niet kunnen vestigen; die in hunne dagelijksche bezigheden alle goede bewegingen smoren; die zich verbeelden het geloof te bezitten; de klein- en zwak- maar dan ook de ware geloovigen in het bijzonder hebben toegesproken, dan zou er kracht en warmte in zijne rede zijn geweest.</p>
<p>Tegen hare gewoonte was jufvrouw van der Starre zeer bedaard en wachtte zij geduldig, om aan het woord te komen. Zij hield over het geheel het oordeel van mijnheer en mevrouw Zeeltink voor juist, vooral wat de laatste aanmerkingen betrof, doch zij kon tevens niet ontkennen, dat er in de gehoorde preek veel goeds was. De genade stond bij den prediker toch op den voorgrond, daar leidde hij alles uit af, daar had hij zijne hoorders door trachten te bewegen tot vordering in het geloof. 't Is waar, de predikatie had minder vrijgevig, meer streng kunnen zijn, doch zij hield het er voor, dat dominé Klinkhorst wel op weg was, om een regtzinnig predikant te worden.</p>
<p>Kleber was, door nieuwsgierigheid gedreven, ook eens komen luisteren, maar geenszins op de hoogte staande om het hoofdbegrip in de uitgesproken reden in al zijn omvang, kracht en waarde te vatten, speelde er een spot achtige glimlach om zijne lippen, terwijl zich een zekere inwendige wrevel van hem meester maakte, omdat de domine's, die, naar zijne meening, de menschen maar wat voorpraatten en gebruik maakten van de domheid der menigte, zooveel invloed hadden.</p>
<p>Voor mevrouw Torlet was het een regt aandoenlijke dag. Zij had den moed niet gehad ter kerke te gaan, maar des avonds hoorde zij bij Rijkhold, die haar ten zijnent genoodigd had, met onuitsprekelijk genoegen, hoe hartelijk Kampman des morgens, met hoeveel lof Klinkhorst des nademiddags van haren dierbaren man gesproken hadden. En om hare natuurlijke aandoening zooveel mogelijk af te leiden, maakte Rijkhold haar opmerkzaam op het voorregt der gemeente te beurt gevallen, dat men van den opvolger haars geliefden mans verwachten kon,
<pb n="294"/>
dat hij in denzelfden geest als zijn voorganger werkzaam zijn zou; dat diens geest dus in de gemeente bleef leven, dat zijn vurigste wensch daardoor vervuld was, en dat als de onsterfelijken in den hemel kennis dragen van wat hier op aarde gewigtigs voorvalt, deze dag dan voor hem een ware feestdag zou zijn.</p>
<p>Mevrouw Rijkhold bragt daarna het gesprek op haren zoon Rudolf, die op dit oogenblik afwezig was, en herdacht met hare vriendin nog eens met een dankbaar gemoed den gezegenden invloed, dien haar stervende echtgenoot op zijne denkwijze geoefend had. Vervolgens sprekende over de weldadige gevolgen, die Maria's leven en omgang bij hem hadden te weeg gebragt, openbaarde zij hare vrees voor de bezwaren, die de familie Zeeltink in den weg zou leggen tegen eene verbindtenis van hem met Maria, voor wie hij de zuiverste genegenheid voedde, en met wie hij, naar haar gevoelen, niet anders dan gelukkig zou kunnen zijn.</p>
<p>Mevrouw Torlet ontveinsde de bezwaren niet, die van den kant van mijnheer en mevrouw Zeeltink te wachten waren, doch zij meende, dat als Maria hem insgelijks van harte genegen was, en zij dit aan hare ouders te kennen gaf, dezen, in weerwil van alle bedenkingen, den wensch van haar eenig kind, ware het ook contre coeur, zouden inwilligen.</p>
<p>&nbsp;</p>
<p>Na zijne tehuiskomst draalde Rudolf, die Maria des zondags even gesproken en haar van zijn voornemen kennis gegeven had, niet lang met bij hare ouders aanzoek om hare hand te doen.</p>
<p>De stijve beleefdheid, waarmede hij door mijnheer en mevrouw Zeeltink ontvangen werd, liet hem terstond vermoeden, dat men de reden van zijne komst giste en daaromtrent niet gunstig gestemd was. Om echter niet langs verscheidene omwegen tot zijn doel te geraken, kwam hij terstond met zijn aanzoek ruiterlijk voor den dag en omkleedde het met zoovele, of liever zoo weinige woorden, als hij in dit pijnlijk oogenblik kon vinden. De ouders van Maria hielden zich eerst, alsof zij door dit voorstel zeer verrast waren, maar terstond bragten zij de
<pb n="295"/>
bezwaren te berde, die zij in eene verbindtenis van hem met hunne dochter zagen. Vooreerst zeiden zij, dat hij, naauwelijks de akademie verlaten hebbende, wel nog geen uitzigt zou hebben op eene vaste betrekking. Tegen dit bezwaar bragt Rudolf in, dat hij veel hoop had, om in dit district als kantonregter weldra te zullen worden benoemd. De vacature was nog niet vervuld, de substituut kantonregter dong naar die betrekking niet en hem was van goederhand verzekerd, dat hij groote kans had met dien post begunstigd te zullen worden. En wat het tweede bezwaar betrof, dat de ouders hun eenig kind niet gaarne van zich gescheiden zouden zien, dit loste hij op door de genoegzaam zekere bepaling, dat Heidendaal, als het middelpunt van het district, voortaan de zetel van het kantongeregt zou worden. Doch het grootste bezwaar vonden de ouders van Maria in de godsdienstige begrippen van hem zelven en zijne familie. Het verschil dat daaromtrent bestond tusschen de beide families was volgens hun oordeel zóó groot, dat zij om die reden vooral zich verpligt rekenden, hem een weigerend antwoord te moeten geven op een aanzoek, dat hun in een ander geval niet onaangenaam zou zijn geweest. Voor zijne rust en die van hunne dochter verzochten zij hem dus van een voornemen af te zien, dat zij geene vrijheid vonden te begunstigen.</p>
<p>Rudolf zeide echter, dat hij het gewigt van het laatste bezwaar niet begreep. Hij beminde Maria juist het meest om hare deugden en haar liefderijk bestaan. Hij geloofde, dat hij met haar niet verschilde in begrippen omtrent zedelijkheid, liefde en deugd, die toch de grondslagen moesten uitmaken van huiselijk geluk, de hoofdzaak in het huwelijk. Hij vereerde hare liefde, eerbiedigde haar geloof en sympathiseerde met haar in zoovele opzigten, dat hij geen den minsten twijfel voedde omtrent het geluk dat zij te zamen konden smaken. Hij moest daarbij bekennen, dat zij reeds veel invloed op zijne godsdienstige begrippen had geoefend, allermeest door haar voorbeeldig leven. Wat de godsdienstige begrippen van zijne familie betrof, hij kon zich niet begrijpen, hoe deze een grond van weigering voor zijn welgemeend aanzoek konden opleveren. Zijn vader was liberaal genoeg, om zijne
<pb n="296"/>
godsdienstige denkwijze aan niemand op te dringen, terwijl zijne moeder zulk eene deugdzame vrouw was, dat haar voorbeeld niet anders dan goeds bij hem en Maria zou kunnen uitwerken.</p>
<p>Doch al dat praten over deugd en zedelijkheid had in het oog van mijnheer en mevrouw Zeeltink nog weinig waarde. 't Was het geloof, waar het bovenal op aankwam, niet dat flaauwhartig geloof, dat thans als het ware in de mode was, zich in algemeene waarheden verloor en zijn geheel positief-kerkelijk karakter verloren had. ‘Onze dochter,’ zeî de heer Zeeltink, ‘is tot ons leedwezen reeds niet meer, die zij vroeger was. Zij veroorlooft zich eene vrijheid van begrippen, die wij met angstige bezorgdheid gadeslaan. Ons eenig kind,’ voegde hij er een weinig opgewonden bij, ‘is ons te lief, om haar in verzoeking te brengen tot het nog meer losmaken van banden, die het ware geloof te zamen houden.’</p>
<p>Wat Rudolf hier ook tegen mogt inbrengen, alles stuitte af op den onverzettelijken wil van Zeeltink en zijne vrouw. Zijn eerst pleidooi in zijne eigene zaak liep ongunstig af, en ongetroost moest hij vertrekken.</p>
<p>Bij zijne huisgenooten vond hij meerder troost, inzonderheid bij zijne zuster, die met Maria's hart en hare genegenheid voor hem te wel bekend was, om hem niet voor de toekomst met de beste hoop te bezielen. Zij raadde hem daarom aan, geduld te hebben en met volharding gelukkiger uitkomst te verbeiden.</p>
<p>&nbsp;</p>
<p>Men begrijpt ligt, dat het aanzoek van Rudolf het onderwerp der gesprekken was aan het huis der familie Zeeltink. Maria bekende openhartig hare genegenheid voor Rudolf. Zij had met innig genoegen van tijd tot tijd zooveel goeds in hem opgemerkt, en zij zou zich regt gelukkig achten, als zij door den invloed, dien zij aanvankelijk op hem had, hem tot een waar geloovig christen zou kunnen vormen. En mogt men in de genegenheid, die zij wederkeerig voor elkander hadden opgevat, eene hoogere besturing niet voorbijzien, dan meende zij daarom niet weinig grond voor hare hoop daarop te mogen voeden.</p>
<p>Mevrouw Zeeltink zou zulks natuurlijk zeer wensche-<pb n="297"/>lijk vinden, maar zij twijfelde zeer aan de gegrondheid eener hoop, die naar haar inzien op een zandgrond gebouwd was, omdat Maria haar scheen te vestigen op een door hare opgevatte genegenheid voor Rudolf misschien ingebeelden, zeker al te sterk gekleurden invloed, dien zij op hem meende te hebben. Wilde men hier een wenk uit den hooge opmerken, dan moest men ook reeds de sporen ontdekken eener wedergeboorte, die eene geheele omkeering bij hem moest te weeg brengen. Zij wenschte van ganscher harte, dat dit spoedig het geval mogt zijn, maar achtte het echter voorzigtig, dezen wenschelijken omkeer af te wachten eer hare dochter eene naauwere betrekking met Rudolf aanknoopte.</p>
<p>Tot groote verbazing van de familie Zeeltink trad jufvrouw van der Starre op als de begunstigster van Maria's plannen. Maria kon, als zij zeide, het middel zijn om Rudolf tot andere gedachten te brengen, terwijl de Heer hem daarbij het harte kon openen. De heer Zeeltink begreep echter, dat men den Heer niet moest willen vooruitloopen. ‘Wij staan,’ zeide hij, ‘geheel in de hand van God; want het is, zoo als Job zegt: <hi rend="i">hebt gij mij niet als melk gegoten en als een kaas doen runnen?</hi> Als het dus des Heeren tijd is, dan komt zijne roeping tot ons, die wij moeten afwachten, wat ik in dit geval met mijne vrouw ook het liefst wenschte te doen;’ waarop jufvrouw van der Starre zeide, dat dit wel waar was, maar dat wij ook met den Heer moesten medewerken, omdat de schrift evenzeer zegt met Paulus' woorden: <hi rend="i">wij zijn Gods medearbeiders</hi>.</p>
<p>Langen tijd werd de zaak over en weder besproken. Dagen en weken van overleg en beraad verliepen er, eer de ouders van Maria, daartoe door die van Rudolf mede opgewekt, tot eene beslissing konden komen. Eindelijk werd Rudolf met eene schoorvoetend gegeven toestemming verblijd, die echter het meest door Maria's standvastigheid werd verworven. In het voornaamste bezwaar harer ouders zag zij, als zij zeide, geene reden, om van eene verbindtenis af te zien, die zij meende, dat onder Gods zegen de heilrijkste gevolgen hebben kon voor hem, dien zij beminde en voor beider geluk. Alleen dan als hare ouders zich bepaald verklaarden tegen haar enga-<pb n="298"/>gement, zou zij zich ten hunnen gevalle opofferen. Daar dezen te veel van hun eenig kind hielden, om zulks van haar te vergen, gaven zij eindelijk toe en willigden zij beider verlangen in.</p>
<p>Vragen de lezers misschien, wat jufvrouw van der Starre bewoog, om de plannen der jongelieden in de band te werken? - als we hun mededeelen, dat Rudolf op een zeer vriendschappelijken voet stond met den ongehuwden predikant en de gezelschapsjufvrouw berekende, dat de eene dienst de andere wel eens waardig kon zijn; als we daarbij vermelden, dat zij bij dominé Klinkhorst trouw ter kerk kwam, die, onbewust van eenig bijoogmerk, zich daar hartelijk over verheugde, dan zal het wel niet noodig zijn, dat we die vraag in het breede verder beantwoorden.</p>
</div>
<div type="chapter">
<head rend="h3">Zes en twintigste hoofdstuk.<lb/>
Een lasteraar in zijne eigene strikken gevangen.</head>
<p>Rijkhold had zijn knecht Berend, sedert den tijd, dat hij den brief van Zeeltink ontvangen en het bewuste papier, door Berend verloren, gevonden had, met groote naauwlettendheid gadegeslagen. De vrees, dat hij iets ontdekken zou, waardoor het verwekt vermoeden van ontrouw zou kunnen worden versterkt, had zijns ondanks geen gunstigen invloed op de stemming, waarin hij in zijne nabijheid verkeerde. Hij gevoelde het zelf, dat zijne gesprekken met hem die vertrouwelijkheid misten, waar ze zich anders door kenmerkten, en er eene stroefheid in heerschte, geheel vreemd aan zijne gewone wijze van spreken met hem. Was het verbeelding, of had hij het juist opgemerkt, dat Berend sedert dien tijd stil en achterhoudend was en hem minder scheen op te zoeken, ja
<pb n="299"/>
zelfs te ontwijken? Zooveel is zeker, dat zijne eigene gemoedsstemming hem Berend als het ware door een ander glas liet bezien, dan waar hij hem gewoon was door te beschouwen.</p>
<p>De min gunstige gemoedsstemming van zijn heer was Berend geenszins ontgaan, maar hij schreef dit aan hem onbekende oorzaken toe, er in de verte niet aan denkende, dat hij zelf er de aanleiding toe kon hebben gegeven. Op zekeren morgen zijn heer ontmoetende, vroeg Berend hem, of het niet weldra tijd zou worden, om aan de voorgenomene aanbesteding der werkzaamheden op de nieuw aangekochte gronden te denken.</p>
<p>‘Gij hebt daar zeker al ernstig aan gedacht, Berend,’ zeî Rijkhold en liet er, terwijl hij hem strak aanstaarde, onmiddellijk op volgen, ‘als ik het er ten minste voor houden moet, dat dit papier (hier haalde hij het gevondene plotseling voor den dag) uwe berekening der vermoedelijke kosten bevat.’</p>
<p>Op het gezigt van dit papier overtoog een waas van vergenoegen het gelaat van Berend, die met een kreet van vreugde uitriep: ‘O, dat doet mij veel pleizier, dat meneer dat papiertje gevonden heeft. Ik heb er overal, en mij half gek naar gezocht. Ik moet het uit mijn buis verloren hebben bij het uithalen van het een of ander. Ik had het wel zoowat in het hoofd, maar niet zoo precies als het daarop staat. Ik heb er wel twee nachten over liggen praktiseren, en er wel een halven dag over doorgebragt, om het zoo goed en zoo kwaad als ik kon op te schrijven. Meneer kon uit dat gekrabbel zeker niet wijs worden, maar ik zal het u wel uitleggen.’</p>
<p>De onschuldige vergenoegdheid, die op het open gelaat van Berend te lezen stond, de ongedwongen en vrijmoedige toon, waarop hij deze woorden sprak, bragten bij Rijkhold eene onbeschrijfelijk aangename uitwerking te weeg, waar echter het onverklaarbare: voordeel voor m. 25 guld. en de ontvangen brief als eene treurige schaduw nog tusschenbeiden traden. Op vriendelijker toon, maar met hetzelfde hem strak aanstarend gelaat, vroeg Rijkhold hem naar de beteekenis van de onder de twee hoofdsommen geplaatste woorden op het papier.</p>
<p>De niets kwaads vermoedende, maar toch door de stel-<pb n="300"/>lige vraag zijns meesters een weinig getroffen Berend antwoordde eenigzins driftig: ‘dat beteekent het voordeel, dat meneer heeft, als de perceelen worden aangenomen, zooals ik het dáár heb uitgerekend. Bij zulk eene verdeeling, als ik daar gemaakt heb, hebben de arbeiders geene schade en meneer op zen minst vijf en twintig gulden voordeel. Wil mijnheer nu ook eens nazien, of ik goed gerekend heb?’</p>
<p>Een gevoel van schaamte tegenover zijn knecht, dien hij te spoedig van ontrouw verdacht had, maakte zich van Rijkhold meester. 't Was of hem op eens de schellen van de oogen vielen, toen hij deze eenvoudige verklaring van het geheimzinnige briefje hoorde. Nu Berend het hem had uitgelegd, verwonderde hij zich, bij het naauwkeurig inzien der berekening, dat hij zelf die geheel natuurlijke oplossing niet gevonden had. Met nadruk beschuldigde hij zich zelven, dat hij zich door het vooroordeel zoo kennelijk had laten verblinden. Doch daar kwam hem weder voor den geest de brief, dien hij in zijne portefeuille bij zich droeg.</p>
<p>Een oogenblik stond hij in gepeins, toen hij op eens den brief voor den dag haalde en aan Berend vroeg, of hij zich nog herinnerde, dat hij hem onlangs dezen brief van den heer Zeeltink gebragt had. Toen Berend, die wel een weinig vreemd opzag, en niet begreep, wat zijn heer met die vraag bedoelde, daar onbevangen: ‘jawel meneer,’ op antwoordde, las Rijkhold hem dien voor op een toon, die van zijne inwendige ontroering getuigde.</p>
<p>Het gelaat van Berend veranderde onder de voorlezing gedurig van kleur, en Rijkhold had moeite hem het invallen te beletten, eer de brief ten einde was.</p>
<p>Op meer aan droefheid grenzenden, dan toornigen toon riep Berend uit: ‘mijn God, wat vreeselijke lastertaal! Dat is, zoo waar als ik een zondaar ben, te erg. Ik zou eer aan mijn dood, dan aan zoo iets gedacht hebben. En 't meest smart mij nog, dat meneer daar zeker geloof aan geslagen heeft. Ik heb dat, als ik alles indenk, wel kunnen bemerken. Een knecht, dien meneer niet vertrouwt,’ ging hij nu meer opgewonden voort, ‘moet meneer niet hebben. Gij moet mij maar uit uwe dienst ontslaan, maar eerst,’ en nu veranderde zijne droefheid
<pb n="301"/>
in hevige verontwaardiging, ‘verzoek ik u met mij mede te gaan naar den heer Zeeltink. Hij zal mij den persoon noemen, die mij zoo belasterd heeft, en anders zal ik hem in het aangezigt zeggen, dat hij een schandelijke, een verfoeijelijke lasteraar is.....’</p>
<p>‘Bedaard, Berend,’ zeî Rijkhold, die de verontwaardiging van Berend met genoegen opmerkte. ‘Uwe verontwaardiging is billijk, als gij van uwe onschuld overtuigd zijt.’</p>
<p>‘Bedaard, meneer, als iemand in zijn eer getast wordt? Hij zal het mij waar maken. Hetzelfde wie het gezegd heeft, maar ik ga er naar toe, of meneer meêgaat, of niet. Is dat iemand.....’ het woord bleef hem in de keel steken, maar hij stampte met zijn voet op den grond, en een traan van smart en toorn tegelijk ontrolde aan zijn oog.</p>
<p>Rijkhold was innig bewogen bij dit tooneel. Zelfpijniging kwelde hem, dat hij een man, wiens eerlijkheid op zijn gelaat te lezen stond, een oogenblik had kunnen verdenken. ‘Berend,’ zeide hij, ‘ik ga onmiddellijk met u mede. Wij zullen den lasteraar trachten uit te vinden, maar bedaar eerst een oogenblik; want bij ons onderzoek wordt een kalmer stemming vereischt, dan waar gij thans in verkeert. Ik ontken het niet: er zijn oogenblikken geweest, waarin ik u, door den schijn misleid, verdacht heb. Uw tegenwoordig gedrag heeft mij uwe onschuld reeds meer dan half bewezen, en geen hartelijker handdruk zult gij ooit ontvangen hebben, dan van mij, als ik u de kroon weder op het hoofd kan zetten, die men u heeft getracht te ontrooven, en waarvan ik, ondanks mij zelven, bijna de bedrogene zou geworden zijn.’</p>
<p>Die woorden hadden de gewenschte uitwerking op Berend's gemoed. Hij geraakte in eene meer droefgeestige, maar tevens bedaarder stemming, en beiden wandelden naar huis, om zich voor het te doene onderzoek bij Zeeltink gereed te maken. Weldra was deze met het doel van hunne komst bekend, en gevoelde hij wel terstond tot welke onaangenaamheden dit bezoek aan den eenen kant aanleiding zou geven, hij kon aan den anderen kant niet ontkennen, dat Berend in zijn regt was, om,
<pb n="302"/>
als hij zich onschuldig gevoelde, onderzoek te doen naar den persoon, die hem zooveel te laste gelegd had. Eerst beproefde hij, om vele onaangenaamheden te vermijden, er zich af te maken met te zeggen, dat hij, kwaad gerucht van Berend gehoord hebbende, den heer Rijkhold daar eenvoudig kennis van gegeven had met het oogmerk, om hem oplettend te maken op misbruiken, die zouden kunnen plaats hebben, en door Berend te gemoet te voeren, dat, als hij zich onschuldig gevoelde, hij er zich verder niet aan moest storen, wat van hem verteld werd. Had hij regt, dan moest hij zijne zaak aan den Heer overlaten, die gezegd heeft: <hi rend="i">Mij komt de wrake toe</hi>, en die ten zijnen tijde de leugensprekers wel openbaar zou maken. De Heer, die volmaakt onschuldig geleden had, had op de valsche aantijgingen en beschuldigingen tegen Hem ingebragt ook gezwegen, en zijne zaak overgelaten aan Dien, die regtvaardiglijk oordeelt. Was hij zich daarentegen bewust, dat hij geheel of gedeeltelijk schuldig was, dan had hij meer redenen om zich voor den Heer te verootmoedigen en om zijn Geest ter bekeering te smeeken, dan er zich boos over te maken, dat anderen zijn misgrijp, uit afschuw van het misbruik maken van het verleend vertrouwen, misschien wel wat vergroot hadden.</p>
<p>Berend had werk gehad zich gedurende deze breede woordvoering van den heer Zeeltink stil te houden. Op een wenk van Rijkhold wachtte hij echter met kwalijk bedwongen ongeduld tot dat Zeeltink met spreken ophield. Nu echter vatte hij het woord op en zeide: dat hij zich met al die mooije redeneringen niet liet afschepen, dat hij de omstandigheid, waar hij op dit oogenblik in verkeerde in geenen deele, naar zijn dom verstand kon vergelijken met die, waar de Heer zich in zijne lijdensuren in bevond; dat het hier zijne eer, zijn goeden naam, zijn bestaan gold, dat hij liever op het oogenblik wilde sterven, dan zulk een hoon stilzwijgend te verdragen, en dat hij dus kort en goed den heer Zeeltink verzocht den naam van dien vromen en godzaligen lasteraar en roover van zijn eer te noemen, of dat hij anders genoodzaakt zou zijn hem zelven te houden voor den uitvinder van zoovele valsche betichtingen, die hij hem dan dwingen zou met bewijzen te staven.</p>
<pb n="303"/>
<p>De heer Zeeltink geraakte door die ferme en op den man afgerigte toespraak een weinig van zijn stuk. Hij beproefde andermaal den man tot bedaren te brengen, en hem, als hij van zijne onschuld overtuigd was, de zaak als niet gebeurd te doen beschouwen, doch hij bemerkte, dat hij hier met iemand te doen had, die zich niet zoo gemakkelijk van zijn stuk liet brengen, en door wiens onverzettelijkheid hij begon te vermoeden, dat hem de zaak misschien erger was voorgesteld, dan zij inderdaad was. Dit bragt hem in nog grooter verlegenheid; want hij zag geen uitweg meer, om den naam te verzwijgen van den man, die er hem bij herhaling toe had aangespoord, om den Heer Rijkhold voor zijn knecht te waarschuwen, - en die man was niemand anders, dan zijn knecht Wouters, dien hij voor een vroom, godzalig mensch hield.</p>
<p>Nog altijd aarzelende, vroeg Berend op beslissenden toon, of de heer Zeeltink den man wilde noemen, dat hij anders terstond er werk van zou maken, om hem daartoe te dwingen.</p>
<p>‘Welnu dan,’ zeî Zeeltink, ‘als gij er dan onbewegelijk op blijft staan, dan zal ik u zeggen, wie mijn zegsman is: Dirk, mijn knecht.’</p>
<p>‘Dirk!’ sprak Berend. ‘Dirk! heeft die dat gezegd!’ tegelijk verving eene doodelijke bleekheid zijn vuurrood gelaat. Hij stond als aan den grond genageld, en riep toen uit: ‘dat zal hij bewijzen. O, God, dat ik zwijgen moet! 't Is om razend te worden. Maar ik zal hem vinden..... Ik vertrek van daag nog; waarheen? weet ik niet.....’ en eer de heer Rijkhold hem kon tegenhouden, was hij reeds den weg op naar huis gesneld.</p>
<p>Sprakeloos stonden de beide heeren elkander aan te staren. Zeeltink schudde eerst bedenkelijk het hoofd, en zeide toen: ‘die zaak is niet in orde, mijnheer Rijkhold, vrees ik.’</p>
<p>‘Daar steekt meer achter,’ hernam Rijkhold, ‘dan gij en ik vermoeden, mijnheer.’</p>
<p>‘Maar houdt gij uwen knecht, na dit vreemd gedrag, dan nog voor onschuldig? De hardnekkige is gebogen, de onschuldige behoefde niet te ontvlieden.’</p>
<p>‘Is Berend schuldig dan is uw knecht het ook. En
<pb n="304"/>
de tijd zal leeren, wie van beiden de schuldigste is. Het gedrag van Berend komt mij wel vreemd voor, maar er ligt iets voor mij onverklaarbaars over, dat ik wel wenschte opgehelderd te zien. Dat Berend nog heden vertrekken wil, komt mij zeker het raadselachtigst voor, maar ik zal er op aandringen, dat hij niet heengaat voor hij mij de reden daarvan gezegd heeft.’</p>
<p>Nog eenigen tijd duurde hun gesprek over het voorgevallene, waarbij Rijkhold in eene onaangename stemming verkeerde, daar hij Berend in zijn hart niet geheel kon vrijspreken, en zich allerlei gedachten en vermoedens aan hem opdrongen, toen hij, op het punt van te willen vertrekken, Berend op vollen draf den weg naar Zandwijk zag opkomen. Schier ademloos stormde hij het vertrek onaangediend binnen, terwijl hij een briefje in de hand hield, dat hij zoo aanstonds scheen ontvangen te hebben. Hij wilde, maar kon in het eerst niet spreken, zoodat men hem eenigen tijd moest laten, om tot bedaren te komen. ‘Goddank?’ riep hij naauwelijks nog in staat te spreken, uit. ‘Ik heb een groot verlies geleden, maar nu mag ik spreken. Toen ik te huis kwam vond ik dit briefje voor mij, dat ik even las, en waarmêe ik hier naar toe ben geloopen, omdat het de geheele zaak opheldert. Ik ben er geheel door van mijn stuk. Wil meneer het als 't hem blieft eens voorlezen?’ Rijkhold zag het even in en las toen:</p>
<p>&nbsp;</p>
<p>‘Vriend Berend!</p>
<p>&nbsp;</p>
<p>Ik ben je dankbaar voor de 2 hondert gulden die je me geleent heb maar ik kan ze je niet weerom geven, men zaaken zijn zoo achteruit gegaan, dat as je komt om geld je men winkel gesloten zult vinden en Garrit weg. Doet geen moeite om me te vinden want ik ken je men addres niet opgeeven, men vroome vader zal raar opkijken want die had een aardig planetje, dat ik jou in 't geheim wel vertellen wil, hij wou dat ik knecht zou worden bij jou heer, jij most weg en ik weet niet wat ie darom al gepraktezeerd het, het geld dar je niet van spreken mogt en ik niet weerom mogt geven hoorde ook tot 't plan, mijn winkel was nou toch op de fles en
<pb n="305"/>
zoo lang as ik nog geld heb ga ik niet dienen. Adi berend ik hoop dat 'k je 't geld nog es weerom kon geven anders zal men vader 't wel doen geloof ik. Groet hem van me en zeg dat ie wel eens van men hooren zal, nou mot ik eindigen ik blijf uw vriend</p>
<p>&nbsp;</p>
<p>Garrit Wouters.’</p>
<p>&nbsp;</p>
<p>‘Wat is dat?’ riep de heer Zeeltink uit.</p>
<p>‘Een zamenweefsel van laaghartig bedrog,’ antwoordde Rijkhold, ‘door uwen knecht uitgevonden, om een onschuldige in het verderf te storten, en dat alles onder het masker van vroomheid.’</p>
<p>‘Ja, dat is verschrikkelijk,’ zeî de heer Zeeltink. ‘Heb ik mij zoo in dien man bedrogen, dat had ik nooit gedacht.’</p>
<p>‘Maar Berend,’ hernam Rijkhold, ‘nu moet gij ons de zaak eens in haar geheel mededeelen. Waarom hebt gij toen gij straks hier waart niet gesproken van het geld, dat gij aan den jongen Wouters geleend hebt?’</p>
<p>‘Omdat ik niet mogt, meneer. Ik had het stellig beloofd, om zijn crediet niet te benadeelen, zooals Dirk mij zeide.’ En nu gaf Berend een getrouw verhaal van alles, wat er voorgevallen was, terwijl hij zeide, het nu te begrijpen, waarom men hem op dien avond, dat hij onbekwaam was te huis gekomen, gedwongen had om zooveel te drinken.</p>
<p>‘Maar,’ zeî Rijkhold, ‘gij hebt mij slechts om honderd gulden gevraagd, en Wouters spreekt in zijn briefje van twee honderd gulden?’</p>
<p>‘Ja, meneer,’ antwoordde Berend, ‘ik durfde u daar niet om vragen, en daarom heb ik de andere honderd gulden van mijne spaarpenningen genomen. Als meneer wat geduld wil hebben, dan wil ik van mijn loon telkens wat laten staan, om u het geleende terug te geven.’</p>
<p>‘Daar zullen we wel eens nader over spreken,’ zeî Rijkhold. ‘Bekommer u daar vooreerst niet over. Uw onschuld, Berend’ sprak hij diep bewogen en met een mannelijken traan in het oog, ‘uw onschuld is mij meer waard, dan die geheele som.’</p>
<p>Zeeltink had met een mengeling van verschillende ge-<pb n="306"/>voelens alles aangehoord; hij stond een oogenblik in stil gepeins na te denken, trok toen aan het schellekoord en gaf aan de meid die binnen kwam bevel, om Dirk binnen te roepen.</p>
<p>Van niets nog bewust treedt hij de kamer in, waar hij tot zijne groote verbazing den heer Rijkhold en Berend, voor wiens doorborend oog hij de oogen nedersloeg, opmerkte. ‘Dirk,’ zei de heer Zeeltink, ‘de heer Rijkhold en Berend zijn hier gekomen, om mij rekenschap te vragen van den brief, dien ik op uw aandrijven onlangs geschreven heb over het bedrog, dat Berend jegens zijn heer zou plegen. Ik heb u laten roepen, om u deswegen te verantwoorden.’</p>
<p>Een doodsche bleekheid overtoog het gelaat van Dirk, die over zijn geheele ligchaam begon te sidderen, en na eerst een poos zich bedacht te hebben, bevend en met een van Berend afgewend gelaat antwoordde: ‘ik heb je gezegd, meneer, wat mij verteld is en, ofschoon ik het zelf niet geloofde, achtte ik het toch mijn christelijken pligt, om den heer Rijkhold te laten waarschuwen. Ik dacht, als het waar is, dan zal de heer Rijkhold het aan Berend wel laten merken, en dan kan die zich nog in tijds verbeteren. Maar ik hoopte daarbij, dat het slechts praatjes zouden zijn.’</p>
<p>‘Wilt gij dan nu,’ sprak Zeeltink zeer bedaard, ‘den persoon, of de personen eens noemen, waar gij het schandelijk bedrog van Berend door zijt te weten gekomen? Berend acht zich onschuldig en vordert met alle regt bewijs voor de beschuldiging, die op hem geladen is.’</p>
<p>‘Dan zou ik er,’ hernam Dirk van den eersten schrik bekomen, ‘ik weet niet, hoe velen kunnen noemen, want er is druk over gesproken, onder anderen, herinner ik mij nog, op een avond in <hi rend="i">het Zwaantje</hi>. Maar wie daar toen al waren, weet ik niet meer.’</p>
<p>‘Dus schijnt de geheele beschuldiging,’ sprak Rijkhold, ‘op praatjes te berusten, maar heeft niemand van eenig bewijs gesproken?’</p>
<p>‘Van geen ander,’ zeî Dirk, ‘dan dat de arbeiders zelven zouden kunnen geven.’</p>
<p>‘Maar weet gij ook Dirk,’ vroeg Zeeltink, ‘waar Berend dien avond, toen hij beschonken is te huis gekomen,
<pb n="t.o. 307"/>
<figure>
<p><xptr to="hoev006were01ill02.gif"/></p>
    <figDesc>‘Die huicheltaal baat u niet meer,’ sprak <hi rend="sc">ZEELTINK</hi>, hevig verontwaardigd, ‘vraag <hi rend="sc">BEREND</hi> om vergiffenis en zoek dan vergeving bij Hem, wiens naam ik U nu althans niet mag hooren uitspreken. Gij zijt een booswicht die in uw eigen netten gevangen zijt. Van dit oogenblik hebt gij bij mij afgedaan, en heden nog kunt gij vertrekken’ <lb/><hi rend="i">v.d. Hoeve Werled in 't Klein 2<hi rend="sup">de</hi> deel Eerste druk</hi>   </figDesc>
</figure>
<pb n="307"/>
geweest is, en van wien hij zooveel geld had, en waartoe hij dat gebruikt heeft? Berend had daar een diep geheim van gemaakt.’</p>
<p>Op de eerst gedane vraag, toen Zeeltink hem daarbij strak in de oogen zag, was het, alsof Dirk van schrik in een zou zakken, maar toen hij hoorde, dat Berend nergens van gesproken had, herleefde op eens zijn moed en hij antwoordde: ‘neen, meneer, daar weet ik niet anders van, dan men er mij van verteld heeft. Och, misschien zijn het allemaal praatjes, jaloezij, of zoo wat. Ik zou mij in de ziel verheugen, als het zoo was en die man onschuldig aan den laster had blootgestaan.</p>
<p>Tegelijk zag hij Berend aan, die echter met een blik van verachting het hoofd van hem afwendde.</p>
<p>‘Gij zoudt u verheugen,’ sprak Zeeltink, ‘als die man onschuldig was. Welnu verklaar hem daarvoor; want niemand anders dan gij is de uitvinder van dien verfoeijelijken laster.’</p>
<p>‘Hoe komt meneer aan die gedachte?’ vroeg Dirk. ‘De Heere beware mij, dat ik nietige aardworm, die alles ben door 's Heeren genade, een medemensch, een medebroeder in het verderf zou storten. Dan was ik waardig....’</p>
<p>‘Houd op,’ viel Zeeltink hem in de rede, ‘met den naam des Heeren te misbruiken, opdat er niet terstond vervloeking over u kome. Ik heb het bewijs voor wat ik daar zeide. Daar, lees dit briefje van uw zoon!’</p>
<p>Met eene sidderende hand nam Dirk het briefje aan, dat hij bevende doorlas. ‘Hel en hemel!’ schreeuwde hij meer, dan hij het uitsprak. ‘Nu ben ik verloren!’ en daarop volgden de vreeselijkste verwenschingen van zijn zoon, die zijn geheele plan in volle naaktheid openlegde. ‘Alles,’ zeî hij, ‘heb ik om hem gedaan en nu loont hij mij zoo!’ en op nieuw zou hij verwenschingen hebben uitgestort, als Zeeltink hem niet had toegeroepen: ‘Zwijg, booswicht, maak uw zonden-register niet grooter, dan het reeds is! Vloek hem niet, dien gij als middel wildet gebruiken, om uw schandelijk oogmerk te bereiken.’</p>
<p>Geheel van toon veranderende en zich op de knieën werpende, zeide zij: ‘och, menheer, dat is een stemme Gods, die tot mij spreekt. Hoe ben ik, doemwaardig zon-<pb n="308"/>daar, gevallen in de strikken van mijn arglistig hart! Och, dat <hi rend="i">herte, dat ondeugdzame gedachten smeedt</hi>, dat ik mij <hi rend="i">verkochte om te doen wat kwaad was!</hi> Wee over mij, dat ik <hi rend="i">de ongeregtigheid getrokken heb met koorden der ijdelheid, en de zonde als met dikke wagen-zelen!</hi> Dat <hi rend="i">bedenken des vleesches</hi>, och, och, wat is de mensch <hi rend="i">dood door misdaden en zonden...!</hi>’</p>
<p>‘Die huicheltaal baat u niet meer,’ sprak Zeeltink, hevig verontwaardigd, ‘vraag Berend om vergiffenis, en zoek dan vergeving bij Hem, wiens naam ik u nu althans niet mag hooren uitspreken. Gij zijt een booswicht, die in uwe eigen netten gevangen zijt. Van dit oogenblik hebt gij bij mij afgedaan, en heden nog kunt gij vertrekken.’</p>
<p>Doch eer Dirk een woord kon spreken, was Berend, wiens overstelpt gemoed het meer dan eens te kwaad kreeg, meer naar den voorgrond getreden en sprak toen: ‘Zoo blijde ik ben, dat mijn onschuld bewezen is, zoo gaarne wil ik dien man vergeven, wat hij mij heeft zoeken aan te doen. Als hij zich beteren wil, dan moest meneer hem toch maar in dienst houden. Hij heeft al straf genoeg in het gedrag van zijn zoon.’</p>
<p>‘Uw voorspraak doet uw hart eer aan Berend,’ zeî de heer Zeekink, ‘maar een huichelaar kan ik in mijne nabijheid niet dulden. Hij vertrekt nog heden, en ik beveel u, Wouters, terstond dit vertrek te verlaten. - Berend,’ dus vervolgde hij, nadat Dirk vertrokken was, ‘het doet mij leed, dat ik onwetend mede een werktuig was in de hand van dien man om verderf over u te brengen. En u, mijnheer Rijkhold, vraag ik om vergeving, dat ik door een schijnvrome misleid, u bijna beroofd had van een eerlijken en trouwen knecht, dien 's Heeren genade moge zegenen.’</p>
<p>‘En ik,’ sprak Rijkhold tot Berend, ‘moet u vergeving vragen, dat ik een oogenblik aan uwe trouw en eerlijkheid getwijfeld heb. Van heeler hart zet ik u de kroon der onschuld weder op het hoofd. Is uwe onschuld mij veel waard: van de van mij geleende honderd gulden spreken wij niet meer, en over uw geleden verlies wel nader. U, mijnheer Zeeltink, dank ik voor de hulp, die gij ons verleend hebt in het helpen uitvinden van den
<pb n="309"/>
schandelijken lasteraar, die te regt zijn loon ontvangt, en voor wien we slechts kunnen bidden, dat hij door diep berouw te eenigen tijd tot eene waarachtige bekeering komt. Zoo zien we, dat wij, hoe ook verschillend in godsdienstige begrippen, eenstemmig kunnen zijn in het christelijk handelen.’</p>
</div>
<div type="chapter">
<head rend="h3">Zeven en twintigste hoofdstuk.<lb/>
De nieuwe predikant.</head>
<p>Bij de bezoeken die dominé Klinkhorst van tijd tot tijd aan de leden zijner gemeente bragt, om kennis met hen te maken, ontmoette hij hier evenzeer als elders menschen van verschillende denkwijzen en begrippen, waarvan de invloed op hunnen levenswandel natuurlijk niet onopgemerkt kon blijven. Op een zijner rondwandelingen bezocht hij een huisgezin, welks leden tot de getrouwste bezoekers zijner kerk behoorden. Toen hij begon met hun zijn genoegen te betuigen, dat zij zulk een getrouw gebruik maakten van het bijwonen der openbare godsdienstoefeningen, zeide de man des huizes: ‘ja, dominé, wij trachten zooveel mogelijk onze godsdienstige pligten te vervullen, zoowel in de kerk, als in huis. We moeten ziek zijn, anders slaan wij geen kerkbeurt over, en we lezen elken dag een of meer kapittels uit den Bijbel. We zouden niet gerust kunnen zijn, als we het niet deden; want God heeft ons zulks in zijn Woord bevolen, en we weten, dat voor wie Zijn gebod overtreden, God een ijverig God is, die de misdaad der vaderen bezoekt aan het derde en vierde lid. We bewegen elkander daarom gedurig tot het betrachten onzer godsdienstpligten met den schrik des Heeren, omdat Hij voor
<pb n="310"/>
de overtreders zijner wetten een verteerend vuur is.’</p>
<p>‘En tracht gij,’ vroeg Klinkhorst, ‘wat gij in de kerk hoort, en in uwen Bijbel leest in uw dagelijksch leven ook in beoefening te brengen?’</p>
<p>‘Wel zeker, dominé! We zijn geen dronkaards, overspelers, roovers, woekeraars of gierigaards. We leiden geen ergerlijk leven, we geven ieder het zijne, eeren, wien eere toekomt, zoeken met niemand twist, en leven zoo ingetogen mogelijk.’</p>
<p>‘Gij herinnert u zeker wel dien rijken jongeling, waar ge in het Evangelie van leest, die al deze door u genoemde ondeugden vermeden, en de geboden van zijne jeugd af onderhouden had, en nu aan onzen Heer vroeg: wat ontbreekt mij nog?’</p>
<p>‘Ja, dominé, en telkens doen wij elkander ook die vraag, om geen der geboden over te slaan.’</p>
<p>‘Maar herinnert gij u het antwoord ook, dat de Heer Jezus aan dien jongeling gaf?’</p>
<p>‘Ja, dominé, maar omdat hij gierig was, beval de Heer hem alles wat hij had te verkoopen, en het aan de armen te geven. Ik begrijp echter niet, hoe gij dat hier te pas brengt, want wij zijn geen gierigaards, en om Gods geboden te onderhouden, behoeven wij onze goederen niet te verkoopen, en alles weg te geven.’</p>
<p>‘Neen, dat is ook niet noodig, maar ik haal dit voorbeeld slechts aan om u te laten gevoelen, dat wij meenen kunnen het ver gebragt te hebben in de beoefening van vele deugden, in het vermijden van vele ondeugden, en ons echter nog veel wezenlijks kan ontbreken. Gebrek aan ootmoed en gehechtheid aan zijne rijkdommen, schijnen bij den jongeling wel het meest berispelijke te zijn geweest. En als gij de vraag aan den Heer eens deedt: wat ontbreekt ons nog? dan zou Hij u, geloof ik, antwoorden: liefde, die de plaats van vrees moet bekleeden; liefde tot God, als de hoofdbron van alle deugden en pligten.’</p>
<p>‘Maar, dominé, ook dat gebod: God lief te hebben boven alles en de naasten als zich zelven, trachten wij zooveel mogelijk te volbrengen.’</p>
<p>‘Maar geschiedt dat uit liefde tot God, of uit vrees dat gij 's Heeren gebod zoudt overtreden?’</p>
<pb n="311"/>
<p>‘Daar hebben we nooit zoo bijzonder over nagedacht.’</p>
<p>‘En toch ligt daar de geheele geest van het Christendom in opgesloten. Toen de Israëlieten, na hunne verlossing uit Egypte, nog in den staat van onbeschaafdheid verkeerden, stelde men zich Jehova voor als een toornig en ijverig God, als een wreker van ongeregtigheid. De Heidenen waren ook met eene slaafsche vrees voor hunne goden bezield en bragten hun offeranden toe, ten einde hen te bewegen, om hen niet te benadeelen. Doch in het Christendom heerscht de geest der dienstbaarheid tot vreeze niet meer, maar door Jezus Christus hebben we dien kinderlijken geest ontvangen, waardoor we God als onzen lieven hemelschen Vader aanroepen.’</p>
<p>‘Maar God straft toch het kwade, en moeten wij dan niet bevreesd zijn voor Zijn toorn?’</p>
<p>‘In uw vroeger godsdienstig onderrigt, goede menschen, is de vreeze Gods u zeker voorgesteld als bestaande in angst en schrik voor den Allerheiligste, en is u zeker niet genoeg voorgehouden, dat de liefde, zoo als God die in zijn Zoon bovenal aan ons zoo heerlijk heeft geopenbaard, de liefde tot God de hoofdbron, het hoofdbeginsel van al onze pligten moet zijn. Want het Christendom leert ons zoo duidelijk, dat er <hi rend="i">in de liefde geene vreeze is</hi>, ja, dat <hi rend="i">de volmaakte liefde de vrees buiten drijft</hi>. Met die liefde gaat nu wel de diepste eerbied voor den heiligen God gepaard, maar zij openbaart zich niet in vrees of angst, maar daarin, dat men de zonde haat en vliedt, omdat men God niet kan liefhebben en de zonde tevens beminnen. Als men God waarlijk lief heeft, dan is men godvruchtig, omdat met godsvrucht heilige afkeer van al wat onheilig en zondig is gepaard gaat.’</p>
<p>‘Ja, maar dominé, al zeggen wij met David: <hi rend="i">laat de gansche aarde voor den Heer vreezen, laat alle inwoners van de wereld voor Hem schrikken</hi>, wij noemen God toch ook onzen Vader.’</p>
<p>‘Daar twijfel ik niet aan, want uw hart is te christelijk, om het niet te doen; maar vraagt het u zelven eens af, of vrees voor straf en hoop op belooning geen sterkere drijfveren bij u zijn, om het goede te doen, dan liefde voor Hem, die u zoo onuitsprekelijk lief heeft. Gij noemt
<pb n="312"/>
God uw Vader, maar geschiedt dit misschien niet meer uit gewoonte, dan uit volle erkentenis van Gods vaderliefde? Noemt gij Hem ook dùs, als gij onder tegenspoed gebukt gaat, met lijden en smarten te worstelen hebt? Of ziet gij daarin misschien meer strengheid en hardheid, dan wijsheid en liefde? Wie God alleen lief heeft, omdat Hij onze weldoener is, heeft Hem niet lief, omdat Hij als de hoogstvolmaakte in alles wat Hij ons toezendt door heilige liefde geleid wordt.’</p>
<p>‘Als dat alles waar is, dominé, en dat zal wel zoo zijn, dan geloof ik, dat ons nog veel ontbreekt.’</p>
<p>‘Als we de liefde niet hadden, zegt Paulus immers, dan zijn we een klinkend metaal of eene luidende schel geworden; als we de liefde niet hadden en we gaven al onze goederen tot onderhoud der armen, en we gaven ons ligchaam over, opdat het verbrand zou worden, het zou ons geene nuttigheid geven. <hi rend="i">Die de liefde niet kent</hi>, zegt Johannes, <hi rend="i">heeft God niet gekend, want God is liefde</hi>. Denkt daar eens over na, mijne vrienden, en als gij, door liefde geleid, die heilige vreeze Gods leert te beoefenen, die u de zaligheid laat gevoelen van het geduriglijk bij den Heer te zijn, dan zult gij een ander beginsel in u voelen ontwaken: innige liefde voor den Heer, die zich zelve Hem toewijdt met onbepaald vertrouwen op Hem, <hi rend="i">die onze regterhand wil vatten, ons leidt door zijnen raad en daarna ons opneemt in zijne heerlijkheid</hi>.’ Met zulk eene toespraak nam Klinkhorst afscheid van deze naauwgezet godsdienstige menschen, die tot hiertoe eene godsdienst beoefenden in meer oud-wettischen, dan christelijken geest, met goede hoop, dat het zaad der liefde, dat hij gepoogd had in hunne harten te strooijen, welig opgaan en rijke vruchten dragen zou.</p>
<p>Van hier begaf hij zich naar Kleber, wiens kinderen bij hem nu ter catechisatie gingen. Hij had wel van ter zijde gehoord, dat Kleber zich ongunstig had uitgelaten over zijne intrêepreek, na welken tijd hij niet weer ter kerk geweest was, maar alsof hij het eerste niet wist, vroeg hij hem naar de reden, waarom hij hem slechts bij die gelegenheid, en later niet meer bij hem in de kerk gezien had. In het eerst bragt hij allerlei, doch weinig
<pb n="313"/>
beteekenende verontschuldigingen voor den dag, maar toen Klinkhorst, daar geen gewigi aan hechtende, verder bij hem aandrong, zeide hij, dat hij in dat opzigt zijne eigene idéen had en het ter kerk gaan voor hem slechts een vorm zou zijn, waardoor hij den schijn zou aannemen van aan het wezen der zaak eene waarde te hechten, die hij er niet aan toekende. Zijne begrippen omtrent de godsdienst liepen met die van de predikanten te veel uiteen, dan dat hij eenig nut of voordeel van hunne redenen kon trekken. Kleber was zelf verrast, dat hij zich, tegen zijne gewoonte, dus had uitgelaten, en toen Klinkhorst, na de opregtheid geprezen te hebben, waarmede hij voor zijn gevoelen uitkwam, een nader onderzoek naar zijne godsdienstige begrippen wilde doen, wendde hij het gesprek daarvan af op geheel andere zaken. Klinkhorst liet deze gesprekken den vrijen loop, maar kwam langzamerhand weder op het eerst behandelde onderwerp terug en vroeg hem, of hij het dan, al meende hij voor zich zelven daar geen gebruik van te moeten maken, niet goed vond, dat men aan de gemeente de gelegenheid gaf, om gemeenschappelijke godsdienstoefeningen te houden, en dùs het christelijk geloofsleven en het zedelijk welzijn der maatschappij te bevorderen.</p>
<p>‘Dat wil ik niet geheel tegenspreken, mijnheer,’ zeî Kleber; ‘maar dat het heil der maatschappij door al dat preken zoo bijzonder bevorderd wordt, kan ik nog niet inzien. Hoe ziet het er in die zoogenaamde christelijke maatschappij uit? Ieder zoekt om het zeerst zijn eigen belang te bejagen en dat komt veelal, omdat de een den ander' verdrukt en men wangunstig is onder elkander. Dit alles zou ophouden, als men eene andere rigting gaf aan de maatschappij. Als men haar namelijk dús regelde, dat de menschelijke neigingen, gelijk ze in haar eene plaats vinden, er ook hunne voldoening in vonden. Was het dús ingerigt, dan moest, daar de strijd alsdan ophield, het kwaad verdwijnen, en er is geen twijfel aan, of de menschelijke krachten zouden dan met de meeste overeenstemming het heil der maatschappij bewerken.’</p>
<p>Klinkhorst had meermalen zulke wanstaltige stelsels hooren voordragen van wie eene zoo mogelijk volstrekte volksheerschappij wilden, en hij begreep, dat Kleber er
<pb n="314"/>
slechts naar greep, niet zoozeer uit overtuiging, als wel om in uitwendige middelen eene rust te vinden, die hij inwendig miste. Hij was door Rudolf eenigzins op de hoogte gebragt van Kleber's begrippen en wist, dat hij te weinig philosooph was om tot vaste wijsgeerige denkbeelden te komen, maar zich te veel denker waande, om aan het gewone zich aan te sluiten en tot allerlei redmiddelen de toevlugt nam, om rust te vinden. Hij had Kleber laten uitspreken en antwoordde kortaf: ‘dan zou uwe maatschappij, mijnheer Kleber, veel hebben van eene socialistische verdierlijking.’</p>
<p>‘Als ik de maatschappij,’ antwoordde Kleber, ‘socialistischer wenschte, dan wil ik haar niet redeloozer, dan zij nu is.’</p>
<p>‘En toch leidt uwe stelling tot een zinnelijk socialismus, dat ons met de dieren gelijk wil maken. Vond elke van 's menschen neigingen hare voldoening in de maatschappij, dan moest het gevoel van regt verzwakken, en waartoe anders moest dit leiden, dan tot vernietiging van de vrijheid en het leven. Het zinnelijk socialismus is in den grond niets anders dan eene theorie der slavernij. Gij wilt aan de maatschappij eene andere rigting geven: welnu, maak de banden eens los, die nu nog zoovele uitwerkselen van onbeteugelde hartstogten in toom houden, en waar is de magt, waarmede gij den boozen geest, die weldra met uitzinnige woede zou heerschen, bezweren zoudt? Verban de godsdienst, sluit de deuren der tempelen, waar zij verkondigd wordt en gij rukt “de pilaren der burgerlijke vrijheid omver en zet eene wijde poort open voor het baldadigst misbruik.” Doch zijn, als Talleyrand zegt, de woorden aan den mensch gegeven, om zijne gedachten te verbergen, ik geloof inderdaad, mijnheer Kleber, dat die uitspraak hier wel van eenige toepassing is. Want uw ingetogen, onberispelijk leven, uwe burgerlijke deugden, uw gevoel voor regt en billijkheid, uwe welwillendheid om, waar gij kunt de hulpvaardige hand te bieden, weerspreken uwe woorden.’</p>
<p>‘Gij kent mij te weinig, mijnheer, om mij zulk een lof toe te zwaaijen.’</p>
<p>‘Ik ga af op het getuigenis van bij mij zeer geloofwaardige menschen, die onbevooroordeeld genoeg zijn, om
<pb n="315"/>
het goede in iemand niet voorbij te zien, al verschillen zij overigens ook veel met hem in denk- en zienswijze; die iemand niet onvoorwaardelijk veroordeelen, omdat hij niet hetzelfde gelooft, als zij. Wat overigens den lof betreft, dien gij meent, dat ik u zon toezwaaijen, die is zoo groot niet, als gij weet, dat ik slechts wilde zeggen: wanneer uw gedrag uwe woorden niet wedersprak, dan zou ik moeten veronderstellen, dat gij inderdaad de verschrikkelijke gevoelens waart toegedaan, waar de jongste tijden de wereld mede hebben willen besmetten.’</p>
<p>‘Er is toch veel, dat ik anders wenschte, maar dat wel niet veranderen zal, zoolang men nog aan zoovele verouderde begrippen, ook in het godsdienstige, onverzettelijk blijft hangen.’</p>
<p>‘Ik weet niet, wat gij door verouderde begrippen verstaat. Maar zooveel is zeker, dat deze wereld, zoolang zij door zondige menschen, als wij zijn, bewoond wordt, nooit de plaats der volmaaktheid worden zal. Gelukkig, dat we het uitzigt op eene betere wereld hebben, en wij een hooger bestuur kennen, oneindig verheven boven menschelijke zwakheid, en waaronder het kwade dat er in de wereld en onder de menschen bij toelating heerscht, ten goede moet uitloopen.’</p>
<p>‘Met die gewone troostgronden wordt echter nog weinig verbeterd, terwijl men zich achter zulk een hooger bestuur gaarne lijdelijk verbergt, om er, en dat is voorzeker het gemakkelijkst, de uitkomst aan over te laten.’</p>
<p>‘'t Schijnt u, naar het mij voorkomt, aan een zuiver begrip der goddelijke Voorzienigheid te ontbreken.’</p>
<p>‘Is zij u nog iets anders, dan de noodzakelijke vorm, waar het wezen der Godheid, dat zonder de stof denkbeeldig is, zich in ontwikkelt tot een werkelijk bestaan?’</p>
<p>‘Vergun mij, mijnheer Kleber, de strenge consequentie, waar uwe vraag aanleiding toe geeft, u te mogen voorhouden. De God, wiens bestaan zich zou ontwikkelen in den noodzakelijken vorm der natuurlijke en zedelijke wereld, wordt, in den grond beschouwd, niets. Ik weet, dat gij mij dit niet zult toestemmen; veeleer zult
<pb n="316"/>
gij willen beweren, dat God, vereenzelvigd met de stof, alles is, omdat in hetzelfde ééne wezen God en de wereld, Schepper en schepselen zamensmelten. Maar dan moet gij ook de eeuwigheid der stof aannemen, zonder welke, zal God niet tot het ledige terugzinken, God niet kan bestaan.’</p>
<p>‘En als ik dat niet geheel ontkende, dan zoudt gij mij misschien een Godverzaker noemen, een naam waar men al te gereed denkende geesten bij de wereld zwart mede wil maken.’</p>
<p>‘Ik zeg met David: <hi rend="i">de dwaze alleen zegt in zijn hart: er is geen God</hi>, omdat ik er aan twijfel of er in den volstrekten zin des woords wel een eigenlijke Godverzaker ooit heeft bestaan. Maar ik vraag u, als uit uwe denkwijze moet volgen, dat God als persoonlijk wezen niet onderscheiden is van het heelal en het geschapene; dat geen oneindig verstand de zigtbare schepping in het aanzijn riep en aan haar zijne wetten voorschrijft, maar zij door onveranderlijke krachten en natuurwetten wordt beheerscht, of gij dan eigenlijk van de natuurlijke wereld niet uw God maakt, en wat er dan van den mensch wordt, niet als ligchaam in de werkelijkheid bestaande, maar van het leven des geestes, het zieleleven, dat in hem is?’</p>
<p>‘Het onderscheid tusschen ziel en ligchaam durf ik niet geheel ontkennen, ofschoon het leven des geestes in een te naauw verband staat met de bewerktuiging der hersenen, dan dat ik daaromtrent een beslissend oordeel zou willen uitspreken.’</p>
<p>‘Geene aarzeling, mijnheer Kleber! gij moet verder gaan; gij moet het individu op zich zelf voor niets houden, maar al de individu's te zamen u als éénheid denken, als de hoogste rede, bijgevolg als God zelf, als God in de natuur, die dan schijnbaar alles, maar in de werkelijkheid niets wordt.</p>
<p>‘Ieder heeft zijne godsdienstige meening. Bij de mijne heb ik rust.’</p>
<p>‘Als gij bedoelt, dat de godsdienst eene <hi rend="i">meening</hi> is, dan zeg ik: neen, mijnheer, en nogmaals neen! “Zij is de ruimste en hoogste levenssfeer, waar de mensch in ademt.” Maar hoe gij bij uwe natuur-vergoddelijking rust
<pb n="317"/>
kunt hebben, begrijp ik niet, ten zij gij u zelven beschouwt als een blind werktuig, dat, volstrekt onderworpen aan de wetten der stof, noch vrijheid, noch verantwoordelijkheid bezit. Dan, 't is waar, is er rust, maar een rust des doods, waarbij alle zelfstandigheid wordt prijs gegeven. Maar dan ook geene klagten over eene verkeerde inrigting der maatschappij, die den natuurlijken drang der omstandigheden volgt; dan geen wensch tot algemeene verbetering, als in zoover als zij betrekking heeft op de zelfzucht van het eigen ik. Dan in den zedelijk levenden mensch slechts de wereldsche voorzigtigheid geprezen, die het kwade laat, om voor de noodlottige gevolgen er van bewaard te blijven. Dan eene edele daad als toeval beschouwd, en eene goede gezindheid aangemerkt als eene onwillekeurige, of liever onvrijwillige uiting van het hart, dat ondanks zich zelven, zijne vermaagschapping aan zijn Schepper niet kan verzaken.’</p>
<p>‘Gij schijnt er van te houden, mijnheer, om zwarte tafereelen te schetsen.’</p>
<p>‘Ik spreek van consequenties, die uit eene rigting volgen, die gij schijnt toegedaan te zijn. Maar hoe men daar rust bij kan hebben, zoo als gij zegt, beken ik niet te begrijpen.’</p>
<p>‘Ook niet als men zijne pligten volbrengt, en zich daartoe zelfs opoffering en zelfverloochening getroost?’</p>
<p>‘Een dwaas in mijn oog, die dat nog doet. Er zijn consequenter wijsgeeren geweest, die predikten: geniet, wat te genieten is; morgen sterven wij misschien. Maar ontbreekt die rust niet, als men het gebrekkige zijner pligtsvervulling ontdekt?’</p>
<p>‘Dan staat men daarin slechts gelijk met anderen, die ik wegens hunne herhaalde klagten daarover, daarom niet gelukkiger acht.’</p>
<p>‘En wordt die rust niet verstoord, als ramp en onheil over het hoofd losbarsten, als dierbare panden van het harte gerukt worden?’</p>
<p>'t Scheen, dat Kleber op die vraag minder voorbereid was. Hij was althans met zijn antwoord niet terstond gereed. Aarzelend zeî hij, na een oogenblik toevens: ‘ik zou denken, neen.’</p>
<p>‘Uw weifelend antwoord, mijnheer Kleber’ hernam
<pb n="318"/>
Klinkhorst, ‘bewijst mij, hoe moeijelijk het u valt dùs te spreken. Maar alles nu eens toegegeven, wat wordt er dan van uwe rust anders, dan eene ijskoude onverschilligheid, die den naam van rust niet kan dragen. Uwe eigene redenering wikkelt u in een worstelstrijd, dien de christen gelukkig niet kent, omdat hij met geene onweêrstaanbare, noodlottige krachten te kampen heeft, maar zijne hoop gevestigd is op eene wijze en weldadige Voorzienigheid, op een God, die nimmer verlaat, wie op Hem vertrouwen, en alle dingen hun doet medewerken ten goede, die Hem lief hebben. Die hoop, maar ook die hoop alleen, die hare uitzigten niet beperkt binnen de enge grenzen van dit leven, geeft rust, rust in vooren tegenspoed, in blijde en droeve dagen, in nood en dood.’</p>
<p>Met een, ‘ieder heeft zijne wijze van zien,’ maakte Kleber een eind aan het gesprek, dat hij ook moest afbreken, omdat men hem kwam zeggen, dat er twee arbeiders waren, die op hem stonden te wachten.</p>
<p>Klinkhorst verliet niet zonder weemoedig gevoel den man, die zich zelven eene al te bedriegelijke rust wilde opdringen, en in zijn stelsel zag hij op nieuw aan welk een verschrikkelijken afgrond men stond, als men het geloof aan een persoonlijken God opgeeft, en aan de onsterfelijkheid van den mensch twijfelt. Dankbaar voor zijn geloof, sloeg hij het oog naar boven tot Hem, dien hij in Christus als zijn Vader vereerde, op wien zijne hoop en verwachting gevestigd waren, in wien hij zich verheugde te leven, zich te bewegen en te zijn, omdat hij in Hem het rustpunt van zijn hart, zijn schild en rots, zijn deel in eeuwigheid vond, in wiens hand hij het hoog bestuur eerbiedigde over de natuurlijke en zedelijke wereld, en onder wiens regering hij vertrouwde, dat het verwoestend rijk der zonde eens zou overwonnen worden, om de menschheid door gemeenschap met Hem zalig te doen worden.</p>
<p>In den namiddag van dienzelfden dag volbragt Klinkhorst zijn plan, om een boer te bezoeken, dien we als den naasten buurman van Wente reeds hebben leeren kennen als iemand, die zich boven bekrompene begrippen kon verheffen, het belang van den medemensch om eigenbatige oog-<pb n="319"/>merken niet voorbijzag, en, waar het noodig was, voor zijn gevoelen openlijk durfde uit te komen, toen we hem in <hi rend="i">het Zwaantje</hi> ontmoetten, na de gehouden aanbesteding door den heer Rijkhold. Welmeenend en gulhartig werd Klinkhorst ontvangen, terwijl de boer en zijne vrouw beiden hunne blijdschap te kennen gaven over zijne komst aan hun huis. Met veel genoegen had Klinkhorst daar een uurtje zitten praten, toen hij zich wilde gereed maken om te vertrekken. Doch beiden verzetteden zich daartegen en drongen den dominé op het vriendelijkst om dien avond bij hen te blijven, er tot naderen aandrang bijvoegende, dat zij, in de hoop, dat de dominé aan hun verlangen zou voldoen, reeds eene boodschap naar Wente, waar zij dien avond gevraagd waren, gezonden hadden, om hem te laten weten, dat zij niet bij hem konden komen, onder voorwendsel, dat een hunner paarden ongemak gekregen had, en zij dus niet van huis konden gaan. Klinkhorst zeide, dat het hem speet, dat hij dit niet geweten had, en men hem niet terstond gezegd had, dat zij uitgenoodigd waren, omdat hij zijn bezoek bij hen dan op een anderen tijd zou herhaald hebben. Doch de boer antwoordde hem, dat het hem integendeel genoegen deed, dùs te zijn afgekomen van een bezoek, daar hij toch niet veel smaak in vond, omdat Wente een dwarsdrijver was en altijd gelijk wilde hebben, terwijl men van zijne vrouw onder onophoudelijk zuchten bijna niets anders hoorde, dan kwaadspreken en veroordeelen van anderen. Klinkhorst maakte den boer echter oplettend op de schending der waarheid, waaraan hij zich schuldig gemaakt had, en zeide hem, dat hij zulks het minst van hem verwacht had, daar hij bekend stond, als iemand, die niet gewoon was de waarheid te verbergen.</p>
<p>‘Ja maar, dominé,’ antwoordde de boer, ‘als ik had laten zeggen, dat gij bij mij gekomen waart, dan zou er zeker een boodschap terug zijn gekomen, om u mede uit te noodigen, en dan waart ge bij hen, niet bij mij geweest. Ik wist ook niet, of gij daar nu wel genoegen in zoudt gevonden hebben.’</p>
<p>‘Dat was mijne zaak geweest, Geerberts, ik had daar naar welgevallen in kunnen handelen, en gij hadt u aan geene onwaarheid schuldig gemaakt. Maar als Wente nu
<pb n="320"/>
eens de zuivere waarheid ontdekt, wat zult gij dan zeggen? Hoe zult gij dan u zelven verschoonen, en van mij de verdenking weren, alsof ik u in die noodleugen behulpzaam was geweest?’</p>
<p>‘Dat is niets, dominé; dan zeg ik maar, dat de dominé mij noodzakelijk moest spreken, en dat ik gemakshalve die looze boodschap maar heb laten doen.’</p>
<p>‘Merkt ge niet, dat gij, dus sprekende, de eene onwaarheid op de andere zoudt stapelen? 't Is vreemd, dat anders welgezinde menschen, die bij gewigtige zaken misschien niet zouden schromen, openlijk voor hun gevoelen uit te komen, zoo ligt over eene zoogenaamde noodleugen kunnen heenstappen. Gij hebt zeker over die zaak nooit ernstig nagedacht, Geerberts, anders zoudt gij als regtschapen, rond en eerlijk man, waar ik u voor houd, niet zoo ligtzinnig te werk gaan met ontrouw te zijn in het kleine.’</p>
<p>‘Maar als ik de volle waarheid had willen zeggen, dan had ik de redenen moeten opgeven, waarom ik liever bij hen niet te gast ben, maar dan ook zou ik mijne naaste buren mij tot vijanden gemaakt hebben, en, wie weet, welke onaangenaamheden ik mij daardoor van den kant van Wente, die zulk een grooten invloed heeft, op den hals zou gehaald hebben.’</p>
<p>‘Als ik niet bij u gekomen was, zoudt gij naar Wente, ondanks uwen tegenzin, gegaan zijn. Nu hebt gij de waarheid voor mij verborgen, een ander misleid, en dat wel, als ge het in den grond beschouwt, uit een zeker beginsel van eigenbelang.</p>
<p>‘Neemt de dominé het met een leugentje om bestwil zoo erg?’</p>
<p>‘Als ze, gelijk in dit geval, waarbij het volstrekt niet noodig was, de waarheid te verbergen, volstrekte onwaarheid bevatten, ongetwijfeld! Of mag men het berispelijke, dan prijzenswaardig noemen? Mag men ontrouw zijn in het kleine, en zich dus aan het gevaar blootstellen, om het in het groote ook te worden?’</p>
<p>‘Voor het laatste beware mij de hemel! Ik zou niet gaarne eene wezenlijke leugen willen spreken, waar ik anderen door benadeelde, of mijn eigenbelang mede wilde bevorderen.’</p>
<pb n="321"/>
<p>‘Maar dan moet gij den weg, die daartoe leidt, ook willen vermijden. Wij komen zoo ligt van het een tot het ander, en heeft men zich aan de leugen uit nood gewend, dan verliest de leugen van lieverlede zoo gemakkelijk hare schandelijkheid en zondigheid in ons oog. En gij weet toch wel, als wij buiten noodzakelijkheid afwijken van de waarheid, dat wij dan ongelijkvormig worden aan het beeld van Hem, in wiens mond nooit bedrog is gevonden. Is het des chriften pligt den Heer, zooveel in hem is, na te volgen, dan moet hij zich niet vergenoegen met zijn naam, maar daarmede ook zijn beeld trachten te dragen. De deugd kan geen aanspraak op den naam van eene christelijke maken, als men zich hare beoefening zoo gemakkelijk maakt, als men wil.’</p>
<p>‘De dominé heeft wel gelijk, maar het is toch moeijelijk om altijd de waarheid te spreken.’</p>
<p>‘Dat ontken ik niet; maar dit neemt de pligtmatigheid daartoe niet weg. Als algemeene regel moet bij ons gelden: belijden wij de waarheid, al mogt die belijdenis ook in eenige opzigten schadelijk voor ons zijn. Dat neemt niet weg, dat er gevallen kunnen zijn, waarin wij de waarheid verbergen mogen niet alleen, maar waarin het grooter misdaad zou zijn, de waarheid te zeggen, dan die te verbergen. De christelijke liefde zal ons in zulke gevallen wel den regten weg wijzen, dien we daarbij te bewandelen hebben.’</p>
<p>‘Ja, dominé, ik geloof wel, dat u gelijk heeft, maar regt ben ik er toch niet achter.’</p>
<p>‘Zie hier een voorbeeld: stel eens, ge wandelt op den weg; een man loopt u zoo hard hij kan angstig vooruit, doch verdwijnt eensklaps lang een zijpad. Spoedig wordt ge een ander gewaar, die den vlugteling driftig achtervolgt, en u met een woest gelaat en alle teekenen van hevig ontstoken toorn vraagt, langs welken kant de ontvlugte is verdwenen: wat zoudt gij hem antwoorden?’</p>
<p>‘Ja, dominé.... dat 's lastig.... ik zou antwoorden.... dat ik 't niet wist.’</p>
<p>‘En waarom?’</p>
<p>‘Omdat ik misschien door de waarheid te zeggen een ongelukkige, of onschuldige in het verderf zou storten.’</p>
<p>‘En ge zoudt wèl gehandeld hebben. Hier was u de
<pb n="322"/>
weg door de christelijke liefde, die met oordeel moet gepaard gaan, aangewezen. Hadt ge in zulk een geval de waarheid gezegd, gij zoudt hoogstwaarschijnlijk twee uwer medeschepselen in het ongeluk geholpen hebben, die door uwe noodlogen daarvoor konden worden bewaard.’</p>
<p>‘Dat begrijp ik, dominé, maar, om nu nog eens op Wente terug te komen: als hij mij weer eens vraagt, zou ik er dan rond voor moeten uitkomen, dat ik om de straks genoemde reden liever niet bij hem te gast ben? Dat gaat, dunkt mij, toch ook niet.’</p>
<p>‘Gij hebt te veel gezond verstand, Geerberts, om niet te weten, dat de opregtheid der duiven moet gepaard gaan met de voorzigtigheid der slangen. Als gij bij niemand wiklet gaan, van wien gij weet, dat hij het een of ander gebrek heeft, dan kondt gij u gerust in uwe woning opsluiten, en als anderen zoo dachten als gij, dan kondt gij er ook verzekerd van zijn, dat niemand u zou bezoeken. Maar waarom zoudt gij niet bij gepaste gelegenheid de hatelijke gebreken, die gij in uwe buren opmerkt en die u tegen de borst stuiten, hun liefderijk onder het oog kunnen brengen? Als er waarheidszin in uw binnenste heerscht, dan kunt gij niet wenschen, dat anderen op de gebreken, die zij in u opmerken, u niet op eene gepaste wijze oplettend zouden maken, en nu, wat gebiedt u de koninklijke wet der liefde? Dat gij anderen behandelt, als gij van hen wenscht behandeld te worden. Mogt gij u daardoor misschien onaangenaamheden op den hals halen, gij weet, er zijn pligten, wier beoefening veel grootere opoffering van ons eischen. En kost het betrachten der deugd ons moeite, zij klimt er te meer door in waarde, en wij worden dan gelijkvormiger aan het beeld van Hem, die voor de waarheid niet aarzelde den dood te ondergaan. Doch 't zij u nog eens gezegd: alles heeft zijn tijd. En wordt de zin voor waarheid door de liefde bestuurd, dan zal die liefde u het juiste en het gepaste oogenblik wel aanwijzen, wanneer gij den naaste met voorzigtigheid en toegevendheid kunt vermanen en waarschuwen.’</p>
<p>Met genoegen mogt Klinkhorst bemerken, dat Geerberts met belangstellende aandacht naar hem geluisterd had, en nog grooter genoegen deed het hem, toen hij hem beloofde den gegeven raad en de broederlijke teregtwijzing
<pb n="323"/>
ter harte te zullen nemen, en in beoefening te brengen.</p>
<p>Met eene mengeling van verschillende aandoeningen nam Klinkhorst den terugtogt naar zijn huis aan, in zijn hart God dankende voor het goede woord, dat hij had mogen spreken op dezen dag, en dat een goeden invloed scheen gehad te hebben, en met een biddenden wensch den man Gode aanbevelende, wien de goddelijke wijsheid dwaasheid toescheen en die zich zelven de puinhoopen bereidde, waar de blijde hoop en de zaligste verwachtingen onder begraven moesten worden.</p>
</div>
<div type="chapter">
<head rend="h3">Acht en twintigste hoofdstuk.<lb/>
Eene schrede verder.</head>
<p>Rudolf had Kleber gedurende zijn engagement niet dikwijls bezocht. Hij begon te gevoelen, dat hij minder sympathiseerde met iemand, wiens eigene wijsgeerige begrippen eene geheel andere rigting namen dan de zijne. Bij het vernemen echter, dat hem iets hoogstonaangenaams wedervaren was, waar hem echter verwarde berigten van waren ter oore gekomen, snelde hij naar hem toe, om het ware te vernemen en van zijne deelneming hem bewijzen te geven. Treuriger dan hij zich voorgesteld had, was het onheil, dat Kleber had getroffen. Hij was, behalve van een deel van zijn tijdelijk bestaan beroofd, in zijne eer gevoelig gekrenkt. Kleber zelf trachtte bij de komst van Rudolf ten zijnent eene zekere onverschilligheid te vertoonen, die hem het aanzien moest geven, alsof hij zich boven het lot, dat hem getroffen had, verhief, maar de bittere glimlach, die om zijne lippen speelde, verried maar al te zeer den waren toestand zijner ziel. Zijne vrouw daarentegen toonde zich hartelijk verblijd over het
<pb n="324"/>
bezoek van Rudolf, terwijl zij hem terstond dus toesprak: ‘gij hebt zeker gehoord, mijnheer Rijkhold, welk een treurig onheil ons heeft getroffen. Ik hoop, dat gij mijn man wat zult kunnen opbeuren en....’</p>
<p>‘Zeg liever,’ viel Kleber hier op in, ‘welk een schurkenstreek men ten mijnen opzigte begaan heeft. Maar ik lach er wat in. Ik zal ze wel vinden. Zwakke zielen hebben opbeuring noodig. Ik mogt wel lijden, dat de heer Rijkhold u wat sterker maakte.’</p>
<p>‘Maar verhaal mij dan eens,’ zeî Rudolf, ‘wat er eigenlijk gebeurd is. Ik heb wel van eenig onheil gehoord, dat u is wedervaren, doch de regte toedragt der zaak ken ik nog niet.’</p>
<p>‘De zaak is niets meer of minder, dan dat die mijnheer Everkerk, die goede, brave, deugdzame man.... Chrisje vertel jij 't maar eens,’ zeî Kleber, die zijne drift naauwelijks meester was.</p>
<p>‘Gij weet, mijnheer Rijkhold,’ sprak zij, ‘dat mijn man sedert vele jaren de goederen administreerde, die de heer Everkerk hier en in den omtrek bezit. Hoe goed en naauwgezet hij daarin te werk ging, behoef ik u niet te zeggen, mijnheer, die met het eerlijk karakter van mijn man genoeg bekend zijt. Hij heeft gedurende zijne admistratie zoovele verbeteringen aan gronden en bosschen aangebragt, dat de inkomsten, die de heer Everkerk trekt, reeds meer dan met een derde verhoogd zijn. Voor eenigen tijd ontvingen wij een brief, waarin de heer Everkerk zijn vermoeden te kennen gaf, dat zijne goederen nog meer konden opbrengen, en waarin hij zijn verlangen uitdrukte, dat Kleber daar zijn werk van zou maken. Mijn man werd boos, en schreef, dat er op dit oogenblik aan geene vermeerdering van opbrengsten te denken was....’</p>
<p>‘De kerel wilde,’ viel Kleber thans in, ‘dat de arme pachters hem nog rijker zouden maken, dan hij is. Ik heb hem geschreven, dat ik die menschen het vel niet over de ooren wilde halen. Dat heeft die mijnheer mij zeer kwalijk genomen, en toen zich daar een ander als intrigant tusschen gelegd heeft, bedankte hij mij met kattenbeleefdheid voor mijne administratie, en heeft die aan zijn vleijer gegeven. “Als ik niet wist,” durft hij er
<pb n="325"/>
mij bij schrijven, “dat gij buiten uwe verdiensten als administrateur van mijne goederen in uwen omtrek leven kondt, dan zou ik meer compassie met u gebruikt hebben. Nu echter moet ik mijn belang in de eerste plaats op het oog houden.” Zóó is dat volk. Is dat een wereld! Ik word straffeloos gekrenkt, beleedigd, verworpen; mijnheer Everkerk is in het oog der wereld de goede, brave, deugdzame man en op mij rust de blaam, alsof ik een verwaarloozer van eens anders zaken, ja alsof ik een bedrieger, een dief ben.’ Dus ging hij voort, steeds wreveliger gestemd, en tegen de wereld en de menschheid morrende.</p>
<p>Rudolf betuigde hem zijne deelneming in het lot dat hem trof, en stemde in zijne billijke verontwaardiging over eene zoo schandelijke handelwijze, maar raadde hem aan, om zich zooveel mogelijk bedaard te schikken in het ongeval, dat hem, zonder eigen toedoen, bejegend was. Hij wees hem op het bewustzijn van zijne onschuld en de overtuiging, dat hij zijn pligt niet verzaakt had, als een aangenaam tegenwigt in de schaal van het verdriet, hem toebedeeld, waar jufvrouw Kleber bijvoegde, dat zij in die overtuiging van haren man een grooten troost vond, want, dat, hoe de wereld het gedrag van den heer Everkerk en de terugzetting van haren man ook beschouwde en beoordeelde, er een hooger bestuur was, waaronder ook dit voorval plaats had, en dat Hij, die zulk eene onregtvaardige handelwijze toeliet, daar zeker wijze redenen toe had; dat Hij boven het oordeel van wereld en menschen stond en te zijner tijd ieder regt zou laten wedervaren.</p>
<p>Toen Kleber hier echter op antwoordde: ‘spreek mij nu van zulke dwaasheden en kinderachtige vertroostingen niet, Chrisje!’ werd het Rudolf, die jufvrouw Kleber diep bewogen zag, terwijl de tranen haar uit de oogen sprongen, een weinig warm om het hart, waarom hij zeide dat het hem speet, hem in zulk eene gemoedsgesteldheid aan te treffen, die hem toescheen alles behalve een krachtvol dragen te zijn van het lot dat hem trof. Vergeleek hij hier mede den zielstoestand, dien hij bij opregte christenen had opgemerkt, onder het lijden, de smarten en grieven dezes tijds, dan was het hem niet twijfelach-<pb n="326"/>tig aan wiens kant de meeste kracht werd gevonden. Dezen toch wisten zonder morren zich te onderwerpen, en geduldig te verdragen wat hun leeds, zonder eigen schuld, ook door toedoen van hunne medemenschen, bejegende: waarop Kleber, steeds wreveliger wordende, antwoordde, dat hij dat alles bij de meesten als onnoozele dweeperij, bij sommigen echter als geveinsdheid beschouwde, om het medelijden van anderen op te wekken; dat hij echter een anderen troost kende, die daarin bestond, dat hij zich zelven regt zou trachten te verschaffen, en kon hij zich daarbij wreken ook op anderen, die hij van opstoken verdacht hield, dan had hij ten minste nog eenige voldoening voor zich zelven. Rudolf raadde hem nog aan, om voorzigtig te zijn in zijne verdenking van anderen, terwijl hij hem oplettend maakte, dat het regt wijsgeerig gedacht was, wat geschreven stond: ‘de liefde denkt geen kwaad,’ en toen verliet hij in eene onaangename stemming den man, dien hij met zulke noodlottige denkbeelden voor zich zelven diep ongelukkig beschouwde, terwijl hij bij zich zelven dacht: ‘er zak nog veel noodig zijn, om een karakter te buigen, dat zich zoo hardnekkig blijft verheffen tegen de hand, die hem zeker tot zijn welzijn wil doen bukken!’</p>
<p>Des avonds bragt Rudolf, die met Maria eene wandeling deed, het gesprek op zijne ontmoeting met Kleber, den man beklagende, die zich niet kon of wilde onderwerpen. Maria zeide, dat dit, naar haar gevoelen, het gevolg werd, als het geloof in den mensch ontbreekt. ‘Want,’ zeide zij, ‘een geloovig leven alleen is de grondslag van een aan God onderworpen en deugdzaam leven.’</p>
<p>Rudolf was dit niet geheel met haar eens. Hij beweerde, dat het minder op gelooven, dan wel op zuiver zedelijke begrippen aankwam. Streefde men er naar om aan het hoogste ideaal van deugd te gelijken, dan had men daaraan genoeg.</p>
<p>‘Maar, dat hoogste ideaal,’ zeî Maria, ‘is Christus, en hoe kan men daar aan gelijken zonder geloof in Hem?’</p>
<p>‘Ik zie de noodzakelijkheid van dat geloof niet in, lieve Maria,’ hernam Rudolf. ‘Een persoonlijke of ideale Christus is mij in zekeren zin onverschillig. Het hoofdgebod in het Evangelie: God lief te hebben boven alles en
<pb n="327"/>
den naaste als zich zelven, is bij mij de hoofdzaak. Maar of dat voorschrift nu in den Koran of in het Evangelie staat, of in de wet van Mozes, dat is mij tamelijk hetzelfde. Mijne innigste overtuiging stemt met de waarheid en voortreffelijkheid van dit voorschrift in, en dat is mij genoeg.’</p>
<p>‘Ik betwijfel het zeer, Rudolf,’ sprak Maria, ‘of zulk een voorschrift in den Koran staat, of zelfs staan kan. Dat het echter in het Evangelie van Christus gevonden wordt, heeft daarom te meer waarde voor mij, omdat Hij, die dat voorschrift gegeven heeft, zelf in de betrachting er van het volmaaktste voorbeeld gegeven heeft, en omdat Hij uit dat beginsel aan God onderworpen geweest en voor de menschheid gestorven is.’</p>
<p>Op dit oogenblik ontmoetten zij dominé Klinkhorst, dien Maria met de aanleiding tot hun gesprek en den inhoud er van bekend maakte en als haar bondgenoot inriep.</p>
<p>Klinkhorst begon met aan Rudolf te vragen, hoe hij God kon liefhebben, zonder aan God, hoe zijne medemenschen als zich zelven, zonder aan menschenwaarde te gelooven. ‘En wat een personele of ideale Christus betreft,’ dus vervolgde hij, ‘ik wil voor een oogenblik de dogmatiek, die daarop gebouwd is, eens dáár laten, maar ik vraag u, of gij niet zoudt wenschen met dien geest geheel vervuld te zijn, die in het voorschrift spreekt, dat naar Hem den naam van christelijk draagt? Of gij niet gevoelt, dat gij in eene getrouwe en volkomene opvolging van dat voorschrift veel te kort komt, waarom gij het niet anders dan wenschelijk kunt vinden, een voorbeeld te hebben, waarin men de volmaakte betrachting van dat voorschrift aanschouwelijk kan zien? En kunt gij dit niet ontkennen, dan is daarmede bewezen, dat het al of niet aanwezig zijn van zulk een voorbeeld geene onverschillige zaak is.’</p>
<p>Rudolf kon dit niet ontkennen; ‘maar,’ zeide hij, ‘dominé, daarmede is het bestaan van den Christus nog niet bewezen!’</p>
<p>‘Dat wil ik daar ook niet door bewijzen,’ hernam Klinkhorst. ‘Daar zijn genoeg andere gronden voor.’</p>
<p>‘Historische, meent ge?’ vroeg Rudolf. ‘Nu ja, die bewijzen, wat zij kunnen!’</p>
<pb n="328"/>
<p>‘Historische - ongetwijfeld,’ antwoordde Klinkhorst; ‘maar er zijn nog andere, waar we op bouwen en die aan onzen geest de getuigenis der waarheid geven.’</p>
<p>‘Ja, dominé,’ sprak Maria, ‘en die tot ons gevoel spreken. Als er toch kennelijke bewustheid in ons is van overeenstemming met Hem, die ons van God tot een Verlosser geschonken is, dan houdt alle twijfel op en met den grooten apostel kunnen wij dan, als de uitdrukking van ons innigste geloof, zeggen: <hi rend="i">Christus leeft in mij</hi>.’</p>
<p>‘En nu,’ hervatte Klinkhorst, ‘het in zich opnemen van den geest en zin, die in Christus is, waardoor wij ons zoo na aan God verwant gevoelen, zou slechts eene idée zijn, wier oorsprong in het donkere ligt, een uitvindsel van menschen, dat ten slotte op een vroom zelfbedrog zou uitloopen!’</p>
<p>‘Op zelfbedrog,’ hernam Rudolf, ‘steunen zoovele leerstelsels der Mahomedanen.’</p>
<p>‘Dat moge waar zijn,’ zeî Klinkhorst, ‘maar is Mahomed een historisch persoon?’</p>
<p>‘Ik heb geen reden, om er aan te twijfelen.’</p>
<p>‘Maak dan zelf de conclusie!’</p>
<p>‘Hebt gij Strausz ook gelezen?’</p>
<p>‘En weet ge, waar zijne strenge kritiek hem toe gebragt heeft? Tot de erkentenis van een persoonlijken Christus. En weet ge wel, hoe eenvoudig en waar men tegen de ontkenning daarvan geredeneerd heeft?’</p>
<p>‘Neen, dominé,’ zeî Maria, ‘dat heb ik nooit gehoord.’</p>
<p>‘Aldus hebben de grootste wijsgeeren der oudheid al hun vernuft gescherpt, om het ideaal van deugd te schetsen, - en inderdaad, zij schetsen een voortreffelijk ideaal, - het is, naast het beeld van den Christus geplaatst, als licht tegenover schaduw. De glans van dat ideaal verdooft voor den in het Evangelie eenvoudig geschetsten Christus. Hoe is het nu mogelijk, vroeg men, dat eenige eenvoudige, althans ongeletterde Joden, - onder welk volk destijds vooral weinige vernuften gevonden werden, - zulk een beeld zouden hebben kunnen schetsen, als zij het niet in de werkelijkheid hadden aanschouwd, en het niet als naar het leven geteekend hadden?’</p>
<p>Rudolf ontkende het gewigt dier bewijsvoering niet,
<pb n="329"/>
maar hij had meer bezwaar in alles, wat er met het geloof in Christus zamenhing. Dat was toch meer, dan het geloof in den persoonlijken Christus alleen.</p>
<p>Klinkhorst antwoordde hierop, dat dit allezins het geval was, doch dat de grondslag van alle christelijk geloof op het persoonlijk bestaan van Christus moet gebouwd worden, en dat, als Rudolf dit toestemde, het reeds gemakkelijker geworden was, om tot hoogere geloofsbegrippen op te klimmen. Voor het tegenwoordige had hij echter geene gelegenheid om daar verder met hem over te spreken, omdat hij op weg was, om een zieke te bezoeken, terwijl hij de verloofden niet langer hinderlijk wilde zijn in hunne gesprekken over de liefde tot den naaste, die onder hen nog wel eene meer bepaalde beteekenis zou hebben.</p>
<p>Toen de bescheiden prediker, die ditmaal meende genoeg gezegd te hebben, - ofschoon Maria het betreurde, dat hij thans geene gelegenheid had, om op den gelegden grondslag verder voort te bouwen, - afscheid wilde nemen, vroeg zij hem, of hij niet nog een oogenblik tijd had, om hun zijne gedachte mede te deelen omtrent de oorzaak der treurige gemoedsgesteldheid, waarin, zoo als Rudolf gezegd had, de heer Kleber verkeerde onder het lot, dat hem getroffen had.</p>
<p>‘Wat zal ik u zeggen, lieve vriendin,’ zeî Klinkhorst; ‘van menschen, die aan geene goddelijke Voorzienigheid gelooven, is eigenlijk geen andere zielstoestand te wachten. Bedrieg ik mij niet, dan zijn er bij Kleber vooral twee oorzaken aanwezig, waarom hij in de lotgevallen der menschen geen hooger, onzigtbaar bestuur wil erkennen: hoogmoed en verkeerd geregelde vrijheidszucht. De eerste wil geene meerderheid dulden, maar verlangt slechts, dat alles bukke voor eigen wil en begeerten. Hoogmoed kweekt een geest van tegenstand aan, die zich van lieverlede verheft tot een onbegrensd gevoel van volstrekte onafhankelijkheid. Waar hoogmoed heerscht, wordt gemakkelijk aan de andere oorzaak, die ik noemde, eene plaats ingeruimd. De zucht naar onbeperkte vrijheid, die den mensch aanblaast, om geheel op eigen krachten te steunen, verleidt hem ligt tot de gedachte, dat hij zonder wet kan leven. Met zulke denkbeelden erkent men niet gaarne eene magt,
<pb n="330"/>
die onweerstaanbaar zou zijn, vooral geen onzigtbare magt van een hooger wezen, dat te groot is om het te begrijpen. 't Is duidelijk, dat er met zulke denkbeelden van onderwerping naauwelijks sprake kan zijn, en, waar deze geen plaats heeft, moet het geloof verkwijnen. En bij wien dat het geval is, wordt die grondslag ondermijnd, waar de rust en de tevredenheid van het hart onder alle levensomstandigheden op gebouwd moeten worden.</p>
<p>Maria bedankte den leeraar voor zijne hulp en Rudolf spoedde zich, nadat hij zijne geliefde te huis gebragt had, naar de ouderlijke woning, om zijn' vader deelgenoot te maken van de gesprekken, die hij naar aanleiding van zijne ontmoeting met Kleber dezen avond met zijne Maria en dominé Klinkhorst gevoerd had. Hij vergat daarbij niet op te merken, dat Klinkhorst zijne Maria tegen hem in het gelijk gesteld had, maar hij beklaagde zich daarover niet, omdat zijne geliefde naar verstand en hart daardoor te hooger in zijne schatting rees.</p>
<p>‘Ja,’ zeî mevrouw Rijkhold, ‘zij verdient dat ook ten volle. Van haar kan met regt gezegd worden, dat Christus haar leven is. In Hem ademt zij als het ware. Wat zij leeft, zoo als de apostel zegt, dat leeft zij door het geloof in den Zoon Gods, omdat zij er naar tracht, zijne denkwijze, zijne heilige gezindheid in zich op te nemen.’</p>
<p>‘En wie dus den geest van Christus heeft,’ voegde de heer Rijkhold daarbij, ‘in dien leeft Christus niet alleen, maar in dien woont het goddelijke. Het leven van Christus is toch een leven in God, in de heiligste gemeenschap met Hem, van Wiens heerlijkheid al de stralen in Hem te zamen komen. Zijn denken, willen, gevoelen en werken, alles staat in de naauwste betrekking tot zijn' Vader, en zoo kan het dan wel aan geen' twijfel onderworpen zijn, dat, als wij van zijn' geest doordrongen zijn, wij door Hem, als den eenigen waren weg, tot God gaan.’</p>
<p>‘Ik moet erkennen, vader,’ sprak Rudolf hierop, ‘dat, als ik het beeld van den Christus slechts in dat verheven licht in het Evangelie aanschouwde, ik minder bedenkingen zou hebben, om aan het Evangelie een onvoorwaardelijk geloof te hechten, maar zoolang ik de heldere waarheid met zooveel duisternis omgeven zie, of, om duide-<pb n="331"/>lijker te spreken, zoolang ik zoovele onwaarschijnlijkheden met historische voorstellingen vermengd zie, moet ik openhartig bekennen, dat mijn historisch geloof op verre na nog niet vast en onwankelbaar is. Daar hebt ge b.v., om maar iets te noemen, de verzoekingsgeschiedenis van den Heiland. Kunt gij die aannemen, zooals zij daar is voorgesteld?’</p>
<p>‘Ik begin, Rudolf,’ sprak Rijkhold, ‘met u de opmerking te maken, dat mijn christelijk geloof zich niet hecht aan enkele feiten, uitspraken of voorstellingen in het Evangelie, maar dat ik het Evangelie in zijn geheel neem, als de hoogste openbaring ons door God in en door Christus, zijnen Zoon geschonken. Aan die totaalbeschouwing, om mij zoo eens uit te drukken, zijn, naar mijn inzien, de bijzondere verklaringen en opvattingen van enkele gedeelten van het Evangelie onderworpen. Als die verklaringen geen nadeel doen aan het verheven karakter van den Zoon van God, zijn luister niet benevelen, of zijne hooge goddelijke waarde niet in de schaduw stellen, dan tracht ik mij met de zoodanige te vereenigen, die met den geest van het Evangelie en mijne bevatting het meest overeen komen. Zoo handel ik nu ook met de door u aangehaalde geschiedenis. Na alles, wat er over dit gedeelte van 's Heilands te boek gestelde levensgeschiedenis geschreven en gesproken is, blijft dit verhaal door groote bezwaren, gedrukt. Ik voor mij zie er het liefst in: eene op geschiedkundige gronden rustende voorstelling van den aard, den omvang en de zwaarte der verzoekingen, waar de Heer bij den aanvang van en gedurende geheel zijn openbaar leven hier op aarde aan blootgestaan, en van de heerlijke zegepraal, die Hij over al de listen en lagen der boosheid behaald heeft. Hoe meer ik dit, volgens die voorstelling, in al de bijzonderheden naga, hoe moeijelijker mij de strijd' tegen het booze door den Heer gestreden, hoe luisterrijker mij zijn triomf voorkomt, terwijl ik niet inzie, dat ik door zulk eene beschouwing iets zou te kort doen aan het verheven karakter van den Heiland, of dat daardoor mijn geloof in Hem, als den overwinnaar van zonde, iets zou lijden.’</p>
<p>‘Als ik u de redelijkheid dier voorstelling volgaarne toegeef,’ hervatte Rudolf, ‘dan kan ik daarom toch
<pb n="332"/>
eene bedenking niet terughouden. Zij is deze: hebt gij regt, om hier den historischen grond te verlaten, dan kunt gij het mij niet betwisten, als ik dit in andere opzigten doe. En dan ben ik terstond bereid mijne twijfelingen in het midden te brengen omtrent de geschiedkundige waarheid der wonderen, waarvan in het Evangelie zooveel melding gemaakt wordt. Als ik ze mij wegdenk en ze mij als louter versierselen voorstel, waar het beeld van den Christus mede omhangen is, en die hunnen oorsprong ontkenen aan de wonderzucht der Joden, dan meen ik dat veilig te kunnen doen, omdat ik er het verheven karakter vanden Christus, wiens zedelijke grootheid ik bovenal mij voor oogen stel, niet door te kort doe.’</p>
<p>‘Als gij uit hetgeen ik zeide, Rudolf, dat mijn christelijk geloof zich niet hecht aan een enkel meerder of minder betwistbaar geschiedkundig feit, omdat het een veel dieperen grond heeft in Christus zelven, wildet afleiden, dat ik daardoor den historischen grond van het Evangelie verzwakte of ondermijnde, dan zoudt gij mij meer in den mond leggen, dan ik bedoelen kon. Het zou eenigzins gelijk staan met deze gevolgtrekking: omdat gij in het Evangelie niet alles naar de letter opvat, maar bovenal op den geest let, kunt gij van het Evangelie maken, wat gij wilt, en niet zeggen, er onvoorwaardelijk aan te gelooven. Uit dat wat ik zeide, volgt nog geenszins, wat gij er bij gevolgtrekking uit wilt afleiden. Als ik spreek van eene op geschiedkundige gronden rustende voorstelling, dan geeft u dat geen regt, om ten opzigte van andere in het Evangelie vermelde feiten den historischen grond te verlaten, allerminst waar gij het toepasselijk wilt maken op de geschiedkundige waarheid der wonderen. Als gij ze u wegdenkt, dan laat gij daarmede het verheven karakter van den Heiland niet onaangetast; want Hij zelf heeft er zich op beroepen, als zoovele bekrachtigingen van wat Hij getuigd had aangaande zijne hoogere zending en den goddelijken oorsprong zijner leer, terwijl de door Hem verrigte wonderen in zijne geschiedenis dus zijn ingeweven, dat er eene menigte daarmede in naauw verband staande en hoogst gewigtige feiten mede zouden staan of vallen.’</p>
<p>‘Ik dacht niet, papa, dat gij zooveel gewigt aan de wonderen zoudt hechten.’</p>
<pb n="333"/>
<p>‘Dat gewigt is zeer betrekkelijk, Rudolf. Als ik om der wonderen wil in Christus geloofde, dan verdiende ik de berisping van den Heer, die op velen zijner tijdgenooten hoogst ontevreden was, omdat zij noch op de goddelijke waarheid zijner leer, noch op de goddelijke grootheid van zijn persoon lettende, slechts wonderen begeerden, om in Hem te gelooven. Ware er ook geen enkel wonder door den Heer verrigt, mijne overtuiging van de waarheid des Christendoms zou er niet te minder om zijn, mijn eerbied en liefde voor Hem zouden er niet door verminderen.’</p>
<p>‘Maar waartoe zou Jezus dan zoovele wonderen verrigt hebben?’</p>
<p>‘Zeker niet, om de waarheid van de leer, die Hij verkondigde, te bewijzen. Als die leer niet in zich zelve waar, met de eisenen onzer rede en de behoeften van ons hart in overeenstemming was, dan zouden wonderen, van welken aard ook, haar niet waar, niet in overeenstemming kunnen maken met onze natuur, de wereld en het geestelijk leven. Maar Jezus deed wonderen, om der menschen opmerkzaamheid op Hem en zijne werkzaamheid te vestigen, om door buitengewone daden gezag aan zijn onderwijs bij te zetten, voor zijn onderwijs zulken te winnen, wier zinnen daardoor voor zijne geestelijke werking meer vatbaar moesten gemaakt worden. Beroept Hij zich nu eens op zijne wonderen, als die voor Hem bewezen, dat God met Hem, en Hij door Hem, als zijn geliefden Zoon en hoogsten afgezant in de wereld gezonden was, dan weder beschouwt hij ze als ondergeschikte middelen, waardoor de weg moest gebaand worden tot eene diepere opvatting van zijn geest en zijne leer, die echter geen vast en onwankelbaar geloof konden verwekken, als er geene opregte, voor het goddelijke vatbare gemoedsgesteldheid mede gepaard ging. Hier volgt nu van zelf uit, dat hoe vatbaarder men is, om tot het geestelijk doel van 's Heeren verschijning, leven en werken op aarde door te dringen, men des te minder den zinnelijken indruk noodig heeft, dien Hij door middel zijner wonderen wilde verwekken. Is het opmerkelijk, dat de leerlingen des Heeren, die in zijne onmiddellijke nabijheid steeds verkeerden en voor wie zijn geestelijk onderwijs, zijn heilig voorbeeld en geheel zijn
<pb n="334"/>
godgewijd leven en werken het gewigtigste was, van Hem nooit wonderen verlangden, - iets, 't zij in het voorbijgaan gezegd, dat niet weinig geloofwaardigheid aan hunne verhalen van 's Heeren wonderen bijzet - dan leid ik daaruit af, dat hoe nader men bij den Heer staat, hoe meer men in Hem eerbiedigt de rijke bron van licht en kracht en geestelijk leven, hoe minder behoefte men heeft, om door wonderteekenen in zijn geloof bevestigd te worden, - hoe verder echter van den Heer, door eene voor het goddelijke onvatbare gemoedsgesteldheid verwijderd, hoe meer het geloof afhankelijk is van de wonderen door den Heer verrigt, en hoe beperkter de grondslag is, waarop het rust, hoe wankeibaarcler het wordt.’</p>
<p>‘Maar, vader, zou het bij de inrigting der natuur, zoo als wij die opmerken in hare heerlijke wetten, waar de hoogste orde en de grootste harmonie in heerscht, wel mogelijk zijn, dat er wonderen kunnen bestaan?’</p>
<p>‘Dat hangt, dunkt mij af, Rudolf, van het denkbeeld, dat men aan een wonder hecht. Verstaat men er door, dat een wonder met de natuur in strijd is, en eene opheffing der natuurwetten veronderstelt, dan beken ik, dat ik mijn geloof aan de bijbelsche wonderen niet houdbaar kan achten. 't Is waar, onze kennis van de natuur is zeer beperkt, en vermetel zou het zijn, als wij, die toch niet zullen willen beweren, dat wij al de wetten der natuur en hare werkzaamheden juist begrijpen, wilden bepalen, wat al, wat niet strijdig is met de wettenen krachten der natuur., Maar even zeker is het ook, dat God niet kan handelen in strijd met de orde en harmonie, die Hij eens in de natuur gelegd heeft en daarin steeds onderhoudt; dat Hij niet in zijn werk, als een menschelijk kunstenaar behoeft in te grijpen, om het te veranderen of te verbeteren. Wat wij dikwijls voor groote onregelmatigheden in de natuur aanzien, wordt vaak bij nader onderzoek in eene heerlijke harmonie, waarin het tot al het geschapene staat, opgelost. De wereld is van God niet gescheiden. Werkt Hij nu op haar door het in beweging brengen van voor ons verborgen krachten der natuur, of door de organen zijner openbaring in verschijnselen, die tot hiertoe door ons tot geene bij ons gekende vaste wetten kunnen gehragt worden, hebben wij dan het
<pb n="335"/>
regt, om te beweren, dat de orde der natuur door zulke voor ons onverklaarbare verschijnselen verbroken wordt? Ik kan mijne meening niet duidelijker uitdrukken, dan met deze woorden van Jean Paul: wonderen op aarde zijn natuurlijk in den hemel. Voor Israël was het genoegzaam, dat een voorval verbazend en buitengewoon scheen, om het een wonder te noemen, terwijl men er niet aan dacht, om daarbij eene opheffing van natuurwetten te veronderstellen. In het Nieuwe Testament, dit herinner ik mij nog uit mijne vroegere studiejaren, duiden de woorden: wonderen, teekenen, krachten, in hun verband, genoegzaam aan, dat men door een wonder eene buitengewone gebeurtenis verstond, zonder er in het minst aanleiding toe te geven, om daarbij aan een verbreken of opheffen van natuurwetten te moeten denken. Zulke bepalingen zijn van lateren tijd, en hebben veel toegebragt om het geloof aan de bijbelsche wonderen te verzwakken.’</p>
<p>‘Maar als nu eens na verloop van tijden de natuurlijke oorzaken dier wonderen, waar we in den Bijbel van lezen, ontdekt werden?’</p>
<p>‘Meent gij, dat de christelijke overtuiging daar schade bij zou lijden, het godsdienstig gevoel daardoor worden geschokt? In geenen deele. Wij zouden dan slechts ontdekken, wat we nu gelooven, dat God, namelijk in de zedelijke wereld door buitengewone werking dier dan bekende natuurkrachten, een schitterend bewijs heeft willen geven van zijn hoog bestuur over haar. Wij zouden dan tot geen ander resultaat komen, dan wij nu uit het verschijnsel der wonderen afleiden, dat de wonderen in het naauwste verband tot de goddelijke openbaring staan en dat zij, wat inzonderheid Gods openbaring in Christus betreft, het geloof aan de christelijke waarheid tot zoolang op eene zinnelijke wijze moesten helpen opwekken, tot dat het menschdom door haren geestelijken inhoud van hare goddelijke waardij overtuigd was. En daaruit leid ik tevens de reden af, waarom er thans geene wonderen meer plaats hebben.’</p>
<p>‘Maar als de openbaring van ons nog verborgen natuurkrachten slechts afhankelijk is van onze meerdere en telkens toenemende kennis, wordt het dan eindelijk niet mogelijk, dat de mensch eenmaal er toe kan geraken,
<pb n="336"/>
om hetzelfde te doen, wat Christus deed - 't geen wij nog wonderen noemen, maar dan geen wonderen meer zijn? En zoo tot Christus terugkeerende, is uit die beschouwing dan niet het besluit te trekken, dat de wonderen van Jezus eigenlijk niets anders waren, dan de toepassing der eenvoudige, maar voor anderen, minder door onderzoek ontwikkelden, nog verborgen natuurkrachten? En wordt Christus op die wijze niet geheel <hi rend="i">mensch</hi>, alleen in vergelijking van zijnen tijd, met hoogere gaven toegerust, en weinig hooger te stellen dan profeten en apostelen, die ook wonderen deden?’</p>
<p>‘Wat mogelijk is, kan bij eene steeds voortgaande ontwikkeling van den mensclielijken geest, onmogelijk bepaald worden. We weten evenmin, welke, in den menshen verborgen krachten, de hoogste Wijsheid door hare tusschenkomst zal goedvinden in hem te laten ontwaken en werkzaam te zijn. Doch liet is er ver van daan, dat dit de wonderen door onzen Heer verrigt in de schaduw zou stellen. Gesteld eens, dat zij aan opvolgende generaties bleken te zijn de aanwending van tot dien tijd verborgen gebleven natuurwetten, dan bleef Hij die ze wrocht toch altijd het wonder van zijn tijd, en ver verheven boven profeten en apostelen, omdat Hij over de in Hem hoog ontwikkelde kracht eigenwillig kon beschikken.’</p>
<p>‘Juist, doch slechts het wonder van <hi rend="i">zijn</hi> tijd.’</p>
<p>‘Wiens grootheid en verhevenheid men echter daardoor te meer zou kennen, en voor wien de eerbied te hooger zou stijgen.’</p>
<p>‘Als voor een <hi rend="i">mensch</hi>, die in ontwikkeling zijner krachten zijn tijd ver vooruit was.’</p>
<p>‘Ongetwijfeld, maar als voor een mensch tevens, die niet alleen in de openbaring van daden, die het bereik der gewone menschelijke krachten ver te boven gaan, zijne naauwe verwantschap met den Almagtige luisterrijk ten toon spreidde, maar in zijne diepere wijsheid, in zijne openbaring der goddelijke wetenschap, in zijne onbeperkte magt over de zonde, in zijne heerschappij op het gebied der zedelijkheid eene grootheid te aanschouwen gaf, die het onbetwistbaar kenmerk draagt zijner hoogere afkomst en goddelijke natuur, met niemand der stervelingen en hoogere geesten, hoe ook in physische en morele kracht ontwikkeld, gelijk te stellen.’</p>
<pb n="337"/>
<p>‘Maar nu nog eene andere vraag: gij leidt uit uwe beschouwing der bijbelserie wonderen eene reden af, waarom er thans geene wonderen meer plaats hebben: zouden er niet zijn, die verre van die gevolgtrekking u gewonnen te geven, veeleer dús zouden redeneren: waren er vroeger wonderen mogelijk, dan zijn zij het nog, en die zich dan op de in hunne oogen wel gewaande, maar toch door getuigen gestaafde wonderen zouden beroepen, die men in de Roomsche kerk aantreft?’</p>
<p>‘En die er misschien toe zouden kunnen komen, om daar meer geloof aan te hechten, dan aan de bijbelsche wonderen. Zoo raken de uitersten elkander. Doch wij weten, dat God niets overbodigs doet, en waar zouden dan nu nog wonderen toe moeten dienen, nu het Christendom zich niet alleen gevestigd, maar zich door zijne geestelijke werking in de menschheid als een werk van God gekenmerkt heeft? Er moet toch een doel zijn, waartoe de wonderen geschieden. Ik zeide u straks waartoe ze bij de optreding van Christus ter zedelijke hervorming der wereld moesten dienen. Dat dit doel niet alleen met Gods wijsheid overeenkomstig, maar ook Gode waardig was, zal wel niemand betwijfelen, die in de komst en het leven van Jezus Christus op aarde den aanvang ziet van een geheel nieuw leven, dat aan de menschheid werd medegedeeld. Kan de Roomsche kerk een dergelijk doel aanwijzen van de wonderen, die zij voorgeeft, dat in haar plaats hebben? Welk een onderscheid daarenboven in den aard der wonderen door Jezus verrigt en die de Roomsche kerk, hetzij door stomme beelden, of door afgestorven dusgenaamde heiligen, laat plaats hebben. Nimmer verrigtte de Heer een wonder tot loutere praalvertooning, terwijl Hij onvoldaan wegzond, die dit begeerden, of ze slechts wenschten tot bevrediging van aardsche behoeften. Ook was het Hem niet te doen om den zinnelijken indruk, dien zij verwekten, maar wel om het hooger geestelijk doel, dat Hij er mede trachtte te bereiken, waarom Hij ze dan ook berispte en zeide ze niet te vertrouwen, die niet gelooven wilden, tenzij zij wonderen en teekenen zagen. Dat de evangelische wonderen andere voorgewende in de Roomsche kerk ver overtreffen, heeft de scherpzinnige Broes onlangs nog aangetoond, onder
<pb n="338"/>
andere door te zeggen, dat de eerste de laatste verre achter zich laten, “in waardij van aanzien. Vele dusgenaamde wonderen mislukken, zijn gehecht aan kinderlijk bijgeloof, gaan met de zonderlingste zaken gepaard: aanraken van het een of ander en dergelijken. Zij gaan verzeld van trekking, verdraaijing van ledematen enz, Jezus sprak slechts: Ik wil, word gereinigd. Ik zeg u, sta op, en zoo verder. Maar ook staan de eerste ver boven de laatste in bewijzen van echtheid. Aan de voorgewende wonderen ontbreekt vaak alle beslissende regterlijke uitspraak. Niet zoo bij de wonderen van Jezus. Men denke slechts aan den blindgeborene voor de Joodsche regtbank, terwijl de wonderen van den Heer zich daarenboven onderscheiden door openbaarheid en klaarblijkelijkheid, en verhaald worden door menschen, die niet ligtgeioovig zijn,” en die, zoo als ik reeds zeide, voor zich zelven nimmer eenig teeken verlangden en volstrekt geene zucht aan den dag legden, om de feiten, die zij vermeldden, in het meest wonderdadig licht voor te stellen.’</p>
<p>Rudoif erkende, dat hij veel gehoord had, wat tot opruiming van zijne bezwaren kon strekken. Hij zeide met genoegen zijns vaders gevoelen omtrent de besprokene zaken vernomen te hebben en zich te verblijden, dat een chriften niet behoefde te gelooven, dat de waarheid eener godsdienstleer door wonderen kon bewezen worden, en dat hij niet behoefde aan te nemen, dat de wondervolle gebeurtenissen aan geene vragen meer voor het wetenschappelijk onderzoek zouden onderworpen zijn.</p>
</div>
<div type="chapter">
<pb n="339"/>
<head rend="h3">Negen en twintigste hoofdstuk.<lb/>
Twee heeren en eene dame, die er inloopen.</head>
<p>Op het voorstel van Rijkhold en dominé Klinkhorst waren, onder medewerking van den burgemeester en den doctor en met behulp van den ijverigen onderwijzer, die sedert de verbetering van zijn tijdelijk bestaan zich niet alleen met allen ijver onverdeeld aan zijne gewigtige taak wijdde, maar zich ook, waar hij nuttig kon zijn, in wijderen kring bewoog, op Heidendaal vele nuttige inrigtingen tot stand gekomen. Eene zondagsschool was geopend, waar meer bejaarde onkundigen konden onderwezen worden, en gelegenheid was, voor wie de school verlaten hadden, te blijven onderhouden wat zij vroeger hadden geleerd. Een zangkollegie was opgerigt, waar boven verwachting veel gebruik van werd gemaakt met zulk goed gevolg, dat het reeds invloed begon te verkrijgen op het vaak onstichtelijk gezang des zondags in de kerk. Meer moeite had het gekost, om een leesgezelschap tot stand te brengen. Reeds vroeger had dominé Torlet daar vele pogingen toe aangewend, doch bij het meerendeel van wie er leden van konden zijn, ontbrak de leeslust ten eenenmale. Rijkhold had met de welgezinden de zaak nogmaals op het touw gezet, en toen hij er eenmaal mede begonnen was, kon hij zich weldra in meerdere deelneming verheugen.</p>
<p>Doctor Sligman, die een plan had voorbereid, om namelijk van de boeken, die men in het leesgezelschap las, eene vaste bibliotheek te maken, en zoolang men nog geene afdeeling van de Maatschappij tot Nut van 't Algegemeen daar ter plaatse kon oprigten, in den winter jaar-<pb n="340"/>lijks een paar vergaderingen te houden van het leesgezelschap en daar volksvoorlezingen mede te verbinden, kwam weldra met geestdrift zijnen vriend Rijkhold mededeelen, dat zijne plannen de goedkeuring der meeste leden hadden weggedragen, en dat hij, wat de voorlezingen betrof, van genoegzame medewerking verzekerd was. Nog was men daarover druk in gesprek, waaraan Frits Roster en Rudolf een levendig deel namen, toen de heer Rijkhold een tegenbezoek ontving van den heer van Staalen, die op Zandwijk gelogeerd was. Gewoon zich in hoog aanzienlijke kringen te bewegen, was van Staalen in den deftigen burgerstand niet minder te huis. Hij paarde met een niet onaangenaam voorkomen een ernst, die aan Rudolf vrij overdreven was voorgekomen, doch dien hij toeschreef aan de stemmigheid, die doorgaans op Zandwijk heerschte. Van Staalen, die bij het binnenkomen het levendig gesprek der heeren had opgemerkt en den heer Sligman - juist bezig met het zamenstellen van een reglement voor de nieuwe inrigting - met papier en pennen voor zich zag, verzocht verschooning, zoo hij het gezelschap misschien op dit oogenbrik hinderlijk mogt zijn, terwijl hij aanbood, in dat geval zijn bezoek te herhalen. De heer Rijkhold verzekerde hem van het tegendeel, en maakte hem bekend met de aanleiding tot hun druk discours en de bezigheid van den doctor, waar echter zoo groote haast niet bij was. ‘Ik moet bekennen, mijne heeren,’ zeî de heer van Staalen, ‘dat er op dit dorp, sedert ik mijne vrienden op Zandwijk het laatst bezocht, - dat trouwens al eenige jaren geleden is - vrij wat veranderingen hebben plaats gehad, en, naar ik merk, gaat men steeds voort met plannen te maken, die allezins toejuiching verdienen.’</p>
<p>‘'t Heeft veel moeite gekost, mijnheer,’ antwoordde Rijkhold, ‘om het zoover te brengen. Vooral hadden wij te worstelen met hen, die in wat we tot stand wilden brengen, niets anders wilden zien dan eene zucht, om nieuwigheden in te voeren.’</p>
<p>‘Op algemeenen bijval,’ hervatte van Staalen, ‘moet men, bij wat men goeds wil invoeren en tot stand brengen, in deze onvolmaakte wereld niet rekenen.’</p>
<p>‘Maar des te meer leed deed het ons,’ sprak doctor
<pb n="341"/>
Sligman, ‘dat we bij de familie Zeeltink zoo weinig sympathie vonden.’</p>
<p>‘Met uw verlof, doctor,’ zeî Rudolf, ‘ik meen, dat gij mijne Maria daarvan moet uitzonderen. Zoo iemand, dan neemt zij een levendig deel aan alles, wat hier ook door uwe ijverige medewerking goeds en nuttigs tot stand komt.’</p>
<p>‘Maria is een allerliefst meisje, mijnheer Rijkhold,’ dus sprak van Staalen Rudolf toe; ‘uwe keuze is inderdaad vereerend voor u. Zij heeft een hoog godsdienstig gevoel en is daarbij niet ontbloot van godsdienstige kennis, waardoor zij, als zich die tot vaste begrippen in goddelijke zaken vormt, eene waarlijk vrome kan worden. Uw leedwezen, mijnheer Sligman,’ liet hij er terstond op volgen, om eene nadere verklaring te vermijden van wat hij aangaande Maria gezegd had, ‘is niet ongegrond. Ik betreur het met u, dat de heer Zeeltink voor alsnog geene vrijheid kan vinden, om de hand te leenen aan de uitvoering van de plannen der heeren en aan wat zij reeds tot stand bragten. Ik behoef het gezelschap niet te herinneren, dat mijnheer en mevrouw Zeeltink bezield zijn met een ernstig vromen zin, en dat zij steeds bereid zijn tot medewerking, waar zij meenen, dat die gezindheid bevorderd kan worden. Ik kan u verzekeren, dat zij zeer waren ingenomen met het plan ter oprigting van eene zondagsschool, en dat zij gaarne het hunne zouden hebben bijgedragen, om daar bevorderlijk aan te zijn, als men had kunnen besluiten, om er eene hooger godsdienstige rigting aan te geven.’</p>
<p>‘Als lid van de commissie van toezigt, mijnheer,’ viel Frits Roster hierop in, ‘ben ik zoo vrij u te doen opmerken, dat het plan, om eene zondagsschool op te rigten, niet alleen uit een godsdienstig beginsel voortgesproten is, maar dat, volgens onze meening, elke poging die wordt aangewend, om de kennis uit te breiden en zuiverder beginselen in het hart te prenten, beoefening der godsdienst zelve is. Aan het hoofd der school staat onze predikant, en ik kan u verzekeren, dat hij geen hooger doel heeft, dan er eene regt christelijke rigting aan te geven.’</p>
<p>‘Dat kan niet anders, dan toegejuicht worden, mijnheer,’ hervatte van Staalen; ‘maar gij weet, mijne vrien-<pb n="342"/>den op Zandwijk zijn er op gesteld, om dat christelijke meer bepaald aangewezen te zien. Zij meenen dat het christelijke, zonder het eenigzins naauwer te begrenzen, gevaar loopt zich in het algemeen godsdienstige te verliezen. Zou men hen daar niet eenigzins in te gemoet kunnen komen, om hen zoowel voor deze zaak, als voor het leesgezelschap te winnen, waar zij slechts wat meer stichtelijke lectuur in wenschten?’</p>
<p>‘Het ontbreekt in ons leesgezelschap aan stichtelijke lectuur niet, mijnheer,’ antwoordde de doctor; ‘<hi rend="i">that is not the question</hi>, maar uwe vrienden willen <hi rend="i">hunne</hi> stichtelijke lectuur zoowel op de zondagsschool als in het leesgezelschap ingevoerd hebben, waartegen ik, zoolang ik secretaris van het leesgezelschap ben, hoop te waken. Uwe vrienden, mijnheer, zijn groote voorstanders van het absolutismus in godsdienstige zaken. Wij ademen hier een weinig ruimer en vorderen niet, dat de godsdienstige denkbeelden, die wij ingang trachten te doen vinden, den stempel dragen van zekere geloofsregelen, die ten koste van een vrij onderzoek moeten opgedrongen worden. Wij zijn zoo bevreesd niet, dat iemand, die het kleed niet aantrekt, dat voor honderde jaren gemaakt is, daarom naakt zou loopen, en zijn evenmin voorstanders, om die kleeding onder de leus van <hi rend="i">à la renaissance</hi> aan te bevelen.’</p>
<p>‘Gij weet uwe gedachte aardig in te kleeden, doctor,’ zeî van Staalen met een eenigzins gedwongen glimlach. Zonder zich echter schijnbaar te verontrusten over het uitgesproken gevoelen van Sligman, ging hij op vriendelijken toon voort: ‘ik zal met mijne vrienden nog eens spreken, terwijl ik hoop ze voor eene zaak te winnen, die in vervolg van tijd zeer gewigtig kan worden.’</p>
<p>‘Zoolang uwe vrienden het christelijk levensbeginsel in eene leer zoeken, mijnheer,’ zeî Frits Roster, ‘en het ware leven in een stelsel van begrippen, of het verledene in het tegenwoordige zoeken terug te voeren, zal dit wel vergeefsche moeite zijn.’</p>
<p>‘Om het even, mijne heeren,’ antwoordde van Staalen met meer bedaardheid, dan de strakke plooi, die zich op zijn gelaat vertoonde, zou hebben doen verwachten; ‘ik zou mij zeer vereerd rekenen, als ik mede een
<pb n="343"/>
steentje mogt aandragen tot het gebouw, dat gij wenscht op te rigten. Het uitgestrekte plan, mijnheer Rijkhold, dat gij met de zondagsschool hebt, en mij dezer dagen is medegedeeld, is inderdaad zeer lofwaardig, en kan, als het eens ten uitvoer gelegd is, een veelzijdig nut hebben. Als de heeren het mij verloofden, zou ik niet alleen gaarne zelf uwe plannen zoo niet met raad, dan toch met daad willen ondersteunen, maar ik ben ook verzekerd, dat vele gegoede vrienden, ten mijnent, met genoegen daartoe zullen willen medewerken.’</p>
<p>‘Uw aanbod, mijnheer van Staalen, is zeer vleijend voor ons,’ sprak Rijkhold; ‘maar zoolang wij nog maar op eene kleine schaal inrigten, wat naderhand misschien voor grootere uitbreiding vatbaar is, bedanken wij u beleefd voor uwe vriendelijke intentie. Uwe vrienden zijn ons daarenboven niet genoeg bekend, om vrijheid te vinden van hunne goedheid gebruik te maken.’</p>
<p>‘Ha, ha, mijne heeren!’ zeî van Staalen, wel lagchend, maar toch een weinig scherp; ‘gij vreest den wolf in het schaapsvel. 't Is vreemd, dat de kracht van het vooroordeel zoo sterk, tot hier zelfs, werkt tegen alles goeds wat uit den Haag wordt aangeboden.’</p>
<p>‘Wij zijn hier niet bevooroordeeld genoeg, mijnheer,’ antwoordde Sligman, ‘om het goede, wat uit uwe woonplaats komt, te miskennen. Maar rond uitgesproken, zoo als ik gewoon ben: wij zijn op onze hoede tegen den invloed van ons welbekende partijmannen, die, kerkelijke leer met Christendom verwisselende, den geest willen kluisteren, en gedurig klagen over het verval van regtzinnigheid in de leer, zonder zich in de eerste plaats te bedroeven, waar zij geene regtheid van zin en wandel opmerken. De beschuldiging derzulken tegen ons van onregtzinnigheid keert tot hen terug, die eerst naar regtzinnigheid in de leer en dan naar leven vragen. Met het oog op het eerste, klagen zij gedurig over den ziekelijken toestand, die in de kerk heerscht.’</p>
<p>‘En noemt gij den toestand der kerk dan zoo volkomen gezond, mijnheer?’ vroeg van Staalen.</p>
<p>‘Hoe zou ik het kunnen, waar ik zooveel verwarring zie, onder hen die tot hetzelfde kerkgenootschap behooren?’ antwoordde Sligman. ‘Maar met te klagen over regt-<pb n="344"/>zinnigheid in de leer bevordert men de zoo noodige eenheid niet.’</p>
<p>‘Maar, mijne heeren,’ hernam van Staalen, ‘is uwe zijdelingsche beschuldiging niet wat hard voor wie een weinig meer gehecht zijn aan de voorvaderlijke godsdienstige denkwijze, dan aan eene meer vrijzinnige verklaring van de in hunne oogen meest gewigtige leerstukken? Vragen we toch eens door wie eigenlijk verwarring in de kerk gekomen is?’</p>
<p>‘Door wie?’ sprak Rijkhold. ‘Mij dunkt, dat is vrij duidelijk, mijnheer. Wie zijn het, die de ontwikkeling der kerk trachten te belemmeren, eene ontwikkeling, zóó zigtbaar en zóó krachtig, dat aan geene terugwerking meer te denken valt? Wie anders, dan die te velde trekken tegen wie de vrijheid als hun regt, het vrije onderzoek als hun regel verkondigen? Wie anders, dan die op grond van menschelijk gezag naar eigen gezag streven? Doch ik zal duidelijker spreken: ze zijn u zeker wel bekend, die tot in de kamer der volksvertegenwoordigers hunne theologische begrippen voordragen, den sectengeest alom bevorderen, en door tallooze geschriften de gemeenten tegen hare leeraars in het harnas jagen. En wat behoef ik meer te zeggen, om uwe vraag te beantwoorden, mijnheer? Zij, die stoutweg en heilloos de krachten verdeelen, waar ze zoo noodig waren om vereenigd te blijven tegen een onchristelijken geest, zijn het door wie verwarring in de kerk gekomen is.’</p>
<p>‘'t Spijt mij, heeren,’ hernam van Staalen, ‘dat uw oordeel zoo hard is over de bedoelingen van hen, die het welzijn van kerk en staat met geheel hun hart wenschen, die daarom meenen niet te mogen zwijgen, waar zij beide in gevaar zien, en die zoo gaarne middelen willen aanwenden, om de gebreken in de christelijke maatschappij te herstellen. Gaan zij in hun ijver misschien naar uw inzien te ver, dat zou weldra ophouden, als zij bij de meer vrijzinnigen minder tegenstand, meerder medewerking vonden, om zich tegen den heerschenden onchristelijken geest gemeenschappelijk te verzetten.’</p>
<p>‘Wij oordeelen naar de gevolgen,’ hervatte Rijkhold, ‘die het heilloos drijven van eene partij, die zich bij uitsluiting de regtzinnige noemt, hebben te weeg gebragt, en
<pb n="345"/>
waarvan het einde nog niet te zien is. Hoe zouden zij, die den geest boven de letter stellen, die meer aan zuiverheid van beginselen en reinheid van hart, dan aan doode leervormen hechten, kunnen medewerken met eene partij, die in de achterwaartsche beweging, die zij tracht te bevorderen, schijnt te veronderstellen, dat het Christendom niet bestemd is voor eene steeds voortgaande hoogere, geestelijke ontwikkeling?’</p>
<p>‘Eene partij,’ viel Sligman hier in, ‘die, om mij nog eens van mijne leenspreuk te bedienen, ons wel gaarne weêr in een afgesleten pak kleêren wou steken, dat evenmin aan onzen leeftijd past, als aan onze meer ongedwongen houding voegt. Als die heeren met ons wilden medewerken om de gebreken in de christelijke maatschappij te herstellen, dan moesten zij meer middelen op het hart, dan op het hoofd aanwenden. Aan het hart laboreren de meeste menschen, dáár zetelen de meeste zedelijke kwalen, en die geneest men niet met geijkte woorden en zoogenaamde regtzinnige leerstelsels. De godsdienst moet wel door het hoofd naar het hart gaan, maar als men haar beperkt tot het naspreken van zekere stelsels, dan daalt zij er gedwongen en koud in neder, en het gevoelt niet, dat de ware christelijke godsdienst bestaat in zijne algeheele overgave aan God en Christus, in het streven om haar met het werkelijk leven in volkomene overeenstemming te brengen.’</p>
<p>‘Ik maak u mijn compliment over uwe welsprekendheid, doctor,’ sprak van Staalen, terwijl hij opstond en met een beleefden afscheidsgroet het gezelschap verliet.</p>
<p>Van mijn weinigje latijn,’ zeî Rijkhold, na het vertrek van den heer van Staalen, ‘dat ik nog uit mijne jeugd onthouden heb, geloof ik, dat de woorden: <hi rend="i">Timeo Danaos et dona ferentes</hi> hier van toepassing zijn.’</p>
<p>Allen stemden, nadat Rudolf ze voor de ongeletterden vertolkt had, hierin overeen en begrepen, dat men zich zelven genoeg kon helpen, om geene vreemde aangeboden hulp in te roepen, en zich zelfs niet te beklagen, dat de heer Zeeltink zijne medewerking en daardoor zijn invloed terughield.</p>
<pb n="346"/>
<p>Weldra was de tijd genaderd, dat de eerste wintervergadering zou gehouden worden. Dit aanhangsel van het leesgezelschap had er velen toe gebragt, om er als leden deel aan te nemen. Vrij talrijk was dan ook de opkomst van hoorders en hoorderessen, die met gespannen aandacht het oogenblik verbeidden, dat de eerste spreker, doctor Sligman, zou optreden. Nadat dominé Klinkhorst de vergadering geopend had met eene korte toespraak, waarbij hij de verzamelden welkom heette, op het doel dezer zamenkomsten wees en het nut aantoonde, dat zij voor geest en hart konden te weeg brengen, leidde hij den doctor op naar het spreekgestoelte. Had de dominé, dus begon deze, met een woord gesproken over het geestelijk nut dat de vergadering, die hij de eer had voor zich te zien, van deze zamenkomsten trekken kon, hij had zich voorgenomen, het physieke voordeel aan te wijzen, dat de te houden voorlezingen zouden kunnen aanbrengen. Hij verzocht de aandacht zijner hoorders, daar hij die op de volgende punten van behandeling wenschte te vestigen: de voorlezingen dienen dan vooreerst, voor sprekers en hoorders, tot uitzetting van de hersens, voor zooveel de schedels zulks toelieten; - zij versterken, ten tweede, de oorzenuwen, door ze meer gespannen te houden en veredelen dus het gehoor-orgaan; - zij oefenen, ten derde, eene weldadige kracht op de spieren van de tong bij de sprekers, terwijl zij die bij de hoorders en hoorderessen, na eene weldadige rust, met verdubbelde snelheid kunnen laten werkzaam zijn; - zij kunnen, ten vierde, dus worden ingerigt, dat zij eene gezonde werking op de lever oefenen, door de lachspieren in beweging te brengen; - zij kunnen, ten vijfde, het hart van onreine deelen, abcessen als anderzins zuiveren, het zoowel weeker en gevoeliger, als krachtiger en onomkoopbaarder maken; - zij kunnen eindelijk hoogst nuttig zijn om politieke koortsen, godsdienstige overdrijving en andere aanstekende ziekten krachtdadig tegen te gaan. Dit was, zeide hij, de theorie. In de praktijk moest men middelen aanwenden, die niet te slap, maar ook niet te sterk werkende waren, meestal een mixtum, van tijd tot tijd een tinctnur, en voor uitwendige middelen niet te veel zalven, ofschoon een enkele verzachtende pleister geen kwaad kon, vooral als er
<pb n="347"/>
spaansche vliegen waren geappliceerd. Voor bloedzuigers was hij niet sterk, maar lapis infernalis moest hij aanbevelen, om de bestaande verhardingen en den vleeschelijken overvloed weg te nemen.</p>
<p>De doctor had dit een en ander op zijne wijze uiteengezet; maar, ging er ook op het voorbeeld van die hem begrepen hadden een oorverdoovend handgeklap op, het zacht gemompel, dat zich hier en daar liet hooren, bewees genoegzaam, dat het voorgedragene niet algemeen was bevallen, en de geruchten, die den volgenden dag in loop waren, staafden dit maar al te zeer. De meesten hadden den doctor niet begrepen, en Sligman was verstandig genoeg, om Rijkhold, die hem met den indruk zijner verhandeling op het meerendeel zijner hoorders op de meest kiesche wijze bekend maakte, te bedanken, dat hij het oordeel van die hoorders, voor wie de voorlezingen eigenlijk moesten dienen, niet voor hem verborgen had gehouden, omdat hij daardoor in de gelegenheid was het doel der zamenkomsten meer in het oog te houden. Het onweder, dat zich te zamen pakte, bleek weldra dreigender dan men zich had voorgesteld. Er scheen van onderscheidene kanten broeistof te worden aangebragt, en had Rijkhold niet den volgenden keer een ernstiger toon aangeslagen en een woord gesproken, dat meer in den smaak en onder de bevatting ook der minder beschaafden viel, dan zou het leesgezelschap gevaar geloopen hebben van te niet te gaan. Doch toen, na zijne gehoudene rede, Frits Roster nog eene bijdrage leverde over de volksvermaken, en de meester daarop eene proeve gaf van de vordering zijner leerlingen in de zangkunst, bedaarde de storm, was de verkeerde indruk geheel weggenomen en kon men de zaak als gevestigd beschouwen.</p>
<p>&nbsp;</p>
<p>Frits Roster zag tegen het voorjaar zijne vurigste wenschen vervuld: hij trouwde met zijne innig geliefde Mina. Welk een dag vol vreugde en aandoening, toen de twee geliefden door den band des huwelijks naauw aan elkander verbonden werden! Toen zij van des burgemeesters woning naar de kerk en van dáár naar het huis van va-<pb n="348"/>der Rijkhold gingen, omringd van hunne dierbaarste betrekkingen, toen zij op aller gelaat blijmoedigheid, in veler oogen tranen van vreugde zagen, was het hun, alsof zij eene nieuwe wereld intraden, die hen ontving met bloesems van genot en bloemen van vreugde. Ernstig had de dominé gesproken, maar een hemel vol zaligheid had hij hun ook geopend en het was niet vreemd, dat zij de bezwaren, die hun waren voorgehouden, minder telden, omdat zij in hunne wederkeerige liefde het middel zagen, om ze te overwinnen, en in het zamen dragen van het leed, dat hen zou kunnen treffen, de kracht, om er niet onder te bezwijken.</p>
<p>Nadat de jong gehuwden bij hunne tehuiskomst nogmaals de hartelijkste gelukwenschen van al de aanwezigen ontvangen hadden, nam Rijkhold de handen zijner door den echt verbonden kinderen in de zijne, en sprak toen over hen een vaderlijken zegen uit, die van diep gevoel en de zuiverste wenschen voor hun duurzaam geluk overvloedig getuigde. ‘Zonder verheffing,’ zeide hij onder anderen, ‘mag ik u, mijne kinderen, op het huwelijksgeluk wijzen, dat uwe lieve moeder en ik onder Gods zegen met elkander hebben mogen smaken. Gij zijt te lang getuigen geweest van onzen omgang met elkander, om dien niet aangenaam en begeerlijk te noemen. 't Is waar, God heeft ons voor vele rampen tot hiertoe gespaard, maar gij hebt toch gezien, hoe wij in droefheid elkander onderschraagden en troostten, en als wij door Gods vaderlijke beschikking onder leed of rampen moesten gebukt gaan, dat wij ons best zouden doen, om elkander te ondersteunen en te bemoedigen. Geen minder voorregt schenke u de goede God. Het is geen geheim, hetwelk tot hiertoe de bron was van onze blijmoedigheid, die gij doorgaans bij ons kondet opmerken en van onze berusting in den wil des Allerhoogsten; maar toch wil ik die bron nog eens noemen: zij is de liefde, niet die dweepende liefde, die in elkander slechts aanbidt, wat men in elkander schoon, aanvallig, voor het uiterlijke beminnelijk vindt, en blind is voor elkanders gebreken, maar eene liefde, die gestreng kan zijn en toch toegevend, zoowel ernstig als deelnemend, even duurzaam als beproefd, - eene liefde jegens elkander, die in de liefde tot God steun, kracht en onverdoof-<pb n="349"/>baarheid vindt. Zult gij in het leven te strijden hebben, denkt dan steeds, dat uwe krachten daardoor geoefend moeten worden, om u boven het zinnelijke tot iets hoogers te verheffen. De kiemen der godsvrucht, in uwe jeugd in het hart gelegd, later ontwikkeld, moeten nu in het leven vruchten voor u dragen. Door vreugde en smart, onafscheidelijk van het leven, moet gij thans worden, die gij behoort te zijn. Gij behoort nu niet meer het meest u zelven, maar der wereld toe, met de onderscheidene en veelvuldige pligten, wier vervulling u wachten. Uw gemoed, mijne kinderen, zij niet verre van God, en de God des vredes en der liefde zal met u zijn, en u op het levenspad, dat gij van nu voortaan betreden gaat, vergezellen!’ Amen! spraken allen overluid of in hun harte, op deze hartelijke, vaderlijke toespraak.</p>
<p>&nbsp;</p>
<p>Gulhartige vrolijkheid en blijmoedige opgeruimdheid heerschten aan den bruiloftsdisch, waar niets gespaard was, om het den gasten aangenaam en genoegelijk te maken. Het deed Maria Zeeltink wel leed, dat hare ouders voor de eer der uitnoodiging hadden laten bedanken, maar in het geluk van hare vriendin voelde zij zich zelve gelukkig, en dat niet het minst, omdat zij dat geluk met haren Rudolf deelde. Jufvrouw van der Starre was dezen dag als een geheel ander mensch. 't Scheen of de algemeene vrolijkheid besmettelijk voor haar was. Nimmer had men haar nog zoo ongedwongen en vrolijk gezien. Jammer voor haar, dat het slechts van korten duur was, en weinige woorden genoegzaam waren, om hare vreugde meer in ergernis, dan in smart te verkeeren. Dominé Klinkhorst had namelijk in den loop van dezen dag der familie bekend gemaakt, dat hij de blijde tijding ontvangen had, dat zijn aanzoek om de hand eener toekomstige gade met een gewenscht gevolg bekroond was. Onder de menigte van feestdronken werd er hem een toegebragt op zijn engagement. Doch wie schetst hier de ontsteltenis, die zich van jufvrouw van der Starre meester maakte? Als ware zij door een onverwachten slag getroffen, zonk zij, op het punt van flaauw te worden, neêr. Eene doodsche bleekheid verspreidde zich over haar gelaat, en
<pb n="350"/>
eene plotselinge onpasselijkheid voorwendende, verliet zij zoo spoedig mogelijk het gezelschap.</p>
<p>Met medelijden zag men haar vertrekken, door de goedhartige Maria ondersteund, om haar, vergezeld van Rudolf, te huis te brengen. De jonge Roster, die zich zoo gelukkig gevoelde, kon niet nalaten, terwijl hij haar nazag, zacht fluisterend te zeggen: ‘te leur gestelde hoop moet ook verschrikkelijk zijn!’</p>
</div>
<div type="chapter">
<head rend="h3">Dertigste Hoofdstuk.<lb/>
Blikken in het hart en in het verborgene.</head>
<p>Na lang wachten kwam eindelijk de benoeming van Rudolf als kantonregter, met de voor hem gunstige bepaling, dat hij te Heidendaal zijne woonplaats kon vestigen. Maria verheugde zich daar niet weinig over, maar moest tot haar leedwezen ondervinden, dat hare ouders er niet zoo mede waren ingenomen, als zij gewenscht had. 't Scheen, dat jufvrouw van der Starre weder een minder gunstigen invloed in dat opzigt op hare ouders oefende. Zij betuigde het althans bij herhaling te betreuren, dat Rudolf in zijne godsdienstige begrippen nog niet veel ten gunste veranderd was. Zij vond, dat Maria daar veel te flaauw onder gesteld was, terwijl zij niet ondubbelzinnig hare vrees te kennen gaf, dat van den geest, die onder de familie Rijkhold heerschte, maar al te veel op haar zou overgaan. Was dit het geval niet reeds eenigermate, dan moest zij geheel anders handelen. Hoe veel leed het haar ook mogt verwekken, dat zij haren geliefde niet van denkwijze kon doen veranderen, de ijver voor den Heer moest zwaarder bij haar wegen, en liever moest zij nog intijds van eene verbindtenis afzien, die
<pb n="351"/>
voor haar geloof zoo gevaarlijk kon worden, dan in weerwil van hare vruchtelooze pogingen den band naauwer toesnoeren.’</p>
<p>'t Was waar, zeî ze, Rudolf had in den laatsten tijd de kerk nog al eens bezocht, doch er was geen twijfel aan, of hij deed dit meest ter wille van Maria. Maar was hij, nu hij onder het gehoor van een zoogenaamd verlicht predikant kon zijn, zoo traag in het ter kerke gaan, dan behoefde men niet te vragen, wat het zijn zou, als hij de ware leer eens kon hooren verkondigen.</p>
<p>Maria had de gezelschapsjufvrouw met dat geduld aangehoord, dat van haren zachtzinnigen geest getuigde. Zij antwoordde echter, dat zij niet anders kon zien, of in het huisgezin van den heer Rijkhold heerschte een ware christelijke geest; want de liefde woonde er onder allen. Men was er betamend vrolijk, terwijl er de noodige ernst niet ontbrak. De heer Rijkhold hield van het onderzoeken der waarheid, en liet hij zich daarin niet door vastgestelde geloofsregelen beperken, zij kon niet merken dat de vrijheid, die hij zich hierin veroorloofde, eenigen nadeeligen invloed had op zijn geloof. Men hield in het huisgezin in alles God voor oogen en wekte elkander op, om aan hoogere ontwikkeling en meerdere volmaking onderling werkzaam te zijn. Wat het bezwaar van jufvrouw van der Starre omtrent Rudolf betrof, zij wist, dat het Chistendom in zijne oogen steeds hoogere waarde verkreeg. Ging het met zijne overtuiging langzaam, zij werd er te gegronder door. Met opzigt tot het christelijk geloof was hij niet weinig, maar reeds veel veranderd, en zij zag daarin veeleer eene krachtige aansporing, om zich naauw aan hem aan te sluiten, dan zich van hem te verwijderen. Wat het bezoeken der kerk betrof, daar was hij, bij vroeger vergeleken, zooveel ijveriger in geworden, dat zij niet twijfelde, of zijne behoefte daaraan zou van tijd tot tijd grooter worden. Zij kon echter niet nalaten, hare bevreemding te kennen te geven, dat jufvrouw van der Starre op dit laatste punt haren Rudolf wilde bezwaren, omdat zij zelve gedurende de laatste weken de kerk ten eenenmale verzuimd had.</p>
<p>Op deze aanmerking kleurde een hoog rood het gelaat der gezelschapsjufvrouw. Zich echter spoedig herstellende,
<pb n="352"/>
zeide zij, dat zij eerst goede hoop gehad had, dat de heer Klinkhorst niet tot de ultra-liberalen zou behooren, en daarom, schoon niet altijd met voldoening, onder zijn gehoor was gekomen, maar dat de laatste preek, die zij van hem gehoord had, haar zoo had geërgerd, dat zij nu besloten had, om niet meer bij hem ter kerk te gaan.</p>
<p>Maria was over de gemaakte aanmerkingen van jufvrouw van der Starre, wier uitwerking niet zonder invloed bleef op het oordeel harer ouders over Rudolf, meer bedroefd, dan geërgerd. Zij verlangde echter naar eene nieuwe gelegenheid om Rudolf's overtuiging vaster te maken en het geloof in hem te bevestigen, dat Jezus Christus de eenige weg is tot den Vader, in en door wien de waarheid tot zaligheid is aan het licht gebragt.</p>
<p>Spoediger dan zij gedacht had deed die gelegenheid zich op. Rudolf kwam haar uitnoodigen den avond bij zijne familie door te brengen in gezelschap van de jong gehuwden en dominé Klinkhorst. Later dan hij beloofd had te zullen komen kwam de laatst genoemde, ten gevolge van een ziekenbezoek, waarvan hij verzocht, de bijzonderheden aan het gezelschap te mogen mededeelen. Nadat men zijn verlangen betuigd had, om ze te hooren, begon hij aldus:</p>
<p>‘Door eene bijzondere omstandigheid ben ik langer, dan ik gedacht had, opgehouden aan het ziekbed van Mientje Weerders, wier einde, naar ik vrees, met rassche schreden nadert.’</p>
<p>‘Sedert wanneer,’ vroeg Maria met levendige belangstelling, ‘is haar toestand zoo verergerd, dominé?’</p>
<p>‘Sedert gisteren vooral. De doctor heeft nu alle hoop opgegeven en het raadzaam geacht, hare diep bedroefde ouders daarvan kennis te geven. Zij gevoelt zelve ook wel, dat het niet lang meer zal duren, doch zij is een voorbeeld van geduld en onderwerping. Gij kunt u niet voorstellen, hoe dankbaar het lieve meisje is voor de verkwikkingen, die uwe mama haar toezendt, maar bovenal voor de woorden van liefde en troost, die gij haar hebt toegesproken. Zij heeft mij verzocht, of gij, als het u gelegen kwam, haar morgen nog eens kwaamt bezoeken, want zij spreekt zoo gaarne met u.’</p>
<p>‘Zou ik dan niet liever nu eens naar haar toe gaan?’</p>
<pb n="353"/>
<p>‘Dat zou ik u niet raden. Zij was, toen ik haar verliet, zeer vermoeid en verlangde naar rust. Bovendien vrees ik, dat de koorts zich met den avond meer verheffen zal, en dan zal zij zeker weder hevige benaauwdheden hebben.’</p>
<p>‘'t Moet een lief meisje zijn,’ zeî mevrouw Rijkhold. ‘Hoe oud is zij al?’</p>
<p>‘Achttien jaren, mevrouw. Doch hoe jong nog, geloof ik, dat zij rijp is voor de eeuwigheid. Ja, 't is inderdaad een lief meisje. Hare ouders spreken met den grootsten lof van haar. Zij heeft hun nooit eenig leed aangedaan. Altijd zacht van humeur; altijd gewillig; altijd vol liefde. Zij was eene mijner beste en liefste catechisanten, een voorbeeld van vlijt en oplettendheid. Toen ik nu dezen middag bij haar kwam, vond ik haar een weinig mistroostig. Ik schreef dit aan haar verergerden toestand toe, dien zij voor mij niet verborg, en bemerkte daarop met genoegen, dat mijne gesprekken met haar een heilzamen invloed te weeg bragten. Zij werd allengs kalmer en de blijde glimlach der zoete vertroosting vertoonde zich weder op haar bleek gelaat. Nadat ik, terwijl zij in stille overdenking scheen verzonken te zijn, eenigen tijd aan haar ziekbed gezeten had, verzocht zij, of hare ouders mij eens het boekje wilden laten zien, dat zij dezen morgen gekregen had. Hare ouders zeiden haar, dat zij daar maar niet meer om moest denken; dat zij het reeds geborgen hadden, en het terug zouden laten bezorgen. Doch toen zij er op bleef aandringen, om mijn oordeel daarover te hooren, kreeg ik het in handen.</p>
<p>‘Verbeeldt u mijne verbazing, toen ik op den titel las de vraag: “Wie kan bij het verterende vuur wonen?” en tot motto, Jesaja XXXIII: 14. “De zondaren te Sion zijn verschrikt, beving heeft de huichelaren aangegrepen; (zij zeggen): Wie is er onder ons, die bij een verterend vuur kan wonen? Wie is er onder ons, die bij een eeuwigen gloed wonen kan?” Eene vlugtige inzage van het boekje liet mij spoedig bemerken, dat het over de verschrikkingen der hel handelde, die er met de vreeselijkste voorstellingen in werden geschetst. Mijne eerste vraag was aan de ouders, hoe zij aan dit boekje kwamen, en of zij er hun kind uit hadden voorgelezen. Zij
<pb n="354"/>
antwoordden mij, dat jufvrouw van der Starre het hun, op het hooren van den verergerden toestand hunner dochter, heden gebragt, en hun de voorlezing zeer had aanbevolen, doch dat zij na eenige bladzijden gelezen te hebben, uit eigen beweging zoowel, als op verzoek van hun kind er mede geëindigd hadden. Zij zelven waren er zeer neerslagtig van geworden, ofschoon zij wel geloofden, dat hun kind voor de verschrikkingen der hel niet te vreezen had, terwijl het op Mientje den invloed had gehad, dien ik bij haar had opgemerkt, doch dien zij, na mijn gehouden gesprek met haar, tot hunne blijdschap, bemerkten, dat geheel verdwenen was. In het eerste oogenblik was ik verontwaardigd over zulk een liefdeloos vrees aanjagen, doch weldra beklaagde ik de onvoorzigtige, die het gewaagd had aan een zwak, haar einde nabijzijnd meisje een boekje in handen te geven, dat door het opwekken der verbeeldingskracht haar verstand had kunnen verbijsteren, haar sterven wanhopig maken. Nu knoopte ik op nieuw een gesprek met haar aan, waarvan het gevolg was, dat zij met volkomen geruststelling haar toekomstig lot aan den hemelschen Vader toevertrouwde, en niet twijfelde, of zij zou door haar geloof in Christus, wiens zondaarsliefde zij thans meer dan ooit begreep, behouden worden.’</p>
<p>‘Was dat een boekje uit de middeleeuwen, dominé?’ vroeg Rudolf op schertsenden toon.</p>
<p>‘Toen ik mij van het ziekbed verwijderde, nam ik het libel nog eens ter hand, las het vlugtig door, en teekende er het een en ander uit op. Op den titel stond, onder de vraag: ‘Wie kan bij het verterende vuur wonen? naar het Engelsch van <hi rend="i">Horatius Bonar</hi>. Amsterdam bij <hi rend="i">Höveker</hi> 1851. N<hi rend="sup">o</hi> 2.’</p>
<p>‘Is het mogelijk!’ riepen allen te gelijk.</p>
<p>‘Ja, mijne vrienden, en dat zal u te meer verwonderen, als gij uitdrukkingen zult hooren, die wel in staat zijn, zwakke hersens in ontsteltenis te brengen. Vooreerst wordt met eene menigte van vurige woorden gezegd, dat er een verterend vuur in een eigenlijken zin bestaat; vervolgens, dat dit vuur een eeuwig vuur is. Vlammen, die nimmer in omvang zullen verminderen, of wegsterven. Vlammen, die van eeuwigheid tot eeuwigheid zullen
<pb n="355"/>
voortbranden, en andere uitdrukkingen meer, den paters redemptoristen waardig. Voorts, dat dit vuur bereid is voor de goddeloozen. Zij wilden niet gelooven, dat God heilig, en bekreunden er zich niet om of Hij goedertieren was; maar nu zijn zij genoodzaakt te voelen hoe heilig Hij is, en ter zelfder tijd te voelen, <hi rend="i">hoe Hij vergeten heeft goedertierend te zijn</hi>. Voor hen is de genade voorbij. Zij moeten bij dat vuur wonen. Zij kunnen niet ontsnappen. - Het bevel is gegeven; de engelen haasten zich het te zien uitvoeren, en de duivelen grijpen de verdoemden aan als hunne prooi en slepen ze naar hunne eeuwige verblijfplaats. Al die voorstellingen zijn vooral gerigt tot de zondaars in Sion. Om dit onheil echter te ontkomen, hebben zij slechts het zoenoffer van Christus aan te nemen. Waar dit aannemen in bestaat, wordt niet gezegd.’</p>
<p>‘Gelukkig,’ zeî Frits Roster, ‘dat die kost op zulke schotels wordt opgedischt. 't Is om van te walgen. Maar onverantwoordelijk vind ik het, om zulk zielevoedsel te willen toedienen aan een stervend meisje, dat algemeen om hare ingetogenheid, zachtaardigheid en godvruchtige gezindheid bemind is. Ik noem het een zedelijke moord plegen. Want zulke voorstellingen zouden in staat zijn, het lieve kind krankzinnig of wanhopend te maken in den zwakken toestand, waar het in verkeert. Moet dat nu christelijke liefde heeten? Jufvrouw van der Starre moest met mij niet te doen hebben! Ja, Maria, gij moet het mij niet kwalijk nemen, dat ik regt boos word over die hatelijke en liefdelooze domheid van uwe gezelschapsjufvrouw.’</p>
<p>‘Nu valt gij haar te hard,’ antwoordde Maria; ‘ik keur het toezenden van zulk een boekje met u volkomen af, maar hare bedoeling is zeker goed geweest.’</p>
<p>‘Dat mag waar zijn,’ hernam Roster, ‘maar dan is zij de gepersonificeerde domheid zelve, die door hare stomheid veel goeds zou kunnen bederven.’</p>
<p>‘De goedhartige Mientje verontschuldigde haar ook om dezelfde redenen. Zij geloofde, dat de bedoeling van jufvrouw van der Starre niet kwaad was, maar zij schreef het aan onverstand toe, om haar thans zulke lectuur te bezorgen. Ik werd nog getroffen door eene regt naïve
<pb n="356"/>
vraag van haar. ‘Och dominé,’ zeide zij, ‘als ik eens zoo goddeloos geleefd had, dat ik die verschrikkelijke straffen verdiende, zou het mij dan nu nog kunnen helpen, als ik ze in al hare verschrikkelijkheid voor mij zag?’ - ‘Dan zoudt gij, lieve Mientje,’ antwoordde ik haar, ‘zeker zeer beangst en bevreesd worden; dan zoudt gij zeker treuren, maar het zou niet zijn over uwe zonden en het Gode mishagende daarvan, maar alleen over de rampzalige gevolgen uwer zonde, die gij met schrik en ontzetting te gemoet zoudt zien.’ - ‘Maar dominé,’ hernam zij, ‘als ik nu treur over mijne zonden?’ - ‘Dan kunt gij,’ zeide ik tot haar, ‘op u zelven toepassen, wat de Heer zeide: <hi rend="i">zalig zijn die treuren, want zij zullen vertroost worden</hi>.’ - ‘Och,’ riep zij uit, ‘wat is de vertroosting groot, die van den Heer Jezus komt.’ Zij verlangde daarop naar rust, en met gevouwen handen viel zij in eene ligte sluimering.</p>
<p>‘Maar, dominé,’ sprak Rudolf, ‘de wel wat al te aanschouwelijke beschrijving in het boekske, waarvan ge zoo aanstonds spraakt, bevat toch twee zaken, die ik als christelijke geloofswaarheden meer dan eens heb hooren voorstellen, namelijk: de eeuwigheid der straffen en de kracht van het zoenoffer van Christus. Wat het eerste betreft, daar heb ik vroeger met uw vriend Kampman over gesproken, en ik kon mij met zijne begrippen daaromtrent zeer goed vereenigen.’</p>
<p>Nadat hij den inhoud van dat gesprek hoofdzakelijk had medegedeeld, vervolgde hij aldus: ‘maar mama heeft bij die gelegenheid een tekst aangehaald, waar ik later nog wel over gedacht, en waarbij ik mij zelven afgevraagd heb, of die wel te vereenigen is met het gevoelen van uw vriend: <hi rend="i">deze zullen gaan in de eeuwige pijn</hi>, waar eeuwige pijn tegenover het eeuwig leven der regtvaardigen staat. Ik zou wel eens willen weten, hoe gij daarover denkt, als gij het kunt goedvinden in onzen vriendenkring voor uw gevoelen uit te komen.’</p>
<p>‘Dat treft al zeer toevallig. Ik heb juist heden een brief ontvangen van mijn vriend Kampman, met wien ik onlangs over ditzelfde onderwerp sprak, en wien ik verzocht heb, mij zijne gedachten over Mattheus XXV: 46 eens schriftelijk mede te deelen. In dien brief, dien ik nog
<pb n="357"/>
bij mij heb, voldoet hij aan mijn verlangen, en ik weet dat ik niet tegen zijne intentie handel, als ik de vrijheid neem, dien voor te lezen. Hij is van den volgenden inhoud:</p>
<p>&nbsp;</p>
<p>‘Wij spraken onlangs over Matth. XXV: 46. Op den klank af, is deze plaats honderdmalen gebruikt, om te bewijzen, wat er niet mede bewezen kan worden, en dat wel, omdat er van geene eeuwige pijn sprake kan zijn, waar men het Godsbegrip vooraf behoorlijk heeft omschreven in den geest van den Heer, en waar men zich met de bestemming des menschen en het plan van God ter verlossing van zondaren door Jezus Christus, in overeenstemming met het einddoel van Gods zedelijk wereldbestuur, heeft zoeken gemeenzaam te maken. - Of zou men, wat men als <hi rend="i">middel</hi> behoort aan te merken, waarvan zich de heilige Vader bedient, ook als <hi rend="i">doel</hi> hebben te beschouwen? Boven alle christelijk-wijsgeerige redeneringen hebben wij vooral te letten op het eigen woord van den Zoon des Vaders, opdat wij ons zelven niet bedriegen met valsche voorstellingen. Ter zake dus. - De Heer spreekt in het voorgaande Hoofdstuk tot zijne jongeren over de verwoesting van den joodschen kerk- en burgerstaat, en maakt voor hen als het ware de toepassing dier beschouwing in dit merkwaardige vijf en twintigste Hoofdstuk. Hij begint met hen op te wekken tot waakzaamheid, vs. 1-13; Hij gaat voort met hen ernstig te vermanen, om de hun toevertrouwde talenten aan te wenden in het belang zijner zaak, welke die is der menschheid, van vs. 14-30; en Hij besluit met eene zinrijke voorstelling van het 31ste-46ste vs., waar Hij in verheven beeldspraak handelt over zijne <hi rend="i">doorgaande komst</hi> in heerlijkheid, de <hi rend="i">scheiding</hi>, die daardoor wordt bewerkstelligd, en de <hi rend="i">gevolgen</hi>, die daaruit voor volgzamen en tegenstrevers beiden zouden voortvloeijen. - Hij spreekt over zijne komst in heerlijkheid. Deze zou een aanvang nemen, als Hij door zijne opstanding op den weg der heerlijkheid zou geleid worden, terwijl die gebeurtenis de eerste openbaring zijner heerlijkheid zijn zou. Op deze zou eene doorgaande openbaring zijner heerlijkheid en magt als Hoofd zijner duurgekochte
<pb n="358"/>
gemeente volgen, en in den door den Heer bedoelden zin zal Hij eerst gezegd kunnen worden geheel gekomen te zijn, wanneer alle Hem weêrstrevende en vijandige magt zal zijn te niet gedaan. Sedert achttien eeuwen is de Heer gekomen in heerlijkheid en Hij zal voortgaan te komen, in dien zin, tot aan het einde der tegenwoordige wereldperiode. - Door deze zijne komst wordt de <hi rend="i">scheiding</hi> bewerkt, waarvan in menige bijzonderheid vs. 12 en volgende gesproken wordt. Die scheiding heeft ten gevolge, dat de schapen van de bokken worden afgezonderd, dat het onderscheid tusschen die de stem van Jezus hooren en die Hem snood ondankbaar verwerpen, kenbaar wordt. Voor beiden kunnen dan ook de gevolgen, die uit deze scheiding voortvloeijen, onmogelijk achterblijven, terwijl de Heer zijn oordeel nadrukkelijk uitspreekt in het 46ste vs.: de regtvaardigen zullen gaan in het eeuwige leven; in het leven dat gewekt wordt door den Zoon des menschen in de Messiaansche eeuw, het tijdperk zijner voortgaande komst in heerlijkheid, gewekt in de harten van allen, die zijne stem hooren. De goddeloozen zullen gaan in de eeuwige pijn. Zij zullen de pijn, de straf niet kunnen ontgaan, die in hetzelfde Messiaansche tijdperk het deel is van hen, die den Heer in zijne dienaren versmaden; zij zullen van de zegeningen des Messias-rijks verstoken zijn en daar verstoken van blijven, zoolang zij in hunne verhardheid en weêrstrevigheid tegen God en zijn gezalfde volharden. In de schriften des N.V. wordt gesproken van <hi rend="i">deze</hi> en die <hi rend="i">eeuw</hi>, het vóór- en eigenlijke Messiaansche tijdperk. Eeuwig is, wat tot die eeuw, die periode behoort; het eeuwige leven, de straf, die eens wordt ondervonden door wie in die eeuw dat leven in zich niet laten wekken, welke straf zal voortduren langer of korter, zoolang in ieder geval, totdat het doel van den Vader, die kastijdt en straft, bereikt is, en het leven kan gewekt worden, waar vroeger de dood heerschte.</p>
<p>Ziedaar, mijn vriend, wat ik als resulaat van alles, wat ik over de zaak in den laatsten tijd gelezen heb, voor mij zelven heb aangenomen. Kunt gij u daar niet mede vereenigen, ik wil gaarne uwe tegenbedenkingen hooren. In elk geval heb ik aan uw verlangen voldaan enz.’</p>
<pb n="359"/>
<p>‘Om u de waarheid te zeggen, dominé,’ zeî mevrouw Rijkhold, ‘is mij die verklaring geleerd genoeg. Intusschen, zooveel merk ik er wel uit, dat onze vriend Kampman in die plaats geen bewijs vindt voor de eeuwigheid der straf.’</p>
<p>‘Doch gij bemerkt tevens, mevrouw, dat hij de langdurigheid der straf zeer betrekkelijk stelt. Zij wordt, naar zijn inzien, gedragen, tot dat een nieuw leven in de wederstrevers van Gods genade wordt verwekt.’</p>
<p>‘Dus is er,’ hervatte mevrouw Rijkhold, ‘bekeering mogelijk?’</p>
<p>‘Het doel, zegt onze vriend, van den hemelschen Vader, die kastijdt en straft om te verbeteren, moet eens bereikt zijn.’</p>
<p>‘Maar, dominé,’ zeî Rudolf, ‘gij spraakt tot hiertoe met de woorden van uwen vriend. Is het mij geoorloofd meer op den man af te vragen, hoe gij zelf over eene eindelijke herstelling aller dingen denkt, ook in verband met den besproken tekst?’</p>
<p>‘Een regterlijk onderzoek, dominé,’ viel Roster hier op in, ‘van mijn zwager den kantonregter!’</p>
<p>‘Ik wil u gaarne mijn gevoelen zeggen, mijne vrienden, gerugsteund als ik word door geleerde mannen, in wier schaduw ik mij naauwelijks durf plaatsen. Over het geheel ben ik het wel met mijn vriend eens, zij het ook, dat ik mijne verwachting aangaande Gods eindbedoeling met het menschdom en de volzalige vrucht der aangebragte verlossing van onzen Heer met andere woorden uitdruk? Werd ook zijne verklaring van de door den Heer gesproken woorden minder aannemelijk geacht, - wat echter eene bondige tegenredenering zou vorderen, - ze zouden mij geen bezwaar opleveren, om over de zaak zelve met hem eenstemmig te denken, maar alleen het bewijs geven, dat de Heer met diepe wijsheid het uitzigt op eene eindelijke herstelling aller dingen en eene volkomen zegepraal van het goede over het kwade noch hier, noch elders uitdrukkelijk geopend heeft. Ik blijf evenmin als mijn vriend aan enkele uitspraken in den Bijbel hangen, maar breng ze in verband met zulke en meer andere, als hij u, mijn vriend Rijkhold, vroeger als bewijzen voor zijne verwachting heeft aangehaald. Ik zou
<pb n="360"/>
er dit slechts bijvoegen: blijven de gevolgen der zonde voortduren, in meerdere of mindere mate, dan moet dit noodwendig invloed hebben op de mate van het geluk, hetzij hier hetzij na verloop van eeuwen te smaken. Het kwaad kan overwonnen, een nieuw heilig leven gewekt, de zonde vergeven zijn, en toch, de smartelijke gevolgen, door haar te weeg gebragt, kunnen, naar mate van het bedreven kwaad, van korteren of langeren duur zijn. Op deze mijne denkwijze heeft de bekende gelijkenis van den verloren zoon niet weinig invloed gehad. Het hoogste toppunt van ellende, waartoe hij door zijn zondig gedrag geklommen was, werd het keerpunt tot zijne verbetering. Hij waagt het tot zijn vader terug te keeren. Boven verwachting is zijne ontvangst in het vaderlijke huis. Er is geen twijfel aan, hij heeft de vergiffenis van zijn vader. Het beste kleed wordt aangebragt, een ring aan zijn vinger gedaan, schoeisels aan zijne voeten, het gemeste kalf geslagt, en algemeen moet de blijdschap zijn over den teruggevondene, die verloren was. Zóó is er algemeene blijdschap in het vaderlijke huis over den teruggekeerden zoon; maar wat antwoordt de vader op de bedenking van den broeder des bekeerden, die zich beklaagde over de schijnbare onevenredigheid in het toedeelen van loon? Kind, gij zijt altijd bij mij, en al het mijne is het uwe. - De gevolgen van zijn ongeregeld leven moest de teruggekeerde zoon dus blijven dragen, en mogt het smartgevoel daarover met den tijd verminderen, gelukkig als hij zich gevoelde door de verworven vergeving op zijne waarachtige bekeering en door een nieuw leven in hem opgewekt, de gevolgen werden er niet door opgeheven.’</p>
<p>‘Maar, dominé,’ vroeg Maria, ‘is het ons wel geoorloofd zoo diep in te dringen in wat ons niet uitdrukkelijk is geopenbaard?’</p>
<p>‘'t Hangt er van af, lieve vriendin, met welk doel het geschiedt. Als wij het deden met het oogmerk, om de eeuwigheid te doorzien, dan voorzeker zouden wij van dwaze vermetelheid niet zijn vrij te pleiten, en wij zouden uit het oog verliezen, dat ons van de eeuwigheid genoeg is geopenbaard, om er hier voor opgeleid te worden. Is het ons daarentegen te doen, om in wat ons geopenbaard is de hoogere eenheid na te sporen, en vooral een diepe-<pb n="361"/>ren blik te slaan in het heerlijk werk der verlossing door onzen Heer Jezus Christus en het einddoel der liefde Gods in de zending en overgave van zijnen Zoon verheerlijkt, dan geloof ik, dat wij, nogtans met de meest mogelijke voorzigtigheid, vrijheid hebben, om uit het geopenbaarde de voorgestelde hoop af te leiden.’</p>
<p>‘Ik vind die hoop regt troostelijk, dominé,’ zeî mevrouw Rijkhold; ‘maar zou zij geene zorgelooze menschen kunnen maken?’</p>
<p>‘Men moet haar natuurlijk met de grootste voorzigtigheid, zoo als ik zeide, voorstellen, waar het nuttig en noodig kan zijn; maar, als we onder het oog houden welk een invloed een godzalig leven op de mate van geluk en zaligheid hier- en hiernamaals heeft, en dat we niet voor eene verre toekomst alleen, maar voor het leven hier op aarde reeds bestemd zijn, om door kennis van en liefde tot God en den Heer Jezus Christus het eeuwige leven deelachtig te worden, dan kan de nadenkende geen zorgelooze worden, omdat hij moet gevoelen, dat hij niets dan eindeloos verlies van zijne nalatigheid hebben kan.’</p>
<p>‘Ik dank u,’ zeî Rudolf, ‘dominé, voor de opheldering, die gij mij in deze zaak gegeven hebt. Doch als het goede uithoofde van Gods regtvaardigheid en liefde, en zeker ook van zijne hooge bedoeling met het menschdom, over het kwade eens zal zegepralen, dan is het mij nog niet zoo geheel duidelijk, als gij het werk der Verlossing door den Heer Jezus daar in zoo naauwe betrekking mede brengt, als ik uit uwe redenering heb meenen op te merken.’</p>
<p>Juist toen Klinkhorst hierop wilde antwoorden, kwam er een boodschap, of de dominé nog eens even bij Weerders wilde komen, want dat Mientje zoo benaauwd was. Haastig vertrok hij met de belofte om zoo spoedig mogelijk terug te keeren.</p>
</div>
<div type="chapter">
<pb n="362"/>
<head rend="h3">Een en dertigste hoofdstuk.<lb/>
Waarin een gesprek vervolgd, een brief ontvangen wordt en iemand afscheid neemt.</head>
<p>De vrees, die Mientjes ouders gekoesterd hadden, dat zij hun bemind kind in de hevige benaauwdheid, die haar had aangegrepen, verliezen zouden, bleek ditmaal nog ongegrond te zijn. Klinkhorst met de afgematte lijderes nu niet kunnende spreken, begaf zich weder naar zijne vrienden, waar men zijn terugkomst met verlangen verbeidde. Na de belangstellende vraag: hoe het met Mientje was? beantwoord te hebben, zeî hij tot Rudolf: ‘ik hoop, vriend Rijkhold, dat ik uwe vraag, die gij mij straks deedt, voor u bevredigend zal kunnen beantwoorden. Als gij met mij gelooft, waar ik niet aan twijfel, dat God geene andere bedoeling had met de zedelijke schepping dan hare heiliging en volmaking, dan zult gij het, bij een blik op de geschiedenis van Gods leiding met het menschdom, mij ook wel toestemmen, dat de Vader der menschen steeds werkzaam was en is tot bereiking van dat doel. En is Hij de onveranderlijke, dan moet dat eeuwig zijn doel blijven. Doch door en in wien heeft Hij duidelijker en krachtiger geopenbaard, dat het zijn wil is, dat de zonde vernietigd worde en dat Hij de menschen met zich wilde vereenigen, dan in Jezus Christus, zijn Zoon, die op de wereld kwam, als onzondige voor zondaren te lijden, en zich voor hen vrijwillig op te offeren tot in den dood? Met zijne verschijning in het vleesch, zijn leven, lijden en sterven had Hij, in vereeniging met zijnen Vader, geen ander doel, dan om ons te verlossen van zonde, de zonde
<pb n="363"/>
weg te nemen en daardoor des zondaars hereeniging met God tot stand te brengen. Met geen hooger doel leeft en werkt Hij steeds in den hemel, en zal nu dat doel eenmaal volkomen bereikt worden, dan moeten eens allen, gelijk dit aanvankelijk het geval was en steeds meerder en meerder werd, voor Gods genadige liefde zich nederbuigen, dan moet de zonde eens ophouden heerschappij te voeren, en het goede dat uit God is en tot Hem niet ledig kan terugkeeren over haar de zegepraal behalen. Zoo, mijn vriend, breng ik het een en ander in verband, maar ter onzer waarschuwing, om niet te diep in het niet geopenbaarde in te dringen, mogen wij den apostolischen wenk niet uit het oog verliezen: ‘het is nog niet geopenbaard, wat wij zijn zullen.’</p>
<p>‘Maar, dominé,’ hernam Rudolf, ‘als ik behoorde tot wie met uwe logica geen vrede konden hebben, dan zou ik zeggen, in het boekje, dat gij bij uwe patiënte vondt, is een veel gemakkelijker weg aangewezen, om voor zich zelven verzekerd te zijn, dat men geene eeuwige straf heeft te duchten. Als ik het wel onthouden heb, zeidet gij, dat er stond: “om het eeuwige vuur te ontkomen heeft men slechts het zoenoffer van Christus aan te nemen.”’</p>
<p>‘Als er slechts duidelijk in ware aangewezen, waar dat aannemen in bestaat, dan zou er onder het vele verward en verkeerd voorgestelde, eene hoogstgewigtige waarheid in zijn uitgedrukt. Zoo als het er nu is voorgesteld, is het, alsof de verdiensten van Christus ons als eene vreemde deugd moeten worden toegerekend, waardoor de zondaar geregtvaardigd wordt, zonder acht te slaan op wat de geloovige in Christus door Hem moet worden. Om ons in geene al te theologische onderzoekingen te verdiepen, spreek ik liever van een aannemen van het werk der verlossing, als een uitvloeisel van Gods genade, door Christus in zijn leven, lijden en sterven te weeg gebragt, en door zijn hemelsch leven en werken voortgezet.’</p>
<p>‘Maar, dominé,’ vroeg Maria, ‘kent men op die wijze wel genoegzaam verzoenende kracht toe aan het smartelijk lijden en den bloedigen dood des Heeren?’</p>
<p>‘Aan die vraag, lieve vriendin, herken ik den invloed uwer vroegere godsdienstige opleiding. Men heeft u niet
<pb n="364"/>
genoeg voorgehouden, dat het uitwendig lijden van den Heer slechts zulk eene onschatbaar hooge waarde verkrijgt door den diep in zijne ziel geprenten wil, om tot in den dood des kruises gehoorzaamheid te betoonen.’</p>
<p>‘Maar heeft dat lijden en die dood des Heeren,’ vroeg Maria andermaal, ‘dan voor ons geene verzoenende kracht?’</p>
<p>‘Ongetwijfeld; maar alleen in zooverre, als dat lijden, een noodzakelijk gevolg van 's Heeren onverpoosden strijd tegen de zonde, in het naauwste verband staat met zijne verschijning, zijn leven en werken op aarde, waardoor Hij ons geworden is, zooals Paulus zegt, <hi rend="i">wijsheid van God, regtvaardigheid, heiligmaking en verlossing</hi>.’</p>
<p>‘En zoo komen we van zelf weder, dominé,’ sprak Rudolf, ‘op dezelfde zwarigheid, waar ik reeds zoo dikwijls op stuitte: als ik van mijne zaligheid wil verzekerd zijn, dus werd mij geleerd, dan moet ik het zoenoffer, of zoo als gij het meer algemeen uitdrukt, het werk der verlossing door Christus te weeg gebragt, aannemen. Maar als men dat nu niet kan, wat dan?’</p>
<p>‘Als men het niet kan, zegt gij, maar dat zou in ons eene onmagt veronderstellen, die gelukkig ons deel niet is.’</p>
<p>‘Neen, zoo meen ik het niet; maar als ons verstand daar tegen opkomt, als het zich geen begrip kan vormen, hoe de God der waarheid door een middelpersoon, die zich zelven opoffert, zondaren tot geen zondaren maakt, hen van zonde vrijspreekt en dus zelf de band zou verscheuren, die er bestaat tusschen deugd en geluk?’</p>
<p>‘Uw bezwaar, vriend Rijkhold, rust op eene verkeerde voorstelling van het aannemen van Christus als onzen Verlosser van zonde. Gij denkt daarbij aan eene tijdelijke toerekening, die hun ten deel valt, wien het vergund is, zich haar toe te eigenen. Doch, zooals ik reeds zeide, het Evangelie leert ons niet, dat wij ons met het schild van 's Heeren verdiensten slechts hebben te dekken, om veilig en geborgen te zijn, zonder zelven deel te nemen aan den strijd, waardoor eens, zooals wij hopen, eene volkomene zegepraal over de zonde zal worden behaald. Wij moeten de door Christus verworven verlossing aannemen, dat wil niet zeggen, dat wij daar lijdelijk op moe-<pb n="365"/>ten vertrouwen, - <hi rend="i">zullen wij in de zonde blijven liggen</hi>, vraagt Paulus met krachtige terugwijzing, <hi rend="i">opdat de genade te meerder worde?</hi> - maar dat we ons haar moeten toeëigenen. Dezelfde apostel, die getuigt, dat wij <hi rend="i">om niet worden geregtvaardigd, uit Gods genade, door de verlossing, die in Christus Jezus is</hi>, zegt ons ook, dat die regtvaardiging geschiedt uit of door het geloof. En zoo treedt het geloof hier dan tusschenbeiden, om aan de verlossing van zonde, door Christus ons aangebragt, deel te verkrijgen.’</p>
<p>‘Maar zoo kom ik nog niet veel verder. Om geregtvaardigd te worden moet ik gelooven. Maar dat geloof is juist het struikelblok. Kan ik het mij zelven geven of niet? In elk geval, welke is voor mij zelven de waarborg, dat ik het ware geloof in Christus, het geloof, waardoor ik geregtvaardigd kan worden, bezit?’</p>
<p>‘Zou uwe bedenking ook voortkomen uit een verkeerd begrip van het geloof? Het geloof is, ja, een voor waar houden, maar het is oneindig meer, dan een bloot werk van het verstand. Het hart moet er een ruim aandeel aan nemen, of het geloof blijft koud en levenloos. 't Is eene zaak, die den geheelen inwendigen mensch betreft. Het geloof in God is die werkzaamheid van den menschelijken geest, waardoor men met Hem in heilige gemeenschap treedt, Luther zegt: het geloof is het regte, waarachtige leven in God. Dat geloof omvat het onwankelbaarst vertrouwen, niet alleen op God zelven, maar ook op zijne goddelijke beloften en op alles, wat Hij tot heil zijner schepselen verordend heeft. Nemen wij nu aan, dat God den oneindigen rijkdom zijner liefde en zijne onvolprezene heilbeschikking in Christus, op het heerlijkst heeft geopenbaard, dan volgt daaruit van zelf, dat ons geloof daaraan zich moet uiten door een onbepaald vertrouwen op Gods genade door Christus. Doch dat kunnen wij niet, zonder een geloovig aannemen van Christus. En waar bestaat dat in? Hoe kan de mensch daartoe komen? Door in eene innige gemeenschap met Christus, het zuivere beeld der vlekkelooze menschheid, den Eenige, die de bestemming der menschheid volkomen vervuld heeft, te treden; Zijn beeld in zich op te nemen, aan Hem gelijkvormig te worden, Hem na te volgen. Door zulk een
<pb n="366"/>
geloof wordt de zonde meer en meer in ons overwonnen, krijgen wij deel aan zijne voor ons volbragte gehoorzaamheid, deel ook aan het welbehagen Gods, dat op zijn menschlievend werk en opofferend leven rustte, en wordt de lust, moed en kracht hoe langs hoe meer bij ons opgewekt, om het hooger leven des geestes in ons aan te kweeken, dat in Hem in alle goddelijke volheid is, en waar zijn lievelingsdiscipel ons op wijst, als hij zegt: <hi rend="i">wie den Zoon heeft, heeft het leven</hi>. Zoo worden wij geregtvaardigd door het geloof, maar wie geregtvaardigd wil zijn, moet op het voorbeeld van Christus der zonde vijand zijn en zich op heiliging van hart en leven toeleggen. Wien dat ernst is, die neemt Christus in zich op, zoodat Hij eene gestalte in hem verkrijgt, die nadert hoe langer zoo meer tot die eenheid met Christus, die Hij voor de zijnen afbad en waardoor men één wordt met den Vader, - die gelooft in Christus. Kan er bij den heilbegeerige dan nog wel twijfel bestaan, of hij wel het ware geloof in Christus, waardoor men geregtvaardigd wordt, bezit? Kan er dan nog wel twijfel bestaan, dat niemand, gelijk Hij zelf getuigde, zonder Hem tot den Vader komt? Dat allen, vroeger of later door Christus moeten zalig worden en er zonder Hem, door wien wij de toeleiding hebben tot God, geen hooger geluk te vinden is?’</p>
<p>‘Maar, dominé,’ zeî mevrouw Rijkhold, ‘door zulk eene voorstelling vrees ik, dat gij het verwijt van sommigen niet zult kunnen ontgaan, dat gij het geloof in Christus op die wijze te zeer beperkt, om dat er tot dat geloof nog meer behoort, vooral wat den persoon van Christus betreft.’</p>
<p>‘Uwe vrees is niet ongegrond, mevrouw, maar dat verwijt kan, dunkt mij, alleen komen van menschen, die meer vragen: wat dunkt u van den Christus? dan, wat is u de Christus?’</p>
<p>De Heer Rijkhold had opzettelijk zich niet gemengd in het gesprek, dat hij met groote belangstelling had aangehoord, om zijn zoon de vrije gelegenheid te geven, zijne denkbeelden te ontwikkelen. Hoeveel genoegen deed het hem daarom, zoowel als den overige leden van het gezelschap, toen Rudolf zeide: ‘ik dank u, mijn vriend, voor wat gij ons tot opheldering van uwe begrippen hebt mede-<pb n="367"/>gedeeld. Ik verzeker u, dat ik reeds een ander en hooger denkbeeld van het christelijk geloof en geloofsleven heb opgevat. Met meer belangstelling dan ooit zal ik er ernstig over nadenken, terwijl ik haast zou kunnen wenschen, dat er zich geene gewigtige bezwaren daartegen bij mij mogten opdoen.’</p>
<p>Met welk een aangenaam gevoel Klinkhorst huiswaarts keerde, behoeven wij naauwelijks te vermelden, maar wij begrijpen daarom te meer, hoe onaangenaam het hem moest zijn, toen hij te huis komende, daar een brief van jufvrouw van der Starre vond, waar we den lezer slechts een fragment uit willen mededeelen, omdat hij daaruit genoegzaam over den daarin heerschenden geest en toon zal kunnen oordeelen. Nadat de schrijfster eerst op gemoedelijken toon gezegd had, dat haar sedert lang iets op het harte gelegen had, om hem bekend te maken, maar tot hiertoe daar nog van teruggehouden was, vervolgde zij aldus: ‘Och wat heeft, mij de laatste preek, die ik van u gehoord heb over dat ontzaggelijk woord, die den Geest van Christus niet heeft, komt Hem niet toe, bitter geërgerd. O! diepe smarte, die ik heb, dat de dierbare waarheid aan u blijft toevertrouwd voor deze gemeente, die geen leidsman in u heeft voor hunne onsterfelijke zielen, maar een verleider tot het verderf. En daar staan die beklagenswaardigen zoo blind voor; ik wijs u naar het waarachtige woord Gods, 2de Sendbrief Johannes vs. 7: dat een iegelijk, die niet belijdt dat Jezus Christus in het vleesch gekomen is, is de verleider en de Antichrist. I Joh. 2. vs. 22. Wie is de leugenaar, dan die loochent dat Jezus is de Christus, deze is de Antichrist, die den Vader en den Zoon loochent,’ nu volgt nog vs. 23. I Joh. 5, 10, 12 en daarmede wordt vs. 7 nog in verband gebragt! Verder las Klinkhorst: ‘O! zult gij niet ophouden te verkeeren de regte wegen des Heeren? Is uwe conscientie met een brandijzer toegeschroeid, of is er nog eene opening om eene waarschuwing op te nemen? Och mogt dat zoo zijn; och, het is nog het Heden der genade. Wie weet, of de Heere het nog eens mogte doen, om het u eens klaar voor de oogen te stellen, dat Hij met vlammende vure wrake doen zal over allen, die het Evangelie zijns Zoons, die met den Vader en den
<pb n="368"/>
Heiligen geest een Eeuwig God is, ongehoorzaam zijn.’</p>
<p>Na nog eenige o's en och's en eene nieuwe beschuldiging, dat Klinkhorst zijne gemeente den eenigen weg der zaligheid niet aanwees, maar ‘in plaats van naar Ezechiël 34 het verlorene te zoeken, het zwakke te sterken, het afgedrevene terug te brengen, het kranke te heelen,’ aan de gemeente het zuivere Woord Gods niet verkondigde, riep zij hem dringend op tot bekeering:</p>
<p>‘Er zal in Eeuwigheid,’ schreef zij, ‘geen schepsel buiten eene waarachtige bekeering tot de eeuwige zaligheid kunnen komen, en dat is het werk van God, den Heiligen Geest, die zondaren van dood levend maakt.’ En om toch niets van het geliefkoosd sijsteem te vergeten, ging zij als in éénen adem voort: ‘God konde den zondaar niet regtvaardigen behoudens zijne Heiligheid en Regtvaardigheid, ten zij eene volmaakte goddelijke genoegdoening gegeven was voor de straffe die bedreigd was. En wie, dan Gods Zoon, die met den Vader een eeuwig God is, konde den last des toorns Gods tegen de zonde dragen, en eene eeuwige geregtigheid aanbrengen voor den zondaar, om voor God te bestaan? En dat is de waarachtige leere des Bijbels, Gods Woord, waarvan de Heer zegt, dat niet een jota of tittel vallen kan. En komt gij daar nu mede op den preekstoel, om den zondaar de eenige fontein zijner zielsbehoudenis aan te zeggen? O, neen! En hoe kunt gij dan de kinderen doopen in den naam des Vaders, en des Zoons en des Heiligen Geestes? Dan verklaart gij Een Driëenig verbonds God tot zaligheid geopenbaard, en onmisbaar noodig voor den in zonde ontvangen en geboren mensch en aan de verdoemenis onderworpen, maar openlijk verloochent gij den Drieëenigen God. O! zie toe, arme mensch, en ga niet verder voort het uit te houden tegen den goedertierenen en regtvaardigen God. O! mogt gij het eens bedenken, dat de zaak zoo gewigtig is.’</p>
<p>Nu raadde zij hem uit puur medelijden aan, zijn ‘predikampt’ neder te leggen, al moest hij daardoor ook van alle bestaan beroofd worden. Want het ging haar ter harte dat hij zoovele onsterfelijke zielen in zijne gemeente gerust liet, ‘en dat gij maar spreekt van vrede, vrede en zij niet weten, dat een haastig verderf hun kan overko-<pb n="369"/>men, indien niet de waarachtige vrede door den Heiligen Geest in hunne harten wordt uitgestort. En dit zijn geen kleine zaken, die in een hoek geschied zijn. O! is er blijdschap in den hemel over eenen bekeerden zondaar, dan zal er op aarde wel kennisse van zulk eene groote gebeurtenis moeten zijn; want het is geen werk van menschen, maar Gods werk, zooals de Heere zegt, Ezechiel: ik zal het steenen hart wegnemen en zal u een vleeschen harte geven.’ Nog eens een wensch, om (en dit luidt al vrij zonderling) om <hi rend="i">zelf</hi> in te zien, hoever hij van de waarheid was afgeweken en eene schildering van zijn sterfbed, ‘waarop hij zonder troost zal moeten leggen, want de Heere zegt: Spreuken 1. dewijle ik geroepen hebbe en gij geweigerd hebt, mijne hand uitgestrekt hebbe en daar niemand was die opmerkte, zoo zal ik ook in ulieder verderf lagchen; ik zal spotten, wanneer uwe vreeze komt.’ Op eene pathetische verklaring van droefheid, dat hij de eer des Allerhoogsten ‘zoo schandelijk’ dorst aanranden, eindigde zij met deze woorden: ‘maar nu, wees gewaarschuwd! Eenmaal zullen wij voor den Rechterstoel des Allerhoogsten, voor Hem staan, dien de Vader daartoe verordeneerd heeft, en o, als dan die Rechter ook niet onze Borg en Middelaar is tusschen zijn Vader, met wien en den Heiligen Geest Hij een Eenig God is en tusschen ons, dan is eene eeuwige rampzaligheid ons deel. Maar vlied nog, er is nog redding in het Heden der genade en nog wil de Heere om zijns zelfs wil zijne genade verheerlijken aan doemschuldigen. En dit is de wensch en de bede enz.’</p>
<p>Een oogenblik maakte billijke verontwaardiging zich van Klinkhorst meester, doch weldra had medelijden met iemand, die zoovele blijken gaf van geestverwarring, zijn hart ingenomen. Uit de zonderlinge combinaties van idéën, den onzamenhangenden en dikwijls in herhaling vallenden inhoud des briefs (welk laatste tot vervelends toe, wij den lezer bespaard hebben) maakte hij het besluit op, dat hare hoofdkwaal in het verstand plaats had; want haar medelijden met de arme misleide gemeente; haar meer dan eens uitgedrukt verlangen, dat hij zelf tot inkeer mogt komen en bekeerd worden, waren hem de teekenen, van een hart, dat het niet kwaad meende, maar door een bekrompen
<pb n="370"/>
verstand zich liet leiden. Zoo althans wilde hij het liefst deze ongeroepen teregtwijzing en waarschuwing beschouwen, met terugzetting van andere verklaringen, die er aan konden gegeven worden. Den volgenden morgen kwamen hem bij het opzoeken van eenige papieren de beide anonyme brieven, die hij tijdens het beroep naar <hi rend="i">Heidendaal</hi> van daar ontvangen had, toevallig in handen. Hij las ze nog eens, en nu kwam een donker vermoeden bij hem op. Weldra had hij het schrift met den laatst ontvangen brief vergeleken, en hoewel daar een groot onderscheid in bestond, waren het echter niet alleen enkele letters, die met elkander veel overkomst hadden, maar in toon en schrijfwijze was zooveel gelijkheid, dat hij er bijna niet meer aan twijfelde, of de drie brieven waren van dezelfde hand. Bragt hij daarmede de ontsteltenis en het zonderling gedrag van jufvrouw van der Starre op de bruiloft van Roster in verband, en hare trage opkomst in de kerk na dien tijd, dan meende hij, dat hem licht genoeg was opgegaan, om achter de geheele intrigue te komen.</p>
<p>Na eerst den heer Rijkhold, die den hem ter lezing aangeboden brief met een medelijdend hoofdschudden terug gaf, geraadpleegd en hem zijn vermoeden, te kennen gegeven te hebben, ging hij ook op raad van dezen naar <hi rend="i">Zandwijk</hi>, en verzocht een afzonderlijk onderhoud met jufvrouw van der Starre. Na eene behoorlijke inleiding, om haar niet te zeer te overvallen, sprak hij haar dus toe: ‘als ik alleen uw laatsten brief had ontvangen mejufvrouw, dan zou ik dien stil op zijde gelegd, voor notificatie aangenomen en er verder geene sprake van gemaakt hebben, overtuigd als ik ben, dat uwe redeneringen daarin vervat, zoo verward en zonderling dooreen gemengd, voor geene wederlegging vatbaar zijn. Docht het is nu (en hier zag hij haar scherp aan) de derde brief, dien ik van u ontvang, met verschillend doel geschreven, en waar het hart meer aandeel aan gehad heeft, dan u zelve aangenaam kan zijn....’</p>
<p>‘Mijnheer!’ vroeg zij, ‘wat meent gij?’</p>
<p>‘Bespaar mij, mejufvrouw, om uw zelfs wille eene nadere verklaring. Herinner u slechts uw toestand, toen de heer Rijkhold, op de bruiloft van zijn' zwager een toast op mij uitbragt.’</p>
<pb n="371"/>
<p>Een hoog rood overtoog haar gelaat, en het verzoek om haar te sparen was haren mond ontgleden, eer zij tot regte bezinning kwam.</p>
<p>Klinkhorst zeide haar, dat hij niet gekomen was, om verwijtingen te doen; maar nu zij zelve zijn vermoeden tot waarheid bragt, kon hij niet nalaten, haar voor het vervolg meerdere omzigtigheid en gematigdheid in haar oordeel aan te raden, terwijl hij er, na haar de verzekering gegeven te hebben, dat niemand van de zaak iets wist, als de heer Rijkhold, maar niemand er verder ook iets van te weten zou komen, de noodige vermaningen in den geest der liefde bijvoegde, en met den wensch van haar scheidde, dat zij in den waren zin des woords eene regtzinnige mogt worden.</p>
<p>Terwijl Klinkhorst zich spoedde om zijn wedervaren aan den heer Rijkhold mede te deelen, en hem tevens geheimhouding van het voorgevallene te verzoeken, trad hij, genoegzaam gelijktijdig met Kleber, die van een anderen kant gekomen was, het hek voor Landlust binnen. Met weinige woorden maakte Kleber de reden van zijne komst bekend. Hij kwam afscheid nemen van de familie, omdat hij plan had eerstdaags van Heidendaal te vertrekken en zich op een afgelegen plaatsje in Drenthe met ter woon te vestigen. Niemand vond de reden, die hem tot dien stap bewogen had, onnatuurlijk: het langer verblijf op eene plaats, waar hij zulk eene schandelijke behandeling had ondervonden, en aan de verdenking van velen, in wier hart hij niet kon lezen, blootstond, was hem onmogelijk, maar de wijze waarop hij zich daarover uitliet, toonde een inwendigen wrevel, dien hij met moeite bedwong zich naar buiten te openbaren, terwijl hij niet kon nalaten, den toestand scherp te gispen van eene zoogenaamde beschaafde maatschappij, waar de onschuld geene bescherming en ondersteuning vond, en den wensch te uiten, dat er eens zulk eene gevoelige omkeering mogt komen, waardoor vooral de rijken getroffen werden, en de minder gegoeden in hunne regten, als menschen van dezelfde beweging, en dikwijls boven de rijken in kennis en levenswandel uitmuntende, mogten worden hersteld. Met medelijden zag men na zijn kort bezoek, waarbij hij ook zijn verlangen te kennen gegeven
<pb n="372"/>
had, om niet ongewroken te blijven, den man vertrekken, die wel onverdiend diep gekrenkt was, maar geene zielskracht bezat, om zich boven het leed te verheffen en het geduldig te dragen, omdat hem het steunpunt ontbrak, waar hij die kracht op moest bouwen. Rudolf vooral, hoewel hij wist dat zijne godsdienstige gevoelens zich hoe langer hoe verder verwijderden van de zijne, en de onbuigzaamheid van zijn karakter hem voor eene andere overtuiging onvatbaar maakte, ook omdat hij meende wijs te zijn boven velen, was zeer getroffen door den treurigen toestand, waarin hij verkeerde, en die geene andere uitwerking bij hem scheen te weeg te brengen, dan hem wreveliger en onvergenoegder te maken, dan ooit. ‘Hij is in waarheid ongelukkig,’ sprak hij tot zich zelven. ‘Wat is de mensch zonder ware godsdienstige beginselen? Hoe hoog staat de echte christen niet boven hem! En toch, het is zoolang niet geleden, dat ik zulk eene uitspraak voor de uitdrukking van een overspannen gevoel zou hebben gehouden.’</p>
<p>‘Welk een treurige toestand, zeî Klinkhorst nadat Kleber vertrokken was, ‘als de mensch zonder God en Christus in de wereld leeft. De man ontvlugt het oord, waar hem zooveel leed is aangedaan; maar waar zal hij troost vinden? In zijn eigen hart vindt hij dien niet, want het wil niet afhankelijk zijn van een God, die tevens de bestuurder onzer lotgevallen is. In de wereld evenmin; want heeft hij het ongeluk zich aan haar over te geven, dan wordt hij hoe langer hoe meer vijand van God; nog minder in zijn hooggeloofd verstand, dat bij het zigtbare en vergankelijke blijft stilstaan. En moge hij ondanks zich zelven in enkele oogenblikken aan een hoogeren God denken, dan dien hij met de wereld verwart, wat zal hem vrijmoedigheid geven, zoolang hij van geen Christus wil weten, die voor enkele sporen der waarheid, de waarheid zelve aan het licht gebragt heeft, om in God een Vader te zien, die langs zijne vaak ondoorgrondelijke, maar altijd aanbiddelijke wegen ons geluk bedoelt? Wat zal hem waarborgen, dat zijn God, dien hij vereert, maar die niet de Vader is van Jezus Christus, die door lijden in zijne heerlijkheid is ingegaan, uit het kwade het goede zal doen geboren worden? Heb
<pb n="373"/>
ik den man beklaagd, toen hij nog met geen onheil had te worstelen, hoeveel te meer doe ik het nu bij de ramp die hem treft. God geve, dat het een heilzaam werkend middel in Zijne hand zij, om hem te buigen en daarna krachtiger op te rigten!’</p>
<p>Met dien wensch vereenigden zich allen, terwijl de heer Rijkhold nog zeide: ‘wie kan den raad des Eeuwigen doorgronden? Maar Hij alleen kent het beste geneesmiddel voor zijne kranke kinderen.’</p>
</div>
<div type="chapter">
<head rend="h3">Twee en dertigste hoofdstuk.<lb/>
Middagglans en avondduister.</head>
<p>De Heer Rijkhold was nu reeds meer dan vier jaren inwoner van het dorp, waar door zijn invloed en onvermoeide zucht om nuttig werkzaam te zijn, vele verbeteringen waren tot stand gebragt. Wij hebben niet altijd melding gemaakt van de moeijelijkheden en de tegenwerking, die hij daarbij van betweters of streng aan het oude gehechte dwarsdrijvers ondervond, omdat hunne bezwaren altijd op hetzelfde nederkwamen. Maar krachtiger tegenstand ondervond hij niet, dan toen hij in den gemeenteraad het voorstel deed, om de eigenlijk gezegde kermis af te schaffen, en daarvoor andere meer gepaste volksvermaken in de plaats te stellen, waarbij men meer afwisseling van vermakelijkheden, minder gelegenheid zou hebben, om zijn grootste vermaak in de herbergen te vinden. Inzonderheid was het Wente, de vriend van den kastelein uit <hi rend="i">het Zwaantje</hi>, die zich daar hevig tegen verzette, maar tot een bewijs van den invloed, dien Rijkhold reeds oefende op vele anderen, werd zijn voorstel met meerderheid van stemmen, waaronder die het luide toejuichten, aangenomen.</p>
<pb n="374"/>
<p>Onder andere middelen, door hem aangewend om zedelijkheid en huiselijken zin te bevorderen, behoorde ook zijne zorg, dat hun, die het wegens hunne sobere verdiensten zich zelven niet konden verschaffen en het wegens hun gedrag verdienden, des zondags avonds eenige versnapering werd uitgereikt, waardoor hij de uithuizigheid wilde tegengaan, en de prijsstelling op het huiselijk verkeer wenschte te bevorderen. Mogt hij zelf daar de ruimste giften toe afzonderen, hij wilde den schijn niet op zich laden, alsof hij deze liefdedaad alleen aan zich zelven wilde toegeschreven hebben, en daarom verzocht hij ook van anderen kleine bijdragen, om daar mede in te deelen.</p>
<p>Doch niet alles, wat hij van die aanvankelijk weldadig werkende zorg ondervond, was genoegen. Sommigen prezen, anderen laakten haar. Er waren onvergenoegden, die een minder deel kregen, dan zij meenden dat hun toekwam; jaloerschen, die met leede oogen aanzagen, dat anderen met hen gelijk op deelden; nog anderen, die uit kwalijk geplaatste eerzucht versmaadden, wat hun met de beste bedoeling werd aangeboden, terwijl er ook waren, die wrevelig en knorrig werden, omdat zij nu, als zij vrede in huis wilden hebben, moesten te huis blijven, in plaats van de zuur verdiende stuiver buiten het gezin, in <hi rend="i">het Zwaantje</hi>, of elders te verteren.</p>
<p>Het spreekt van zelf, dat Rijkhold den heer Zeeltink niet alleen van zijn plan in der tijd kennis gegeven, maar hem ook tot deelneming uitgenoodigd had. Onder voorwendsel dat hij het doel daarvan nog niet goed begreep, en het nut er van niet zoo terstond inzag, had hij het voorstel in beraad genomen. Zeer bevreemdde het Rijkhold echter, dat hij na verloop van eenigen tijd een briefje van Zeeltink ontving, waarin deze hem beleefd bedankte voor de uitnoodiging, om aan het plan deel te nemen. Hij kon zich dit niet begrijpen, omdat milddadigheid tot de hoofddeugden van Zeeltink en zijne vrouw behoorde. Aan behoeftigen deelden zij steeds naar hun vermogen mede, en niet te vergeefs klopte men bij hen aan, als er om ondersteuning gevraagd werd. De bijdrage, die Rijkhold vroeg, was ook betrekkelijk te gering, om daarin eene reden van weigering te zoeken.</p>
<p>Had Rijkhold geweten, wat wij in staat zijn mede te
<pb n="375"/>
deelen, hij zou de oplossing van dit geheimzinnig gedrag gevonden hebben, waar hij die het minst zou verwacht hebben. Nadat de heer van Staalen, tijdens zijn verblijf op <hi rend="i">Zandwijk</hi>, van zijn bezoek bij Rijkhold was teruggekomen, had hij mijnheer en mevrouw Zeeltink een getrouw verslag gegeven van de daar gevoerde gesprekken, en er den raad bijgevoegd, om de grootste voorzigtigheid in acht te nemen met menschen, die zoo vijandig gestemd waren jegens wie ‘het goede’ trachtten te bevorderen. Hij had aangeboden, om zijnen vrienden, waar hij kon, van raad te dienen en zelfs verzocht, hem niet onkundig te laten van wat er op <hi rend="i">Heidendaal</hi> voorviel. Dien ten gevolge had Zeeltink onmiddellijk aan zijn' vriend geschreven, om zijn oordeel te hooren over den voorslag hem door Rijkhold gedaan. Daarop had hij van van Staalen den volgenden brief gekregen, waaruit we willen mededeelen, wat de aangelegene zaak betreft.</p>
<p>&nbsp;</p>
<p>‘--- Wat nu aanbelangt de zaak, waarover gij mijn gevoelen vraagt: ik moet u bekennen, dat ik er althans niet hoog mede ben ingenomen. Wij behoeven het zaad der democratie niet verder uit te strooijen dan reeds al te overvloedig in den laatsten tijd geschied is en welig genoeg is opgeschoten. 't Is moeijelijk om over den waren aart van iemands bedoelingen te oordeelen, - de wereld, die in het booze ligt, hult ze vaak in het schoonste gewaad, - maar zie ik recht, dan merk ik in het oogenschijnlijk lofwaardig bedrijf van den heer Rijkhold een verholen zucht op, om zich populair te maken en de gunst der menigte te verwerven. Misschien rekent hij zelf niet op het gevaar, dat daar achter verborgen ligt. Het is toch duidelijk, dat hij, door te voorzien in iets, waar de zoogenaamde gemeene man niet aan gewoon is, de menschen aan een zekeren overdaad gewent, waardoor de begeerten worden opgewekt, en aanleiding gegeven wordt tot een verderfelijk communismus of socialismus.’</p>
<p>‘Wij beleven hagchelijke tijden, mijn vriend; er worden alom middelen aangewend, om de menschen eene vrijheid op te dringen, die zij niet kunnen verdragen en hen aan eene gelijkstelling te gewennen, die de Heer niet bedoeld
<pb n="376"/>
heeft, en men zich te laat zal beklagen. Wel zijn wij verbasterd en van de grondregelen der Vaderen afgeweken! Vroeger liet men het volk, het volk, en men zorgde slechts, dat het met de eenige, ware zielespijs gevoed werd, zoowel in de kerk, als aan de huizen. Toen was er ontzach voor kerk, staat en regering, toen was er eendragt, die magt maakte. Toen kon de gansche menigte van Gods volk door de kerk als een eenig man in een oogenblik des tijds worden opgeroepen, om zich op de muren Sions te plaatsen, ten einde een indringenden vijand, die de verleidelijke banier van vrijheid in denken ophief, af te keeren. Maar wat is het thans? Die in de aangelegenste punten nog hechten aan de waarheid worden der verfoeijing prijs gegeven, en in boeken en geschristen wordt tegen hen een geregelde kruistogt gepredikt! 't Is waar, wij laten den aanval, die tegen ons, (of, zooals men het verkiest te noemen, onze rigting) gerigt wordt, niet onbeantwoord, en menig aanvaller wordt door het tweesnijdend zwaard van Gods woord nog getroffen, maar het wordt tijd, dat wij ook tegen schijnbaar minder gevaarlijke pogingen, om de veste in te nemen, op onze hoede zijn. Onder dezen tel ik ook de onvooorzigtige tegemoetkoming, die de heer Rijkhold den minderen standen wil doen geworden. Waarom hen niet liever met het brood des levens gevoed, en het overwigt van zijn stand aangewend, om, in plaats van het ligchaam met lekkernij te streelen en de wereldsgezindheid aan te kweeken, de ziel te verkwikken met het dierbare woord Gods en de onveranderlijke leere onzer ware gereformeerde kerk? Daar zouden zij meer door aan huis en hof geboeid worden, dan door deze ijdele dingen, die nergens nut toe zijn, dan om ontevredenen nog ontevredener te maken. Ik raad u aan, om met zulken niet zamen te stemmen, die, onder de bedekkingen der wereld, zeggen het heil der ziele te zoeken. Het volk moet het volk blijven. Ontzach moet er zijn voor het goddelijke, dan zal het er ook in het wereldlijke wezen, enz. enz.</p>
<p>&nbsp;</p>
<p>Toen Rijkhold bij Zeeltink niet verder aandrong om aan de zaak deel te nemen, had deze het er ook bij laten
<pb n="377"/>
berusten, vast besloten, om niet mede te werken aan eene zaak, waarin hij met van Staalen grooter gevaar begon te zien, dan men te Heidendaal vermoedde.</p>
<p>Rijkhold was voor het overige zeer gelukkig in den werkkring, dien hij zich zelven geopend had, en te midden van zijn gezin en zijne dierbare betrekkingen en vrienden. Zijn jongste zoontje Willem had zich op het gunstigst ontwikkeld. Zijne opleiding en opvoeding waren genoegzaam voltooid; zijne wetenschappelijke kennis genoeg gevorderd, om de verdere voorbereidende wetenschappen zich eigen te maken voor den koopmansstand, dien hij zich in de maatschappij wilde kiezen. Rijkhold maakte echter geen te groote haast, om hem daartoe in de gelegenheid te stellen, ter wille van de kinderen van mevrouw Torlet, die met Willem altijd nog onderwijs genoten van den gouverneur. Deze was ook al te zeer huisvriend geworden, om zijn vertrek uit het huis niet zoo lang mogelijk uit te stellen. En daar Rudolf intusschen van een oudoom van moederszijde, wiens petekind hij was, een aanzienlijk legaat gekregen had, begon hij ook ernstig aan eene huwelijksvereeniging met Maria te denken.</p>
<p>&nbsp;</p>
<p>Doch terwijl de zon van voorspoed voor Rijkhold en de zijnen hare middaghoogte scheen bereikt te hebben, trokken inmiddels zware onweêrsbuijen te zamen, die dreigden haar geheel te verduisteren.</p>
<p>De onderneming waarvan we vroeger spraken, door den zoon van Rijkhold in Amsterdam met onwisse kans gewaagd, was uitnemend gelukt. Dit had zijne eerzucht geprikkeld en de begeerte bij hem opgewekt om eene andere op nog grootere schaal te wagen. Hij had zich daarmede niet gehaast, maar voorzigtig genoeg, naar hij meende, den geschikten tijd afgewacht. 't Was nu in den grond eene speculatie, waar hij zijn vader, wiens bezwaren hij te dien opzigte wel kende, eerst berigt van gaf, nadat hij haar had ondernomen. Dit was te gemakkelijker gelukt, omdat de compagnon in de zaak, reeds hoog bejaard zijnde, zich weinig meer met de kantoorzaken bemoeide, en gewoon was gemakkelijk toe te geven aan wat zijn compagnon hem voorstelde. De man, die, behalve zijn
<pb n="378"/>
aandeel in het kantoor, zeer rijk en ongehuwd was, was minder bevreesd voor schade, dewijl hij tot hiertoe altijd gewoon geweest was, dat de handelszaken en kleine ondernemingen goed gelukten. De bezadigde en doorkundige boekhouder had zijn jeugdigen patroon ernstig gewaarschuwd, omdat hij van meening was, dat men te veel waagde.</p>
<p>De jonge Rijkhold had den heer Welkens echter trachten gerust te stellen, door hem de onderneming als niet zoo gewaagd af te schilderen, als hij en zijn vader, die dezelfde bezwaren had, wel meenden. Hij verstond de kunst van te overreden, en nadat hij de zaak voor zijn vader en den boekhouder nog eens van den voordeeligsten kant had uiteengezet, moesten beiden bekennen, dat zij haar misschien wel wat al te donker inzagen.</p>
<p>Onvoorziene omstandigheden bragten echter een verschrikkelijk treurigen omkeer te weeg. Men moest de onderneming als ten eenenmale mislukt rekenen. De schade was buitengemeen groot, doch zij zou den loop der kantoorzaken niet zóó benadeeld hebben, of deze konden haren gang gaan, als niet het eene ongeluk bij het andere gekomen was, en er op hetzelfde tijdstip niet een bankroet van een groot handelshuis had plaats gehad, waardoor velen een groot verlies ondergingen, maar vooral de firma Rijkhold en Comp. onherstelbaar leed.</p>
<p>De slag was zóó zwaar, dat Rijkhold er genoegzaam door geruïneerd was. Hij ontving het berigt dier ramp zoo bedekt mogelijk, en met achterhouding der geheele waarheid, van den bedaarden, maar diep geschokten boekhouder, die hem meldde, dat zijn zoon door dit ongeval zeer was getroffen, en den moed niet had zelf te schrijven. Naauwelijks had Rijkhold den tijd gehad, om zijne huisgenooten met die treurige tijding zoo voorzigtig mogelijk bekend te maken, of er kwam een tweede brief, die het voor allen verpletterend berigt inhield, dat zijn zoon door den onverwachten geweldigen schok een aanval van beroerte gekregen had, terwijl hij tevens het verzoek behelsde, of Rijkhold, zoo spoedig hij kon, wilde overkomen.</p>
<p>Wij behoeven naauwelijks te melden, hoe diep de familie Rijkhold door dezen even onverwachten, als zwa-<pb n="379"/>ren dubbelen slag getroffen was. Kende men het finantieel verlies nog niet in al zijn omvang, Rijkhold kon wel berekenen, dat hij eene onherstelbare schade geleden had, doch de grootere ramp, die daarop gevolgd was, de toestand, waarin zich hun geliefde zoon, zoo als hun gemeld was, bevond, en waar het ergste van kon te vreezen zijn, stelde het eerste op den achtergrond, en liet de smart daarover voor het oogenblik minder gevoelen.</p>
<p>Rijkhold was in het eerst als versuft. Het onverwachte van den schok had eene verdoovende uitwerking op hem, zoodat het was, als of hij zijne gedachten eerst bij elkander moest zamelen, om te beseffen, wat er eigenlijk gebeurd was. Rudolf had zijn vader uit zijne treurige mijmering trachten op te wekken, door hem indachtig te maken, dat hij zich de zaak misschien erger voorstelde, dan zij inderdaad was. Doch dit had geen ander gevolg, dan dat Rijkhold met eene vreeselijke bedaardheid zeide, dat hij zich onverwijld gereed zou maken, om er in persoon onderzoek naar te gaan doen. Doch toen zijne vrouw, door haar smartgevoel overstelpt, in een luid geklaag begon uit te barsten, was het als of hij op eenmaal zijne bezinning terugkreeg. Zijn oog werd vochtig, er kwam eene gelukkige ontspanning zijner zenuwen, en nu op eens het neêrgebogen hoofd opheffende, riep hij uit: ‘lieve Lise, klaag dus niet! Uwe klagt zou een aanklagen zijn van Hem, zonder Wiens wil niets geschiedt. Hoe? zouden wij het goede van God ontvangen, en niet het kwade? Zouden we zooveel over het Chistendom gesproken hebben, en zoo weinig christenen willen zijn. Ik was zoo aanstonds ook zwak, zwakker misschien nog dan gij. 't Komt omdat het christelijk geloof nog niet genoeg ons geheele wezen als een zuurdeesem doortrokken heeft. Komt lieven, laat ons nu toonen, dat wij boven andere onzer natuurgenooten, boven Joden en Heidenen bevoorregt zijn. Niet tot klagen, maar tot vertrouwen en werken zijn wij thans geroepen. Mijn onverwacht vertrek schrijft gij, gedurende mijne afwezigheid, voor 's hands alleen toe aan den treurigen toestand van Karel. Het finantieele punt kan later, als het noodig mogt zijn, ter sprake komen.’</p>
<p>De bemoedigende toespraak van Rijkhold werkte weldadig op allen. Hij zelf maakte met den meesten spoed
<pb n="380"/>
de toebereidselen tot zijn vertrek, dat nog denzelfden dag plaats had.</p>
<p>Nadat hij vertrokken was maakte mismoedigheid zich weder van mevrouw Rijkhold meester. Frits en Mina deden hun best om haar zooveel in hun vermogen was te troosten en te bemoedigen; doch welk een dankbaar gevoel doorstroomde hare ziel, toen Rudolf haar betuigde, dat hij in oogenblikken als deze de regte waarde begon in te zien van een geloof, zoo als de ware christen kan bezitten. 't Was waar, ieder moest zich onderwerpen aan de lotsbeschikking die niet van hem zelven afhing, maar hij begreep toch, dat niemand het zoo gewillig kon doen, dan in wien het ware christelijke beginsel leefde. ‘O, mijn kind’ riep mevrouw Rijkhold uit, ‘gij weet niet, welk een weldadige balsem deze uwe woorden zijn voor mijn diep gewond gemoed? Zijt gij bewogen, om bijna een christen te worden, de Heer bekroone zijn werk, ook in het lijden ons toegeschikt, door u geheel te vormen tot een waar onderdaan van het Rijk zijns Zoons!’</p>
<p>De toestand van zijn broeder had tot hiertoe te veel zijne aandacht bezig gehouden, dan dat hij aan den invloed der gebeurtenis, die er aanleiding toe gegeven had, ernstig gedacht had. Maar zouden de omstandigheden, dacht hij, niet van dien aard kunnen zijn, dat zij hem in zijne plannen voor de toekomst hinderlijk waren. Had hij zich van huis kunnen begeven, hij zou ongetwijfeld met zijn vader naar Amsterdam gegaan zijn, om spoediger het zekere voor het benaauwend onzekere te weten te komen. Bij zijn bezoek op Zandwijk gaf hij de familie kennis van de plotselinge en gevaarlijke ongesteldheid zijns broeders, zonder voor als nog melding te maken van de aanleidende oorzaak daartoe. Voor Maria kon en wilde hij die echter niet verbergen, en zoodra hij met haar alleen was, stortte hij voor haar geheel zijn treurig gestemd hart uit.</p>
<p>Rudolf behoefde het niet te vragen, of Maria zijn lijden met hem deelde. Haar oog vol weemoed tot hem opgeslagen, haar hart, waar zij hem in liet lezen door de zachte teedere uitdrukking op haar gelaat, hadden reeds gesproken, eer zij nog een woord had uitgebragt. Zou zij het ontveinzen dat ook het laatste berigt haar smar-<pb n="381"/>telijk had getroffen? Dat zij een donkeren nevel in de verte zag opkomen, die hare toekomst verduisterde? De eene gedachte na de andere rees in haar op; een stille zucht ontglipte aan haren boezem, en, hoe kort van duur ook, pijnlijk was voor Rudolf de stomme smart, die zich van haar scheen meester gemaakt te hebben.</p>
<p>‘Hoe zoo stil, Maria?’ vroeg Rudolf op teederen toon. ‘Heeft de christin geen woord van troost?’</p>
<p>‘Dank, beste Rudolf, dank voor die vraag. Ach, de christin heeft ook hare zwakke oogenblikken, waarin zij bijna vergeet, hooger op te zien, waar onverwachte rampspoed haar neder drukt. Uwe vraag geeft mij aan mij zelve weder. Zij beschaamt, maar zij verheft mij tevens. Ik verwijt mij zelve, dat ik er niet terstond aan dacht, dat de Heer door dezen onverwachten rampspoed met krachtige hand aan onze opvoeding werkzaam is....’</p>
<p>‘Onze opvoeding, zegt ge, Maria! Gij zoudt dus in het lot, dat mij en de mijnen getroffen heeft, en dat wij nog niet in al zijn omvang kennen, willen blijven deelen?’</p>
<p>‘Waar denkt gij aan, Rudolf? Hebt gij mij nog zoo weinig gekend? Meent gij, dat de christin in het afgetrokkene alleen, en niet uwe Maria woorden van troost voor u heeft?’</p>
<p>‘O God, welke geurige bloemen strooit Gij met vaderlijke hand op het doornig lijdenspad! Maria, had ik een geloof als het uwe, zoo vast, zoo vol van liefde, dan was ik de gelukkigste der menschen.’</p>
<p>‘Als de Vader in den hemel het u langs Zijne wegen wil maken, als de lieve Heer Jezus, die de uitvoerder is van Gods raad, u door kruis en lijden tot zich wil trekken, zoudt gij dan reden hebben tot klagen, al drukt des Heeren hand zwaar op u?’</p>
<p>‘Neen, Maria, vooral niet, nu gij het leed wilt helpen dragen, nu gij mij ondersteunen en helpen wilt.’</p>
<p>‘Als de Heer mij daartoe in staat stelt, Rudolf, vergeet dan niet, dat ik slechts een middel in Zijne hand ben, om het lijden niet alleen dragelijker te maken, maar er ook tot krachtiger geloof en vaster vertrouwen door te worden opgeleid. Schrijf dan niet aan het middel toe,
<pb n="382"/>
wat gij aan de groote oorzaak alleen hebt te danken. Niet ons, niet ons, maar Gode alleen zij de eer!’</p>
<p>‘Ja, God dank ik uit den grond mijns harten, dat ik u op mijn levensweg mogt ontmoeten, om met u, gelijk ik niets vuriger wensch, dien weg te bewandelen. Zal hij nu misschien niet onder zulk een helderen hemel betreden worden, als ik mij had voorgesteld, - schaduwen verhoogen het licht, niet waar Maria? Hoe hebt gij mij van die waarheid op nieuw overtuigd!’</p>
<p>‘Danken wij den lieven God dan te zamen, dat Hij ons in elkanders nabijheid bragt om malkander op te voeden, en het grootste genot te zoeken in onze onderlinge volmaking.’</p>
<p>Doch, terwijl wij de gesprekken der twee gelieven, die wel op ernstigen, maar allengs teederder toon gevoerd werden, niet langer beluisteren, willen wij intusschen vernemen, hoe Rijkhold het in Amsterdam gesteld vond.</p>
<p>Met een van vrees en hope kloppend hart was hij de woning zijns zoons genaderd. Van zijne schoondochter, die hem, van smart overstelpt in de armen viel, vernam hij, dat er geene hoop meer bestond op het behoud van haren innig geliefden man. Op dit oogenblik was hij uit zijn bewusteloozen toestand bij zijne kennis gekomen, doch de doctor, die zoo even vertrokken was, had haar gezegd, dat het de laatste opflikkering der levensvonken was, en zij zich op den vreeselijken slag moest voorbereiden. ‘Sedert hij zijn bewustzijn teruggekregen heeft,’ zeide zij snikkende, ‘heeft hij gedurig naar u gevraagd, hoe zal het zijn lijden verzachten, als hij weet, dat gij er zijt! Ik zal hem dadelijk voorzigtig met uwe komst bekend maken; maar, papa,’ smeekte zij met door smart afgebroken en gesmoorde woorden, ‘vergeving, vergeving voor hem, die....’</p>
<p>‘Stel u gerust, mijn kind,’ sprak Rijkhold, door zijn gevoel overmeesterd, terwijl hij haar in zijne armen sloot. ‘Zou de onspoed het vaderhart kunnen sluiten? Het lijden treft ons zwaar genoeg, om niet alles aan te wenden, waardoor wij het elkander kunnen verligten.’</p>
<p>Weldra zat de diep bedroefde vader aan het sterfbed van den ongelukkigen zoon. Hij behoefde geen vergeving
<pb n="383"/>
te vragen voor zijne onvoorzigtigheid, zijn vader las zijn berouw en de bede om vergiffenis op zijn gelaat, waarop zich reeds de trekken des doods vertoonden. Hoe verligtte Rijkhold de stervensure van zijn Karel door hem te troosten, te bemoedigen en te versterken, en door met hem te bidden, dat de hemelsche Vader hem even genadig mogt zijn, als hij vergeving ontvangen had van zijn aardschen vader, die het vertrouwen voedde, dat de Heer dit kwade, hoe donker de toekomst er ook door werd, ten goede kon laten uitloopen. Met welk een verruimd hart nam Karel nu afscheid van zijne vrouw en zijn vader, het slechts betreurende, dat hij zijne andere geliefde betrekkingen niet bij zich zag, maar ze vol liefde aan hoogere bescherming aanbevelende. Naauwelijks had hij de laatste woorden uitgesproken, of hij verviel weder in denzelfden bewusteloozen toestand, als te voren, waaruit hij echter niet weder in dit leven ontwaakte, want de engel des doods had de banden, die hem aan de aarde boeiden, zacht en onmerkbaar losgemaakt.</p>
<p>Wie zich den toestand kan voorstellen der diep bedroefde, jeugdige weduwe, die het eerste pand der huwelijksliefde onder het hart droeg, dien behoeven wij hare smart niet te schetsen. Die smart zou aan wanhoop gegrensd hebben, als zij aan haren schoonvader geen steun gevonden had, als de klimop aan den eik, wiens hoogen kruin de stormen wel konden schudden, maar wiens wortels daarom even vast en onbewegelijk in den grond bevestigd bleven.</p>
<p>Op het treurig doodberigt waren van Heidendaal zoovele leden der familie overgekomen, als geschikt van huis konden gaan, en niet dan nadat dezen, toen de begrafenisplegtigheid was afgeloopen, vertrokken waren, hield Rijkhold zich ernstig bezig met het onderzoek naar de zaken van het kantoor, en de middelen die zouden kunnen worden aangewend, om het, ware het mogelijk, te behouden.</p>
<p>Eerst nu ontdekte Rijkhold de geheele waarheid, die treuriger was, dan hij zich tot nog toe had voorgesteld. De boekhouder gaf volle opening van zaken, en nu bleek het, dat het kantoor volslagen failliet dreigde te worden, als hij voor zijn gedeelte in de zaak niet schier alles, wat hij bezat opofferde, en zijn compagnon evenzeer in de bres
<pb n="384"/>
trad. Wilde deze zich echter van zijn kant eene nog grootere opoffering getroosten, wat hem zijn aanzienlijk vermogen wel toeliet, dan was er uitzigt dat het kantoor kon behouden, de zaken aan den gang konden gehouden worden.</p>
<p>Doch welke pogingen Rijkhold en de boekhouder daartoe bij den compagnon aanwendden, deze bleef onverbiddelijk. Hij was in den hoogsten graad ontevreden, en, vergetende, dat hij het wegens zijne gemakzucht in de eerste plaats op zich zelven moest zijn, liet hij al den last van den rampspoed op den overleden zoon van Rijkhold drukken, daarbij uit het oog verliezende, dat de schade, door het faillissement veroorzaakt, de grootste was, en buiten de schuld van den jeugdigen compagnon lag. Hij wilde nergens anders van hooren, dan van eene spoedige en eerlijke likwidatie en dissolutie der firma. Hij zou zijn aandeel in de schade dragen, maar verder moest men hem nergens over spreken. 't Baatte niet of Rijkhold hem al verklaarde dat hij een verloren man, en niet alleen zijn vermogen kwijt was, maar tot dekking van het aanzienlijk tekort zijn landgoed zou moeten bezwaren; 't hielp niet of de boekhouder hem voorrekende, dat, bij het bestaand krediet der firma, slechts een gering kapitaal boven de gevorderde afdoening van zaken noodig was, om de zaken op eene voordeelige wijze aan den gang te houden, de oude heer bleef bij zijne opinie en liet Rijkhold ongetroost vertrekken.</p>
<p>Hij had al zijn moed en zijne krachten noodig, om der weduwe zooveel van den stand van zaken mede te deelen, als hij voor 's hands noodig oordeelde. Hoe aandoenlijk zijn afscheid van haar ook was, hij had met een liefderijken geest haar in zulk vertrouwen zoeken te sterken, dat haar staande hield, en waardoor zij de voor haar donkere toekomst haren hemelschen Vader meer bemoedigd aanbeval.</p>
<p>Schier troosteloos keerde Rijkhold naar de zijnen terug. Zag hij ze diep verslagen, toen hij hun langzamerhand met de ware toedragt der zaak bekend maakte, in hem vonden zij den man en den christen, die het hoofd niet verloor, en achter den nacht van onspoed de stralen van een hooger licht niet voorbijzag, waardoor de rampspoed
<pb n="385"/>
wel eene sombere schaduw over hem wierp, maar hem niet in ondoordringbare duisternis hulde.</p>
<p>Toen zijne huisgenooten het zwaar treffende der opeengestapelde smarten opsomden, en, niet geheel zonder klagen, lucht gaven aan hun door leed bezwaard gemoed, sprak Rijkhold de zijnen dus toe: ‘Laat ons niet klagen, melieven, maar veeleer handen aan het werk slaan, om te doen, wat de omstandigheden op dit oogenblik van ons vorderen, zonder ons al de bezwaren voor den geest te stellen van eene toekomst, waar we niet in vermogen te blikken. Of meent gij niet dat rampen, die ons treffen, hemelsche vermaningen zijn, om niet op het aardsche en onbestendige te vertrouwen, dat we misschien te veel deden, maar ons hart meer te vestigen op het ware, het goddelijke en eeuwige, dat we misschien nog te weinig deden? Wie weet beter, dan de hemelsche Vader, wat er aan onze opvoeding voor de eeuwigheid nog ontbreekt? Hij zendt ramp en droefenis ons niet toe zonder de heerlijkste oogmerken, ongetwijfeld om ons wijzer, beter geduldiger, onderworpener en meer los te maken van de veranderlijke goederen dezer aarde. Komt, als de godsdienst invloed op ons heeft, verbannen wij dan die klagten, die zorgen, die angsten en tranen! Leeft er niet een God, die ons lijden kent, die weet, wat ons het meest nuttig is, die in staat is, ons, als het zijn wil is, gelukkiger te maken dan ooit? Komt, zien wij vertrouwend op tot Hem, dien wij in Christus, onzen grooten voorganger op den weg des lijdens, kennen als onzen Vader, en nu met bedaard overleg geraadpleegd, wat ons in onze omstandigheden te doen staat!’</p>
<p>Die taal had de harten versterkt, en met meer vrijwilligheid, dan Rijkhold had durven verwachten, werd er besloten, om, behalve de belegde kapitalen, alles te gelde te maken, wat daarvoor vatbaar was. Doch nog was de som niet toereikende, om in de vereffening der schulden voor het gedeelte, dat Rijkhold er in dragen moest, te voorzien. Hij deed het voorstel om Landlust zooveel te bezwaren, als daartoe noodig was, en dan, bij gemis van mindere inkomsten, door de te betalen renten van het op te nemen kapitaal, middelen te beramen, om in de behoeften van het huisgezin te voorzien. Doch nu trad Rudolf
<pb n="386"/>
tusschenbeiden, en zeide, dat het hem toegewezen legaat van zijn oud-oom geheel ten dienste van zijn vader stond; dat hij geen rust zou hebben, als hij in het ongestoord bezit bleef van dat geld, en het zou moeten aanzien, dat zijns vaders landgoed bezwaard werd.</p>
<p>Rijkhold sloeg dit edelmoedig aanbod eerst met nadruk van de hand, doch toen Rudolf standvastig bleef bij zijn besluit, en door geene drangredenen daarvan was af te brengen, gaf Rijkhold eindelijk toe, onder deze stellige voorwaarde, dat Rudolf hypotheek op het goed zou nemen, waarop deze echter antwoordde, dat dit niet noodig was, want dat hij vooreerst vast besloten had, geene renten te zullen aannemen van het kapitaal, en dat hij daarenboven zijn broeder en zusters als gelijke hypotheekhouders beschouwde van de som, die hij in den ouderlijken boedel stortte, doch dat geen hunner geregtigd zou zijn, zoolang de ouders leefden en niet in staat waren, de schuld af te lossen, hun deel op te vragen. Toen Rudolf van geene andere schikkingen wilde weten, sloten Rijkhold en zijne vrouw hunnen zoon in hunne armen, terwijl zij van aandoening niet konden spreken en de overige familieleden met vochtige oogen zich rondom hem schaarden. Te midden van diep schokkende smart werd op Landlust een hemelsch genoegen gesmaakt, een genot, door kinderliefde en kindertrouw geheiligd.</p>
<p>Zacht spreidde de nacht zijne vlerken over dit zwaar beproefd, maar onder de beproeving rijk gezegend huisgezin uit. En hoe aangenaam werd men verrast, toen men reeds aan de ontbijttafel eene schets vond van het aandoenlijk tafereel, dat den vorigen avond bij het aanbod van Rudolf had plaats gevonden, door Roster in teekening ontworpen, om later door hem uitgewerkt, en als een onvergetelijk gedenkteeken van geheiligde kinderliefde bewaard te worden.</p>
<p>Blijmoedig, vol zelfvoldoening was wel de stemming, waarin Rudolf ontwaakt was; voor niets ter wereld zou hij iets willen terugnemen van wat hij even wel bedacht als onbaatzuchtig had aangeboden, maar ondanks zich zelven rezen er nu groote bezwaren bij hem op. Zijne betrekking leverde hem geen genoegzaam bestaan op; het uitzigt op meerdere onafhankelijkheid en ruimer inkomsten
<pb n="387"/>
had hij zich zelven vrijwillig ontzegd. Van de familie Zeeltink wilde hij in geenen deele afhankelijk zijn; - hij moest dus vooreerst van zijn voorgenomen huwelijk afzien. Hij moet Maria met zijn besluit bekend maken. Hoe zal zij het opvatten? Zal zij er geen gebrek aan liefde jegens haar in zien? En wat zullen hare ouders zeggen? Is het wonder, dat een sombere nevel voor een oogenblik het zalig zelfbewustzijn van volbragten pligt verdonkerde, en hij met even veel vrees en verlangen uitzag naar het uur, waarin hij Maria deelgenoot van de vreugde en de smart zijner ziel tevens konde maken?</p>
<p>Langzaam, bedekt, vragenderwijs maakt hij Maria bekend met het besluit, door hem genomen. Maar, hoe zinkt hij weg in vereering van het lieve meisje, toen zij hem innig, vurig dankt, dat hij dus heeft gehandeld en hem betuigt, dat zij hem nu oneindig hooger schatte dan ooit. ‘Ik dank God in mijn hart, lieve Rudolf,’ zeide zij, ‘voor dat bewijs uwer ware christelijke gezindheid. Op zulk een gedrag kan de goddelijke zegen niet achterblijven. Voor eeuwig is nu het verbond der trouwe tusschen ons gesloten. Welk eene eenigheid des geestes is nu tusschen ons tot stand gekomen. Nu houd ik den band, die ons vereenigt, voor onverbreekbaar en eeuwig.’ Een vurige kus bezegelde het heilig verbond der liefde, en Rudolf was op dit oogenblik de gelukkigste der menschen.</p>
<p>Met hoeveel vreugde spoedde hij zich huiswaarts, om zijne gesprekken met Maria aan de zijnen mede te deelen. Welk eene blijdschap heerschte er onder allen, die het te weten kwamen, en hoe hoog vereerde men een meisje, dat van hare edele liefde zulke heerlijke bewijzen gegeven had.</p>
<p>Nadat nu alle beschikkingen gemaakt waren, werd de heer Welkens met de likwidatie belast, die echter, wegens de uitgebreidheid der zaak, en de inning van uitstaande posten, daarin slechts zeer langzaam kon voortgaan. Eene omstandigheid die hem zeer verblijdde, omdat hij altijd nog hoop had, dat op de eene of andere wijze de zaken van het kantoor haren voortgang zouden kunnen blijven behouden.</p>
</div>
<div type="chapter">
<pb n="388"/>
<head rend="h3">Drie en dertigste hoofdstuk.<lb/>
De beproefden.</head>
<p>Weldra was het bekend, welk eene groote verandering er in de uitwendige omstandigheden van Rijkhold had plaats gevonden. De faam, altijd gereed wat zij geheel, of ten deele slechts weet, met luid geklank uit te bazuinen, had zelfs op Heidendaal de niet meer dan noodige openbaring van den toestand der zaken, door Rijkhold zelven gedaan, spoedig met allerlei bijzaken vermeerderd, en wanneer vindt zij ook meer scherp luisterende ooren, dan als zij de rampen en ongevallen, die iemand treffen, driedubbel verzwaard voorstellen, en door dubbelzinnige woorden eene ruime gelegenheid openen kan voor allerlei donkere vermoedens? Onder het voorkomen eener christelijke zuster beklaagt, vermaant, waarschuwt en prijst zij de meest mogelijke voorzigtigheid aan. Maar niet zelden schijnt zij er eene helsche vreugde in te smaken, als zij het wantrouwen opwekken, verdenking op verdenking stapelen, de pijlen des lasters met de snelheid des bliksems afzenden, en het voorwerp, dat zij met weemoedige stem in het openbaar beklaagt, daarmede in het geheim ten doode toe wonden kan.</p>
<p>Rijkhold noch de zijnen behoorden tot wie den onspoed dezes tijds met een onbuigzaam hoofd trotseren, en tot het uiterste toe het voorkomen willen aannemen, alsof zij er niet zoo door getroffen waren, als de menigte vermoedde. Terstond werden de meest mogelijke bezuinigingen ingevoerd, wat niet hoog noodig was werd afgeschaft, en het personeel der dienstboden tot op ééne verminderd. Onder wie die beschikking met diep leedwezen vernamen, be-<pb n="389"/>hoorde in de eerste plaats de deelnemende en getrouwe Berend. Toen Rijkhold hem aankondigde dat hij tot zijn leedwezen zich genoodzaakt zag hem uit zijne dienst te moeten ontslaan, en daarbij voegde, dat hij gewenscht had zijn ijver en trouw beter naar waarde te hebben kunnen beloonen, stond de man in het eerste oogenblik met sprakelooze aandoening zijn heer aan te staren. Na zich echter eene wijle tijds bedacht te hebben, zeide hij: ‘Neen meneer, dat moet gij niet doen. Gij moet mij niet wegzenden.’</p>
<p>‘Ik <hi rend="i">moet</hi> het wel doen, Berend. Mijne omstandigheden laten het mij niet langer toe, om je als knecht te behouden.’</p>
<p>‘Dat weet ik nog niet, meneer. Er is van dit goed veel meer profijt te trekken, als meneer nu doet. Een ander, die hier vreemd zou komen, weet dat zoo goed niet als ik, durf ik zeggen. Een werkman moet meneer toch hebben, en of een ander zooveel en op het meeste voordeel zou willen werken, als ik wil en kan, dat zou nog te bezien staan.’</p>
<p>‘En toch mag ik het niet doen, hoe meer ik overtuigd ben van uwe welwillendheid, kunde en trouw. Gij kunt het bij een ander veel beter en voordeeliger hebben met minder zorg en meer gemak.’</p>
<p>‘Nou vat ik meneer. Maar dan was ik waard dat ik gestraft werd, als ik, nu gij mij het meest noodig hebt, u ging verlaten, en dat om eigen voordeel en eigen gemak. God beware mij! kunt gij mij voor zulk een ondankbaar schepsel houden? Ik ben aan uwe familie en aan u alles verpligt, en nu gij niet meer doen kunt aan mij wát gij wilt, zou ik alleen maar denken aan mijn eigen belang, en u niet helpen, zooveel ik kan! Als meneer dat van mij denkt, jaag mij dan maar weg, maar anders blijf ik, als het u belieft, en het zal u niet berouwen.’</p>
<p>‘Blijf dan, edele man!’ riep Rijkhold diep bewogen uit, terwijl mevrouw Rijkhold van aandoening zat te schreijen, ‘God zal er ons niet minder om zegenen, als zulk een brave in ons midden blijft.’</p>
<p>Berend veegde een paar vreugdetranen van zijne wangen. In vervoering greep hij de hand van Rijkhold en
<pb n="390"/>
zeide: ‘Ik vertrouw er op, meneer en mevrouw, dat alles wel weêr te regt zal komen. Hoe? weet ik niet; maar God zal zulke deugdzame menschen als gij zijt, niet in den steek laten. De Heere zal het voorzien, zeg ik met Abraham.’</p>
<p>&nbsp;</p>
<p>Geheel anders was het oordeel van mijnheer en mevrouw Zeeltink. Deze beschouwden de rampen, die Rijkhold en de zijnen hadden getroffen, veel meer als een goddelijk oordeel, dat over hen gekomen was, wegens hunne afwijking van de gezonde leer en hun aankleven aan verderfelijke grondstellingen, waardoor, naar hun inzien, de mensch ten hemel toe verheven werd, en waarbij men vergat, dat men zonder den Heer niets doen kan. Zeeltink nam de gelegenheid waar, om daarover te spreken met mevrouw Rijkhold, op wie hij meende altijd den meesten invloed te kunnen oefenen. Hij zag hierin zoo duidelijk Gods oordeel, dat hij zich niet begrijpen kon, hoe mevrouw Rijkhold daarbij aan eene beproeving kon denken, en juist omdat die ramp hun buiten hun toedoen, zoo als mevrouw Rijkhold opmerkte, was overgekomen, was zij de stem van den wrekenden God voor wie in eigen geregtigheid hun heil zochten, en vleesch tot hunnen arm stelden. Want er stond geschreven: <hi rend="i">de toorn Gods wordt geopenbaard over alle ongeregtigheid der menschen</hi>, de Heer zelf had gezegd: <hi rend="i">uwe afkeeringen zullen u straffen</hi>. Jeremia 2 en Psalm 50. <hi rend="i">Ik zal u straffen en zal het ordentlijk voor uwe oogen stellen</hi>.</p>
<p>Mevrouw Rijkhold beriep zich op een lijdenden Job, een vromen Lazarus, een Petrus en Paulus in boeijen en ketens, en veronderstelde, dat Zeeltink met de vrienden des eersten, en de vijanden der laatsten, hunne rampen en onheilen toch wel niet als regtvaardige straffen voor bedreven kwaad zou willen beschouwen.</p>
<p>‘Als gij u met die heilige mannen gelijk wilt stellen, mevrouw,’ antwoordde Zeeltink daarop, ‘dan zullen wij maar niet verder spreken, maar dan vrees ik, dat de straffende hand des Heeren nog zwaarder zal moeten drukken, om den hoogmoed van het hart te fnuiken. Teregt zegt Paulus: <hi rend="i">hun onverstandig harte is verduisterd</hi>
<pb n="391"/>
<hi rend="i">geworden. Daarom zal God hun zenden een kracht der dwaling, dat zij de leugen zouden gelooven</hi>. Misschien zijt gij ook al verleid door dat geliefkoosd woord van eene zekere partij, die velen tegenwoordig napraten: de hardheid der liefde, om de goddelijke geregtigheid toch maar zoo ver mogelijk naar den achtergrond te schuiven, en, ware het mogelijk, het woord straf uit den Bijbel te verdringen.’</p>
<p>'t Deed mevrouw Rijkhold veel genoegen, dat Zeeltink, zonder antwoord af te wachten, een spoedig afscheid nam, met den wensch, dat er weldra betere dingen van haar en de haren mogten te verwachten zijn.</p>
<p>Uit de onaangename stemming, waarin Zeeltinks woorden haar gebragt hadden, werd zij verblijdend gewekt door de tehuiskomst van Rijkhold, die zijn deelnemenden vriend Klinkhorst medebragt. Spoedig had zij hun het gesprek, dat Zeeltink met haar gehouden had, medegedeeld. ‘'t Is toch treurig,’ zeî Klinkhorst, ‘dat er nog zoo vele christenen zijn, die zulke heidensche en joodsche elementen in hun geloof hebben opgenomen. De door u aangehaalde voorbeelden, mevrouw, bewijzen het immers ten duidelijkste, dat het lijden dezer wereld niet altijd straffen en oordeelen zijn. Ik noem de beproeving, die God u in zoo groote mate toezendt, eigenlijk geen ramp, maar een werk zijner opvoedende wijsheid, om het geduld, de lijdzaamheid, het geloof te oefenen. 't Is waar, <hi rend="i">alle kastijding, als die tegenwoordig is, schijnt geene zaak van vreugde te zijn, maar van droefheid; doch daarna geeft zij van zich eene vreedzame vrucht der geregtigheid dengenen, die er door geoefend zijn</hi>. En als wij weten, dat <hi rend="i">God kastijdt, dien Hij lief heeft</hi>, zouden we dan de kastijding en de beproeving niet aanmerken als een bewijs Zijner liefde, een bewijs, dat <hi rend="i">God zich jegens ons als tegen Zijne zonen gedraagt?</hi> Gaat voort, mijne vrienden, wat u ter oefening en volmaking, hoe drukkend ook, wordt opgelegd, met dankbaarheid en ootmoed te dragen. Want <hi rend="i">de beproeving van uw geloof is veel kostelijker, dan van het goud</hi>, en heil u, <hi rend="i">als zij zal bevonden worden te zijn tot lof, en eer, en heerlijkheid, in de openbaring van onzen Heer Jezus Christus</hi>.’</p>
<p>Rijkhold drukte Klinkhorst hartelijk de hand, en be-<pb n="392"/>dankte hem voor dat woord der vertroosting. ‘Doch,’ zeide hij, ‘nu moet ik u eens verhalen, wat ik gehoord heb van het oordeel, dat Wente over onze ongevallen velt. De man, moet ik zeggen, blijft zich zelven gelijk. Hij schrijft ze toe aan nieuwigheden, die ik in onze handelszaak had willen invoeren. Zoo als het nu in Amsterdam gegaan was, zou het ook wel gaan met al die nieuwe dingen, die ik hier had doorgedrongen. De gevolgen daarvan zouden zich vroeg of laat ook wel openbaren. Ik had ze intusschen op mijne conscientie.’</p>
<p>Kon men lagchen over die vrij zonderlinge gevolgtrekkingen, men ergerde zich echter niet weinig aan de bemoeizucht en kwaadsprekendheid van vrouw Wente, die den rampspoed der familie, zuchtende, op hare, dat was kwaadaardige wijze, rondvertelde, en haar best deed om de geheele familie in een kwaad daglicht te plaatsen. Zij waande hen geheel verarmd, en nu ontzag zij zich niet, hen op schandelijke manier te onteeren en te beleedigen.</p>
<p>&nbsp;</p>
<p>De ouders van Maria voedden eene stille hoop, dat de veranderde omstandigheden der familie Rijkhold ook eene verandering zouden te weeg brengen in de aangegane verbindtenis harer dochter met Rudolf, waar ze steeds tegen ingenomen bleven. Doch tot hun leedwezen bemerkten zij, dat Maria niet alleen jegens Rudolf dezelfde bleef, maar dat hare verknochtheid aan hem geklommen was na het ongeval, dat zijne familie getroffen had. Zeeltink was na zijn laatst gehouden gesprek met mevrouw Rijkhold niet gunstiger gestemd geworden jegens de familie. In Maria's tegenwoordigheid roerde men van tijd tot tijd de bezwaren aan, die de familie Rijkhold drukten, men zinspeelde nu eens meer, dan minder duidelijk, op de vermoedelijke oorzaken daarvan, men sprak over het gevaarlijke van eene naauwere verbindtenis met wie men gevaar liep om op dezelfde doolpaden te geraken, doch vorderde niet. Altijd koos Maria partij voor de zwaar beproefde familie, en wist tegen over elk donker uitzigt een lichtpunt te stellen.</p>
<p>'t Speet Zeeltink en zijne vrouw zeer, dat jufvrouw
<pb n="393"/>
van der Starre thans niet in den arm kon genomen worden, om, wat zij hunner geliefde dochter niet regtstreeks durfden zeggen, door hare tusschenkomst haar te laten te weten komen. Sedert het voorgevallene met dominé Klinkhorst, waarvan zij een diep geheim gemaakt had, maar dat haar zeer hinderde, had zij verzocht hare goede vrienden in Utrecht, die haar bij herhaling hadden uitgenoodigd, te mogen gaan bezoeken. Langer dan zij van voornemen geweest was, vertoefde zij aldaar, na daartoe bekomen verlof. Men nam echter een ander middel te baat. Mevrouw Zeeltink schreef de geheele toedragt der zaak aan den heer van Staalen, met vriendelijk verzoek, om hen van zijnen raad te dienen, en hen in deze moeijelijke omstandigheid voor te lichten, niet twijfelende, of hij zon het wel met hen eens zijn, om deze gelegenheid niet te laten voorbijgaan, ten einde, zoo mogelijk, eene door hen niet gewenschte huwelijksvereeniging te voorkomen.</p>
<p>De heer van Staalen liet niet lang op antwoord wachten. Hij schreef hun, dat hier de vingerwijzing van den Heer te duidelijk was, om niet in te zien, dat eene verbindtenis moest verbroken worden met ongeloovige naamchristenen, die zoo zigtbaar onder het oordeel Gods besloten lagen. Met hoogen ernst en strengen aandrang hield hij zijnen vrienden de verpligting voor, om, het mogt kosten wat het wilde, den band te verbreken, dien zij onvoorzigtig genoeg hadden laten aanknoopen. Niets moest hen daarvan terughouden, als zij zelven niet verantwoordelijk wilden zijn voor de gevolgen, die er noodzakelijk uit moesten voortvloeijen.</p>
<p>Dit antwoord bragt hen echter niet weinig in verlegenheid. Met zulk eene forsche hand durfden zij ter wille van hun eenig kind, niet doortasten. Zij zouden intusschen beproeven, wat zij vermogten, gesterkt door het oordeel van een man, die onder de zijnen tot de ware vromen behoorde. Men zeide aan Maria, dat er een brief van den heer van Staalen was gekomen, die zich uit christelijke liefde voor haar zeer veel aan haar waar geluk liet gelegen liggen; dat hij met het oog daarop haar den gemoedelijken raad wilde geven, om nog in tijds van eene verbindtenis af te zien, waarover hij zich voor het heil harer ziel bekommerd maakte. Hij zag in den rampspoed, dien
<pb n="394"/>
de familie Rijkhold getroffen had, iets anders, dan de wereld gewoon is daar in te zien. De omstandigheden zelven gaven nu eene gunstige gelegenheid aan de hand, om op eene geschikte wijze van gevoelen te veranderen. Men mogt toch wenken, die kennelijk van hooger hand kwamen, niet onachtzaam voorbijzien.</p>
<p>Maria had geduldig gehoord naar het advies van den heer van Staalen. Maar nu vroeg zij, hoe hare ouders zelven daarover dachten. Deze verheugd dat Maria zelve hen in de gelegenheid stelde om hun gevoelen kenbaar te maken, zeiden op meest verzachtenden toon, dat zij moesten bekennen, het met hun godvreezenden vriend eens te zijn, en in te stemmen met zijn advies en zijnen raad.</p>
<p>Doch nu vertoonde zich Maria in al de grootheid van haar karakter. ‘Als gij, lieve ouders,’ zeide zij, ‘u vroeger onverzettelijk hadt blijven verklaren tegen eene huwelijksverbindtenis met Rudolf, dan zou ik mij aan uwen wil onderworpen, mij zelve verloochend, en mijne liefde en genegenheid voor hem aan de verschuldigde ouderliefde opgeofferd hebben, maar nu, nu de Heer hem en zijne familie zoo zwaar beproeft, beproeft, zeg ik, en niets anders mag de christelijke liefde daarin zien, nu mijn geliefde Rudolf zich zulk een edelen zoon betoond heeft, door (wat zij tot hiertoe hare ouders nog niet had medegedeeld) het hem toegewezen legaat onvoorwaardelijk ter beschikking zijner ouders te stellen, en hij voor een hevigen strijd van pligten niet is teruggedeinsd, nu verklaar ik plegtig, dat niets in staat zal zijn, mij van hem los te rukken, zoolang hij mij getrouw blijft. Ook heb ik thans beslist tusschen pligten, die in botsing schijnen, en mijn besluit, met God genomen, door mijn geweten gewettigd, staat onherroepelijk vast.’</p>
<p>Veel kostte het Maria, om zulk eene verklaring tegen over hare ouders af te leggen. Bewees dit haar naar lucht hijgende boezem, niet minder de teedere toon, waarop zij hen smeekte, het haar te vergeven, als zij soms bij het verklaren van haar besluit, en in het vuur waarmede zij het te kennen gegeven had, minder voegzame woorden gesproken had. Tegen zooveel grootheid van ziel, en zooveel kinderlijke teederheid tevens, waren hare ouders niet bestand. Zij sloten hunne Maria in hunne armen en be-<pb n="395"/>tuigden haar plegtig, dat het geen gebrek aan liefde voor haar, maar zorg voor haar wezenlijk welzijn was, waarom zij zich tegen hare wenschen hadden gemeend te moeten verzetten. Zij moesten haar echter op het hart blijven drukken, om wel te bedenken wat zij deed, en de bezorgdheid harer ouders niet geheel over het hoofd te zien.</p>
<p>Zeeltink had den uitslag hunner pogingen aan van Staalen geschreven, die in zijn antwoord hem een middel aan de hand gaf, om alles te schikken, als Rudolf namelijk, door eene bepaalde afwijzing van den kant van Zeeltink kon besluiten, om, gelijk hij zich uitdrukte, ‘tot de onzen’ over te komen. Bij het lezen dier passage gloeide Zeeltinks wang van verontwaardiging. ‘Neen,’ riep Zeeltink uit, streng als hij was en vasthoudend aan geijkte leerregelen, ‘neen, als Rudolf zijne overtuiging verkoopen wilde, dan zou ik hem allerminst tot mijn schoonzoon wenschen. Van Staalen, die ijver gaat te ver, als gij dat eene aanwinst wilt noemen voor wie der ware leer zijn toegedaan! Liever een ongeloovige, dan zulk een, die de waarheid voor eigen belang veil heeft!’</p>
<p>Daar van Staalen echter weinig hoop had op het middel, Zeeltink aan de hand gedaan, had hij inmiddels ook een brief geschreven aan den heer Rijkhold, waarin hij, na een woord van beklag over zijne veranderde omstandigheden, op zoetsappigen toon te kennen gaf, dat hij, als vriend van de familie Zeeltink, in haren naam bij dezen wenschte te doen, wat de kieschheid verbood, dat Zeeltink zelf deed, hem Rijkhold namelijk, op het hart te drukken, om zijn zoon te bewegen tot het verbreken eener verbindtenis tusschen hem en Maria, die niet dan noodlottig kon zijn.</p>
<p>Rijkhold gaf den brief aan Rudolf ter lezing, die, even verontwaardigd als zijn vader, den inhoud er van mededeelde aan Maria. Diep trof haar de treurige dwaling, waarin de heer van Staalen verkeerde, en nu verzocht zij den heer Rijkhold, of hij het haar vergunnen wilde, den brief te beantwoorden. Gaarne stond hij haar dit verzoek toe, zoowel omdat hij den ongeroepen bemiddelaar naauwelijks antwoord waardig keurde, als om hem door het eigen woord van Maria voor altijd van zijne bemoeijing met deze zaak te doen afzien.</p>
<pb n="396"/>
<p>Weldra was Maria met den brief gereed. Hij was van den volgenden inhoud:</p>
<p>&nbsp;</p>
<p>Hoog Edel Gestrenge Heer!</p>
<p>&nbsp;</p>
<p>‘Het verwondere u niet, dat ik de pen opvat, om uwen brief, aan den heer Rijkhold, te beantwoorden. Ik zelve heb het verzoek daartoe gedaan, zoowel omdat ik de hoofdpersoon schijn te zijn uwer belangstellende zorge, als om u het bewijs te geven, dat uw verlangen om eene geslotene verbindtenis te verbreken aan mijn kant evenmin wordt begeerd, als aan den kant der familie Rijkhold gewenscht. Ik dank u intusschen voor uwe zorg ten mijnen opzigte, die de christelijke liefde mij gebiedt aan de beste bedoelingen van uwe zijde toe te schrijven. En het doet mij genoegen, dat ik u verzekeren kan, dat uwe bezorgdheid te ver gaat, en er volstrekt geene reden van ongerustheid bestaat, alsof ik gevaar zou loopen, in mijn christelijk geloof en mijne christelijke beginselen geschokt te worden, door eene naauwere verbindtenis aan de familie Rijkhold. Zij mogen met u en mijne lieve ouders in kerkelijk-leerstellige begrippen verschillen, maar het Christendom zelf wordt zeker door niemand hooger geschat, dan door hen. Zelfs mijn beminde Rudolf is door een doornbosch van twijfelingen reeds tot eene overtuiging gekomen, waarvoor ik den goeden God niet genoeg kan danken. In den voorspoed was de geheele familie steeds nederig, dankbaar, naauwgezet godsdienstig, weldadig en liefderijk jegens allen. En gij moest het zien, mijnheer, hoe zij zich in deze dagen van onspoed en smart gedraagt, om u te overtuigen, dat het christelijk geloof haar geheele wezen doortrokken heeft, dat dat geloof haar steun en hare kracht is, om niet te bezwijken onder den druk van het leed, en dat zij het openbaren in het streven naar onderlinge volmaaktbaarheid.</p>
<p>God beware u voor rampen en onheilen; maar mogten zij u treffen, dan wensch ik u geene minder blijde ondervinding toe, dan de heer Rijkhold had, toen zijn zoon, mijn daarom te hooger geschatte Rudolf, door groote opoffering een volstrekt belangeloos bewijs zijner kinderliefde gaf, waardoor eene spoedige vervulling zijner wenschen
<pb n="397"/>
noodzakelijk moet vertraagd worden, en de blijde toekomst, die ons tegenlachte, niet weinig verdonkerd wordt. Maar ik danke God, dat de christelijke liefde boven elken wensch en elk verlangen bij hem de zege behaald heeft. Waar liefde woont, woont God, en kan Zijn zegen niet achterblijven. Door liefde wordt de waarheid geheiligd; want, waar de waarheid niet in liefde betracht wordt, daar kan zij geene vrucht dragen, al meent men haar in de meeste zuiverheid te bezitten.</p>
<p>Ziedaar, mijnheer, u mijn gevoelen medegedeeld; waaruit u genoegzaam zal blijken, welk besluit ik genomen, en ook aan mijne lieve ouders kenbaar gemaakt heb, en tevens, dat elke poging, die UEd. verder zou willen aanwenden, om verandering in de zaak te weeg te brengen, moet afstuiten op mijn onveranderlijk besluit.</p>
<p>Ik heb de eer mij te noemen</p>
<p>&nbsp;</p>
<p>UWHEd. Gestr. Dienaresse</p>
<p>M. Zeeltink.’</p>
<p>&nbsp;</p>
<p>Is het eene algemeene waarheid, dat men zijne ware vrienden in den nood leert kennen, Rijkhold en de zijnen mogten daarvan mede de blijde ondervinding hebben. Wij behoeven het naauwelijke te zeggen, dat de burgemeester, de predikant, de doctor en de onderwijzer daaronder behoorden. Waren deze blijde geweest met de blijden, zij weenden met de weenenden, en bragten het hunne toe, om door hunne vriendschap hun het leed te verzachten. Doch wie treurden, de armen en behoeftigen bovenal, terwijl het nu eerst aan het licht kwam, hoevele werken van weldadigheid de familie Rijkhold had gedaan.</p>
<p>Maar wie leefde ooit zonder benijders? Is het dan te verwonderen, dat er waren, die zich heimelijk verheugden over den vernederden staat, waarin Rijkhold zich thans bevond, dat er waren, die, reeds lang naijverig op den lof hem toegezwaaid, en wien het hinderde dat hun eigen invloed geleden had en zij door hem in de schaduw geplaatst waren, nu de kans waarnamen, om hem in een verkeerd daglicht te stellen? Doch niet overal vonden zij den weerklank, dien zij wenschten. Hier en daar, het moet tot lof van velen gezegd worden, moesten zij menig
<pb n="398"/>
scherp verwijtend woord hooren, en beschaamd aftrekken.</p>
<p>Doch Rijkhold moest met andere menschenvrienden het gewone lot van weldoen ondervinden. Gelukkig, dat hij zich daar nooit te veel illusies van gemaakt, maar er op gerekend had, dat ondank 's werelds loon is. 't Meest hinderden hem die lage zielen, die vroeger, toen hij rijk was en in aanzien leefde, slaafs voor hem bogen, en hem nu het liefst ontweken, of hem den lust om hem te vernederen niet onduidelijk lieten gevoelen.</p>
<p>Die grieven bleven niet onopgemerkt door hem en zijne familie, en ook niet zonder invloed. Van tijd tot tijd kwamen de hartstogten in het spel, en Rijkhold had al zijne geestkracht noodig, om ze bij hem zelven en de zijnen niet tot eene uitbarsting te laten komen, die wij niet goedgekeurd, maar toch niet geheel onnatuurlijk zouden gevonden hebben.</p>
<p>Moeijelijk valt het,</p>
<lg type="poem">
<l>Als de nacht van bange zorgen,</l>
<l>'t Uitzigt onzer hoop bedekt, -</l>
<l>Als de lichtstraal van den morgen</l>
<l>Ons, uit zulk een nacht van zorgen.</l>
<l>Slechts tot nieuwe zorgen wekt,</l>
</lg>
<p>voor den zwaar beproefde, om het hoofd opgeheven te houden, en zich door den last des levens niet geheel te laten neêrdrukken.</p>
<p>Dit ondervond Rijkhold op zijne eenzame wandeling in den namiddag van een somberen Novemberdag, die met geen enkelen zonnestraal het half ontbladerd geboomte beschenen had. Den ganschen voormiddag had er een vochtige nevel gehangen, die aan alle voorwerpen een onbehagelijk voorkomen gaf, en de anders harde wandelpaden door de daarop rottende bladeren vuil en slibberig gemaakt had. De namiddag was minder beneveld. Rijk hold, meer dan gewoonlijk gedrukt, spoedt zich, van de minder ongunstige weergesteidheid gebruik makende, naar buiten, om in de open lucht verligting te zoeken voor den last, die hem thans meer dan ooit op het harte drukt. Weldra was hij aan een hollen weg genaderd, waar de rijzende zandgrond, aan weerskanten met hooge en lage dennen was beplant. Een enkele bladerlooze populier ver-<pb n="399"/>hief hier en daar langs den weg zijn spitse kruin, en stond daar als een hoog geraamte tusschen eenige struiken kreupelhout. De opgetrokken nevels vormden laag hangende wolken, waar naauwelijks beweging aan te bespeuren was. Er heerschte eene stilte als die van het graf, die slechts even gestoord werd door het trillen der wegsmeltende toonen van de kerkklok, of door de scherpe knal van het geweerschot eens huiswaarts keerenden jagers. In diep gepeins, langzaam voortgaande, wordt hij door eene vlaag van zwaarmoedigheid overvallen. Dikwijls had hij hier gewandeld, maar nooit was hem deze plek zoo somber voorgekomen, als thans. 't Was of het oord met hem treurde, alles hem bewegenloos stond aan te staren, geene enkele ademtogt des winds tot hem sprak, of hem ten beeldtenis wilde strekken van het voorbijgaan der zorgen, en het wegvagen der donkere wolken die den altoos helderen hemel bedekten. Geen enkel geritsel, dat hem in zijne overpeinzingen stoort, of vragen terughoudt, die zich als van zelf aan hem opdringen, en wier loop, nu zij eenmaal bij hem opkwamen, naauwelijks meer scheen te stuiten. Half luide spreekt hij met naar den grond gerigt oog: ‘waarom moet mij al dat onheil overkomen? Waarom moet het licht op mijn levenspad zoo treurig worden verduisterd? Waarom mij plotseling de gelegenheid ontnomen, om wel te doen aan anderen, zoo veel nuttigs te helpen ondersteunen, zoo veel goeds te helpen bevorderen? Waarom....?’ doch met schrik ontwaart hij op welk een gevaarlijk terrein hem deze vragen konden brengen. Angstig ziet hij in het ronde, of hem ook iemand kon beluisterd hebben. ‘Geen mensch,’ roept hij uit, ‘maar Gij, Alwetende, hebt het klagen van uw kind gehoord! Maar die vragen.... mijn God, wat zal ik antwoorden, als ze mij door de mijnen worden gedaan?’ En nog in somberder gemoedsgesteldheid wandelt hij voort, tot dat hij een heuvel beklommen heeft. Maar als ware dit oogenblik berekend, om hem geheel ter neder te slaan, daar komt hem de nog treuriger toestand van zijne diep beklagenswaardige schoondochter voor den geest. Hij staat stil, slaat het oog op, en ziet dat aan den horizon de lucht dunner geworden is. Op hetzelfde oogenblik breekt de dalende avondzon
<pb n="400"/>
even door, en werpt een gloeijenden straal op de toppen van het geboomte, en kleurt met donker purper den rand der dikke wolk, die haar als met een nachtkleed zoo aanstonds zal overdekken. 't Was of die laatste zonnestraal zijne laatste gedachte in het juiste licht wilde plaatsen. Wat was zijn lot, vergeleken bij dat van haar, die het liefste wat zij bezat op aarde verloren had, en weldra met vreugdetranen, die van diepe smart zou moeten mengen, als zij den eersten kus zou drukken op de lippen van een vaderloos kind? Wel was er aan haar lot en aan hare toekomst gedacht, doch over die toekomst nog niet beslist. Maar hoe? was er dan geen plaats, woonde er dan geen liefde in zijn huis? ‘O, God,’ riep hij uit, ‘vergeef den zwakken sterveling de vragen, die hij zich niet schaamde te doen! Heb dank, dat gij mijne gedachten van mij zelven af- en op eene andere, die zooveel zwaarder nog beproefd wordt, dan ik, geleid hebt! De laatste avondgroet Uwer zonne heeft mij niet te vergeefs toegelonken. Mijn dag moge somber zijn, laat mijn avond zijn als de hare!’</p>
<p>Met een verligt en verruimd hart slaat hij den weg naar zijne woning in. Het is hem aan te zien, dat hij in opgeruimder stemming te huis komt, dan waarin hij het huis verlaten had. Met lang toeft hij met aan zijne huisgenooten het voorstel te doen, om Betsy, die in Amsterdam geene naaste bloedverwanten meer had, te vragen, of zij lust had, om in de ouderlijke woning haar intrek te nemen, en het daar voor lief te nemen, zooals zij het hadden. En wie schetst zijne blijdschap en dankbaarheid, toen hij vreugde zag blinken in de oogen der zijnen, die er wel over gedacht hadden, maar er, voor dat hij zelf er van sprak, niet van hadden willen spreken, omdat er de zorgen natuurlijk door werden vermeerderd, maar ze reeds veel minder telden, nu hij zijn verlangen had uitgesproken.</p>
<p>Hoe dankte Rijkhold in stilte zijn God, dat onder doornen en distels, waarmede thans het levenspad van hem en de zijnen zoo digt was bezaaid, de heerlijke plant der liefde zoo welig tierde, en zulke liefelijke geuren verspreidde. Toen men nu zoo huiselijk bij elkander zat, en Rudolf zijne Maria van Zandwijk had afgehaald, om den avond met Frits en Mina in de ouderlijke wo-<pb n="401"/>ning door te brengen, sprak Rijkhold van zijne treurige stemming, waarin hij dezen middag verkeerd had, de zondige vragen, die hem op de lippen gekomen waren, en de aanleiding die hij gekregen had, om het voorstel te doen, dat met zulk eene algemeene deelneming en belangstelling vernomen was. En nu noodigde hij zelf de zijnen uit om, zonder in de raadsbesluiten des Eeuwigen in te dringen, met hem de lichtzijden op te sporen, die in hunne donkere lotsbedeeling waren op te merken.</p>
<p>De wind, met den avond na zulk een zoelen dag opgestoken, werd allengs sterker en gierde door de boomen en bulderde in den schoorsteen. Men maakte er elkander oplettend op, en verheugde zich onderling, dat men hier zoo wel beveiligd en vergenoegd bij elkander zat. Rijkhold trok daar terstond partij van, om ongevoelig op het aangegeven onderwerp des gespreks te komen. ‘Die stormen daar buiten, melieven,’ sprak hij, ‘zijn het beeld van ons lot, maar de vergenoegdheid hier binnen is ook het beeld van den vrede onzer harten. Laten de stormen des onspoeds woeden, als er rust heerscht in ons binnenste, dan beangstigen hunne verwoestende vlagen ons niet. Want gelijk ze in de natuur den dampkring zuiveren, zoo moeten zij ook ons hart reinigen van veel wat er onrein en onheilig in heerscht. O, de beproeving is zoo heilzaam, voor wie ze verdraagt. En zou het dan geen lichtpunt zijn op onzen donkeren weg, als wij gevoelen, dat wij in christelijk geduld, in lijdzaamheid, onderwerping en vertrouwen geoefend worden. Zeker ontbrak ons daaraan nog veel. Dat wist onze hemelsche Opvoeder, en daarom gewis zond Hij het lijden dezes tijds ons toe. Ja dat lijden dezes tijds, welk eene voorbereiding is het ons voor de eeuwigheid, als we op Hem zien, die door lijden in zijne heerlijkheid is ingegaan, en wij ons scharen onder de banier van onzen oversten Leidsman en Voleinder der zaligheid, en met Hem strijden en lijden.’</p>
<p>‘En laat ons,’ zeî mevrouw Rijkhold, ‘niet vergeten, hoeveel goeds de hemelsche Vader onder het kwade ons toedeelt. Nooit had ik gedacht dat de schok, dien wij hebben doorgestaan, zonder nadeelige gevolgen voor onze gezondheid en ons leven zou blijven, als tot hiertoe door Gods goedheid het geval is. Wat hebben we nog veel
<pb n="402"/>
bij zooveel als wij moeten missen. Nog hebben we eigen have en goed, en, wat ons daarbij het gelukkigst maakt, we hebben dat te danken aan een edelmoedigen zoon....’</p>
<p>‘Moeder!....’ viel Rudolf hierop in.</p>
<p>‘Aan een zoon, die langs zijn beproevingsweg een christen wordt, op zulke overtuigende gronden, als ik hem bijna zou kunnen benijden.’</p>
<p>‘Aan u, mijne dierbaren,’ sprak Rudolf ‘ben ik dat verpligt, aan de uiting uwer christelijke gezindheden, aan het zien van uw christelijk leven ben ik die betere overtuiging verschuldigd. En als ik ook eens aan het opsommen zou gaan, dan stel ik onder dat goede niet het minst uw bezit, lieve Maria, uwe onwankelbare gehechtheid en trouw, uwe onveranderlijke liefde, die den rijk geachten Rudolf niet koost, om wat hij bezat, en uwen Rudolf niet verlaat, om wat hij moet missen.’</p>
<p>‘Laat ons Gode de eere geven,’ zeî Maria, ‘die ons in elkanders nabijheid bragt, om voor elkander te kunnen zijn, die we reeds voor elkander waren, en steeds hopen te blijven.’</p>
<p>‘Regt zoo, Maria,’ hernam Rijkhold, ‘Gode de eer, ook voor uwe opregte en beproefde deelneming in ons lot, en die van zoo vele ware vrienden en vriendinnen, die ons zoo veel belangstelling toonen. Waarlijk, wij genieten in dat opzigt meer dan onze Heer Jezus, die eens van allen verlaten werd en alleen stond, om het zwaarste leed te dragen, - en toch niet alleen, want de Vader was met Hem. O, mijne geliefden, gij weet het niet, hoe gelukkig ik mij op dit oogenblik in uwen kring gevoel. Als het lijden dezes tijds zulke verpoozende uren van heilige, hemelsche vreugde schenkt, wie zou het dan geheel van zich willen afbidden? En zouden wij het kunnen vergeten, dat, als wij anderen in het lijden ten voorbeelde mogen zijn, wij door God verwaardigd worden met eene eere, die sierlijker kroon om onze hoofden vlecht, dan de vorstelijke diadeem of de lauwerkrans der overwinning, die op den schedel van den zegevierenden veldheer gedrukt wordt.’</p>
<p>‘Ik vind het maar treurig, papa,’ zeî Frits, ‘dat zoo vele nuttige inrigtingen, door u hier tot stand gebragt, en zoo vele beweldadigden, door u hier geholpen, uwe belangrijke ondersteuning zullen moeten missen.’</p>
<pb n="403"/>
<p>‘Dat ontken ik niet, Frits. Ik heb zelfs een misdadig: waarom? bij die gedachte uitgesproken. Maar als dat nu eens moet dienen tot opwekking van anderen, om het begonnen werk ijverig voort te zetten? Als de Heer nu eens aan anderen meer gelegenheid wil openen om wèl te doen? Als anderen daardoor het zalig gevoel van zelfvoldoening mogen smaken? Dan voorzeker zoudt gij met mij eerbiedig zwijgen, en den wil des Heeren dankend prijzen. Maar er is meer nog: wie weet, of God ons niet voor hoogmoed des harten heeft willen bewaren, en ons niet wil opwekken, om met de krachten en vermogens, naar ligchaam en geest ons geschonken, meer nog dan we tot hiertoe deden, te woekeren, waardoor we misschien, beter nog dan met giften en gaven, voor anderen kunnen nuttig zijn?’</p>
<p>‘Ze lief te hebben,’ antwoordde Frits diep bewogen, ‘aan wie we naauw zijn verbonden, als ze in de dagen van voorspoed een navolgingswaardig voorbeeld van christelijk leven ons geven, is reeds een onschatbaar voorregt, maar ze zoo hoog te kunnen waarderen als ze op den weg des lijdens een christelijk geloof ten toon spreiden, dat we daardoor in al zijn diepte kunnen peilen, en dat ons daardoor in al zijn glans en heerlijkheid te gemoet straalt, dat geeft eene vreugde der ziel, die eene hemelsche vreugde op aarde kan genoemd worden. Ze dùs lief te hebben en te waarderen, onze dierbare ouders, o, mijne Mina, mijne broeders en zuster, dat is een voorregt, dat wij niet genoeg op prijs kunnen stellen.’</p>
<p>‘Neen, Frits, dat kunnen wij ook niet,’ zeî Mina, die van aandoening naauwelijks kon spreken. ‘Hoe hebt gij uit mijn hart gesproken. O, ik kan geene woorden vinden, om het dankbaar gevoel, dat in mij heerscht, uit te drukken, maar, papa, zeg gij, als het u belieft, het eerste en laatste vers van den Avondzang eens op, en laat ons met een dankbaar en vertrouwend harte die woorden zingen.’</p>
<p>En toen Rijkhold deze woorden had uitgesproken:</p>
<lg type="poem">
<l>'k Wil u, o God! mijn dank betalen,</l>
<l rend="; 1tab">U prijzen in mijn avondlied;</l>
<l>Het zonlicht moge nederdalen,</l>
<pb n="404"/>
<l rend="; 1tab">Maar Gij, mijn licht, begeeft mij niet;</l>
<l>Gij woudt mij met uw gunst omringen,</l>
<l rend="; 1tab">Meer dan een Vader zorgdet Gij,</l>
<l>Gij milde bron van zegeningen,</l>
<l rend="; 1tab">Zulk een ontfermer waart Gij mij.</l>
<l>&nbsp;</l>
<l>Ik weet, aan wien ik mij vertrouwe,</l>
<l rend="; 1tab">Al wisselen ook dag en nacht;</l>
<l>Ik ken de rots, waarop ik bouwe,</l>
<l rend="; 1tab">Hij feilt niet, die uw heil verwacht.</l>
<l>Eens, aan den avond van mijn leven,</l>
<l rend="; 1tab">Breng ik, van zorg en strijden moe,</l>
<l>Voor elken dag, mij hier gegeven,</l>
<l rend="; 1tab">U hooger, reiner loflied toe.</l>
</lg>
<p>hieven allen ze zingende aan. Helder en luid klonken de toonen boven den loeijenden stormwind, die in het oogenblik met verdubbelde kracht scheen te woeden. En wie twijfelt er aan, of zij stegen, als een offer der dankbaarheid, als eene uitstorting van het onbepaaldst vertrouwen tot den troon des Allerhoogsten op?</p>
</div>
<div type="chapter">
<head rend="h3">Vier en dertigste hoofdstuk.<lb/>
Waarin de lezer meer aangenaams dan onaangenaams ontmoet.</head>
<p>Als ge dien stormachtigen avond Frits Roster met zijne vrouw naar huis vergezeld hadt, dan zoudt ge in de achterkamer bij mevrouw Torlet nog een vrij helder licht ontdekt hebben, dat zelfs een paar uren later nog brandde, en ik twijfel er aan, of gij de vraag wel achterwege zoudt gelaten hebben: wat zij zoo laat nog op deed? Wij kunnen u die vraag beantwoorden. Eerst nu was het der
<pb n="405"/>
weduwe ter oore gekomen, dat de heer Rijkhold het huis, waarin zij woonde, zonder van kerk of gemeente, zoo als haar vroeger gezegd was, eenige vergoeding te bekomen, ter harer vrije beschikking gesteld had. Zooveel goedheid wilde zij niet onbeantwoord laten, nu de familie Rijkhold zelve in treurige omstandigheden verkeerde. Bedreven als zij was in vrouwelijke handwerken, had zij, sedert het ongeval der familie, terstond er haar werk van gemaakt, om daarmede in stilte zooveel te verdienen, dat zij eene kleine som voor huishuur kon opzamelen. Zij had zulks onder diepe geheimhouding, vooral voor de familie Rijkhold, aan den president kerkvoogd te kennen gegeven, en hem verzocht het bedrag harer verdiensten aan Rijkhold, namens het kerkbestuur, uit te keeren voor huishuur. De som zou wel gering zijn, maar zij hoopte weldra gelegenheid te vinden om zich elders te vestigen, en daardoor aan haren weldoener de vrije beschikking over zijn huis terug te geven.</p>
<p>Toen de burgemeester daarop antwoordde, dat de heer Rijkhold nimmer die zuur verdiende penningen zou aannemen, en hij naar andere middelen ter voldoening van de huurpenningen op de meest kiesche wijze zou omzien, zeide de weduwe, dat er daarom een diep geheim van moest gemaakt worden, en dat zij, hoe gevoelig ook voor de moeite, die hij voor haar wilde doen, van de goedheid der gemeente, die zich om harentwil misschien eene opoffering zou getroosten, geen misbruik mogt maken, en daarom bij haar voornemen bleef, om, of naar eene nieuwe woning om te zien, of zich elders met ter woon neder te zetten.</p>
<p>&nbsp;</p>
<p>Een tooneel van een geheel anderen aard had er op dienzelfden avond plaats in <hi rend="i">het Zwaantje</hi>, waar eenige burgers en boeren wekelijks eene zamenkomst hadden. De kastelein is druk bezig met het bedienen der binnengekomen gasten, die een levendig gesprek voeren, eerst over het weêr, en dan over de markt, die den vorigen dag in eene naburige plaats gehouden was.</p>
<p>‘Jouw taai houden, Dirk, het je gisteren ook nog wat geld in den zak geklopt.’</p>
<pb n="406"/>
<p>‘Ja, man, maar jij was ook zoo haastig. Je was bang, dat je met je roodbonten weer naar huis zoudt moeten drillen. De wijzen kennen er tijd.’</p>
<p>‘Alsof er dan geen geluk bij de negotie moet komen!’</p>
<p>‘Dat moet er wel; maar die zen oogen in zen zak steekt, die zal door het geluk alleen ook niet rijk worden. Dat het onze amsterdammer ook ondervonden. Waarom is die niet bij zen negotie gebleven? Hij het zen boêl maar zoo aan zen jongen overgegeven, die, zoo als ze zeggen, een losse knaap moet geweest zijn, die er maar alles aan waagde: er op, of er onder. En dan dat spekeleeren, zoo dol weg! Als ik een beest of een paard op spekelatie koop, dan zorg ik er wel voor, dat ik 'm niet onder den prijs verkoop.’</p>
<p>‘Ja, ja!’ riepen onderscheidene stemmen, ‘Dirk heeft het aan het regte end.’</p>
<p>‘En die amsterdammer,’ sprak er een, die nog steeds toehoorder was geweest, ‘was zoo'n wijze, zeijen ze. Hij het hier al vrij wat spektakel gemaakt, maar alles, wat hij veranderde en deed, was goed; hij wist alles zooveel beter, zeijen ze, omdat hij uit een groote stad kwam. 'k Geloof, dat 't voor ons niet kwaad is, dat 'm de vlerken wat gekort zijn.’</p>
<p>‘St... st... Hendrik Jan, als zen zoon maar geen vrederegter was, dan zou ik ook een woordje meêspreken. Voor vrederegters ben ik al men leven bang geweest.’</p>
<p>‘Jelui hebt mooi praten over veranderingen,’ zeî Neeltink, de kastelein uit <hi rend="i">het Zwaantje;</hi> ‘je hebt er geen van allen schâ bij; maar reken mij eens. Daar heb je de aanbestedingen, die nou bij Rijkhold wel heelenmaal zullen ophouden; maar dat is nog het minst. Reken eens, wat schâ ik heb bij het zondagsvolk, enkelen, die zich goed gehouden hebben, uitgezonderd. Hij het den dominé zoo lang aan de ooren gereld, dat die eindelijk verboden het, dat ze uit de kerk niet meer hier mogten komen om een afzakkertje te nemen. 'k Hoef me nou niet meer te haasten, om het eerst uit de kerk te komen.’</p>
<p>‘Verboden, zeg je Gerrit? wel ik zou wel eens willen zien, wie mij verbieden zou, om vóór of na de kerk hier een borrel te drinken.’</p>
<pb n="407"/>
<p>‘Nou ja, verzocht dan; dat doet er niet toe. Ze durven allen niet zoo van zich af te spreken, als jij. Ik wou maar dat die amsterdammer hier nooit gekomen was. Wat hij er in gebragt heeft, is er zoo gaauw niet weer uit.’</p>
<p>‘Ze zeggen, dat hij het land uitgaat, want het moet er schuins zitten in Amsterdam. Er moeten rare dingen gebeurd zijn. En die zoon, zeggen ze, het zen eigen omgebragt, omdat hij bang was voor de planken.’</p>
<p>‘Wie zeit dat?’ vroeg een der aanwezigen, die een grooten winkel had op het dorp. ‘Je kunt ze uit mijn naam gerust zeggen, dat het een leugen is. Ik heb een brief gehad van mijn leverancier, die mij schrijft, omdat hij weet, dat de oude heer Rijkhold hier woont, dat half Amsterdam vol is van de treurige gebeurtenis met het kantoor van Rijkhold &amp; Comp. Als ze de zaak maar door willen zetten, schrijft hij, dan kan alles goed teregt komen, want het kantoor staat in groot krediet. De patroon in Amsterdam is van den schrik gestorven, en hij het zen eigen zoo min omgebragt, als jij en ik. Ik zeg en ik blijf er bij: de Rijkholds zijn knappe menschen.’</p>
<p>‘In jouw oog, dat geloof ik wel, jij hebt een boêl geld aan ze verdiend.’</p>
<p>‘Dat heb ik, en 't scheelt mij heel wat, dat ze zooveel minder bij mij halen, als te voren; maar daarom vind ik ze zooveel te knapper, omdat ze zich zoo bezuinigen, en er maar niet op toeleven, als anderen doen, die schuins zitten, en die, om dat te bedekken, maar veel op den pof halen.’</p>
<p>‘Nou, ik mag lijden dat ze maar gaauw optrekken, zeî Neeltink, ‘dan kan <hi rend="i">het Zwaantje</hi> nog eens weêr in eere komen.’</p>
<p>‘Op <hi rend="i">het Zwaantje</hi>,’ zeî hij, die het eerst gesproken had, terwijl hij zijn glas uitdronk en opstond, ‘dat 't zen eer weer terug zal krijgen, die het verloren het, zoo als de kastelein zegt.’</p>
<p>Terwijl er een algemeen gelach opging, stonden de meesten op en vertrokken met den laatsten spreker.</p>
<p>&nbsp;</p>
<p>De zoogenaamde donkere dagen vóór kerstijd waren
<pb n="408"/>
aangebroken, maar duister was het niet in de harten van Rijkhold en de zijnen, al waren de zorgen ook vermeerderd door de komst van de weduwe Rijkhold, de door allen geliefde Betsy. Wekte hare aankomst weemoedige gedachten en gevoelens op, men verheugde zich desniettemin over de komst der nieuwe inwoonster, die, zoo als zij hoopte, weldra aan Rijkhold en zijne vrouw de eerste grootouderlijke vreugde bereiden zou.</p>
<p>Tot voorbereiding van het kersfeest had dominé Klinkhorst gepredikt over den tekst: <hi rend="i">die ook zijn eigen Zoon niet gespaard heeft, maar heeft Hem voor ons allen overgegeven; hoe, zal Hij ons ook met Hem niet alle dingen schenken?</hi> Het hartelijk woord des predikers gaf in den familiekring, waarin Maria nu als te huis was, aanleiding, om te spreken over den waarborg, die Gods liefde, betoond in de zending van zijn Zoon, ook in hunne omstandigheden hun gaf, om van Hem voor de toekomst alles goeds te wachten, en op Hem, die het meeste gegeven had en daarom het mindere niet zou onthouden, het onbepaaldst vertrouwen te stellen, als die het alles wèl zou maken. En toen nu twee dagen later het kersfeest gevierd werd, en Klinkhorst de komst van Gods Zoon in het vleesch beschouwd had als eene blijde gedachtenisviering van de zedelijke herschepping der wereld, sprak men daarna met elkander over dat heil der wereld te beurt gevallen, terwijl men elkander opwekte, om bij dien zegen alle tijdelijke schade als gering en voorbijgaande te beschouwen. ‘O,’ riep Rijkhold uit, ‘wat is het feest der mensch-wording van Gods Zoon toch een heerlijk feest! Hoe worden deze sombere winterdagen verhelderd, nu wij de zon des heils als op nieuw hebben zien opgaan. Ik herinner mij niet, dat ik immer zoo met geheel mijn hart het kersfeest gevierd heb als heden, nu er zulke donkere wolken over ons levenspad hangen. Waar zien wij duidelijker, dat de weg van vernedering tot verhooging, van lijden tot heerlijkheid voert, dan aan de kribbe van het vleesch geworden Woord, en in de geschiedenis van Hem, die daar eens, onaangezien door de wereld, sluimerde in Bethlehem's stal? In Christus, door wien God zijn welbehagen in menschen heeft geopenbaard? kunnen wij ons alles vinden, en zouden wij dan om Hem te gewinnen niet alles
<pb n="409"/>
kunnen afstaan? O, als Christus in ons leeft, dan valt de zelfverloochening niet te moeijelijk, dan drukt het kruis, ons opgelegd, niet te zwaar. Aan zijn kribbe ons met Hem arm, zwak en klein gevoelende, gevoelen wij te meer wat we door Hem zijn, door Hem eens worden zullen, als we met Hem den weg des geloofs en der deugd bewandelen, al is die weg voor ons met doornen bezaaid.’</p>
<p>‘Ik eerbiedig uw geloof, vader,’ zeî Rudolf; ‘de waarde er van heb ik reeds erkend, maar zou men, dus sprekende, geen gevaar loopen, om tot het mysticismus te vervallen?’</p>
<p>‘Waar denkt gij aan Rudolf? Meent gij dan, dat ik, door mij aan die gedachten over te geven, mij door een duister en onbestemd gevoel laat leiden? Gelooft gij niet, dat ik mij zelven duidelijk en helder bewust ben van wat ik wil, als ik wensch, dat Christus in mij leve, dat ik naauwer met Hem vereenigd worde, door Zijn zin en geest in mij op te nemen? Zoo gevaarlijk het mysticismus voor de zuivere godsdienst is, zoo noodzakelijk is het, om een waar christen te zijn, dat men door den geest van Christus hervormd worde, opdat de invloed daarvan zich uitstrekke tot den geheelen mensch, tot zijn ken-, gevoel- en wilsvermogen. Daar ligt het geheim in opgesloten, om den geheelen Christus tot zijn heil en zijne zaligheid aan te nemen, en door Hem te worden, die Hij wil, dat we door Hem zullen zijn.’</p>
<p>‘Ik moet ronduit bekennen, dat die gemoedstoestand in mijn geloofsleven mij nog niet eigen is, terwijl ik vrees, dat <hi rend="i">mijn</hi> christelijk geloof die hoogte nooit zal bereiken.’</p>
<p>‘Die opregte bekentenis, Rudolf, heeft u reeds een geheel eind verder gebragt, als zij bij u het gevoel blijft opwekken van wat u ontbreekt. Gij zijt, om het zoo eens te noemen, nog te kort christen geweest, om het terstond op zulk eene hoogte van christelijk geloof te brengen, als ik voor mij zelven en voor ons allen wensch, dat wij mogen bereiken. Bij mij heerscht het beginsel slechts van dat leven van Christus in ons; de beproevingsweg, waarop wij gevoerd worden, heeft er mij verder in gebragt, en ik bid God dagelijks, dat Christus
<pb n="410"/>
in mij meer en meer eene gestalte moge verkrijgen. Maar waarom zoudt gij vreezen, dat uw geloof nooit die hoogte zoude bereiken? Blijf het slechts oefenen, en gij zult ondervinden, dat het van dag tot dag vermeerdert, klaag niet, als gij langs hobbelige wegen uw levenspad moet bewandelen. Elke moeijelijkheid, die gij ontmoet, elke strijd, waarin gij gewikkeld wordt, zijn oefeningen, om krachtiger te worden in het geloof, en vatbaarder voor de vereeniging van het goddelijke met ons.’</p>
<p>‘De vereeniging van het goddelijke met ons menschelijke, dat is een heerlijk denkbeeld; maar....’</p>
<p>‘Gij twijfelt aan de mogelijkheid daartoe, Betsy? Het feest, dat wij heden vieren, is er mij een krachtig bewijs voor: de menschwording van Gods Zoon stelt mij haar duidelijk voor oogen, terwijl het niet te bepalen is tot welk eene gelijkvormigheid aan den Zoon van God de door Christus geest hervormde christen kan opklimmen.’</p>
<p>‘Gij meent hiernamaals?’ vroeg mevrouw Rijkhold.</p>
<p>‘Dan vooral, Lise; maar hoe meer goddelijke gedachten ons hier bezielen, hoe meer goddelijke gevoelens wij hier aankweeken, hoe meer goddelijks hier onze daden en handelingen kenmerkt, hoe eerder, hoe verder wij het hiernamaals brengen zullen in gelijkvormigheid aan Hem, door wien we één kunnen worden met God in willen en bedoelen. Hoever kan het de denkende, de aesthetische, de talentvolle mensch met zijn scheppend vermogen hier niet reeds brengen, welk eene heerschappij kan hij op het gebied der waarheid en liefde hier niet voeren, en wie zou dan bepalen wat het hiernamaals zijn zal, als het zielsoog door Christus onbeneveld verlicht, als het hart gezuiverd is van zonde? En keeren we nog eens terug naar de krib van onzen Heer: dáár voelen we onze waarde. De Godmensch ons gelijk, opdat wij Hem gelijkvormig zouden worden! Wat dunkt u, Rudolf, zou dat alles nu een gevreesd mysticismus zijn, waardoor we met een duister gevoel ons aan God verbonden gevoelen?’</p>
<p>‘Neen, papa, dat geloof ik niet; ik wensch slechts, dat mijn geloof het eens zoo ver moge brengen.’</p>
<pb n="411"/>
<p>Had het gevierde kersfeest ruime stoffe tot overdenking gegeven, niet minder was dit het geval op den oudejaars-avond, die daar op volgde. Wat was er in het afgeloopen jaar niet voorgevallen? Wat was er veranderd en verwisseld? Doch onder den traan der smarte, die geweend werd, onder de herinnering van al het bittere dat gesmaakt was, werd het goede niet vergeten, de winst tegen over verlies gesteld, en met een dankbaar hart erkend, dat de Heer tot hiertoe hen allen gebragt had.</p>
<p>Een heldere winterzon begroette den Nieuwjaarsmorgen, en wekte een nieuw leven op in het hart van Rijkhold en de zijnen. Rudolf alleen, somberder gestemd dan anders, omdat hij zijn toekomst zoo beneveld zag, maakte de opmerking, dat die winterzon inderdaad het beeld was van hun lot: zij blonk wel, maar zij koesterde niet; waarop Rijkhold echter aanmerkte, dat, waar licht was, ook leven gewekt werd, en dat, hoe hooger dat licht steeg, hoe meer gloed het verspreidde. ‘Geduld, Rudolf,’ zeide hij, ‘wat de winter voorbereidt, ontwikkelt het voorjaar en laat de zomerhitte rijpen. Kom, bemoedigd voortgegaan! De Heer kent zijn tijd. De Heer zal het wel maken!’</p>
<p>De dag, die een in het voortuitzigt kommervol jaar voor hen deed aanbreken, was tevens een dag van blij genot, wegens de hartelijke wenschen, die hunne ware vrienden en vriendinnen voor hen uitstortten. De minst welbespraakte, maar daarom niet de minst hartelijke, waren die van den eerlijken en trouwen Berend. Hij was naauwelijks de kamer ingetreden en had met moeite gezegd: ‘ik wensch meneer en mevrouw en de geheele familie een gelukzalig nieuwejaar!’ of hij had zich omgekeerd, en stond weder bij de deur. ‘Ik wou nog zooveel zeggen,’ zeî hij half luid, maar kugchende, alsof hem iets in de keel zat, ‘maar 't wil er niet uit. Als men hart maar spreken kon. Nou, dat 's 't zelfde. God zal je helpen, en allemaal,.... waarachtig, meneer - (en een paar afgewischte tranen bezegelden deze bevestiging van zijn vertrouwen), en dat 's beter dan al mijn stotterend gewensch.’</p>
<p>En zonder antwoord af te wachten hoorde men Berend zich spoedig verwijderen, terwijl men met een getroffen gemoed den man in zijn hart zegende.</p>
<pb n="412"/>
<p>Niet lang duurde het, of de eerste grootonderlijke vreugde werd op Landlust genoten. Betsy beviel zeer voorspoedig van een zoon, en mengden zich vreugde en smart in den eersten moedertraan, die op de wang des jonggeborenen vloeide, de dankbare moeder vergat niet wat zij aan Hem verschuldigd was, die haar in de ure van smart had bijgestaan, en haar naar boven geslagen oog bewees, dat zij een stil gebed opzond tot den man der weduwen, den Vader der weezen. Boven verwachting gezegend, na zoovele doorgestane schokken, nam de moeder spoedig in krachten toe. De jeugdige wereldburger wekte een nieuw leven onder ouderen en jongeren op. De zorgen werden voor een tijd verbannen, en bepaalden zich nu hoofdzakelijk tot moeder en kind, Hoe aandoenlijk de doopplegtigheid was, Klinkhorst rigtte zijne toespraak dus in, dat de familie, met hoogen moed versterkt, het bedehuis verliet en met blijmoedig vertrouwen de toekomst verbeidde.</p>
<p>&nbsp;</p>
<p>Bij herhaling had de boekhouder reeds aan den heer Rijkhold geschreven over de zaken het kantoor en de likwidatie betreffende, en telkens steeds dringender verklaard, dat, als men slechts over eenig fonds beschikken kon, dat wegens het krediet, waarin de firma nog steeds stond, gemakkelijk was te verkrijgen, het kantoor te behouden was, en de zaken, was het dan ook vooreerst op kleineren voet, haren gang konden gaan. Rijkhold vond echter geene vrijheid, om in dien stand van zaken, kapitaal van anderen voor zich te vragen en dus, bij onverhoopte mislukking, gewaagd spel met geld van anderen te drijven. Hij was daarenboven sterfelijk, en in welke nieuwe bezwaren en zorgen konden misschien dan zijne achterblijvende betrekkingen geraken. Was het daarenboven niet te vreezen, dat hij menigmalen het hoofd zou stooten, als hij geene andere zekerheid aan die hem zouden kunnen helpen kon geven, dan zijn eerlijk hart en zijne beste bedoelingen. De heer Welkens mogt hem de verzekering geven, dat de soliditeit der firma waarborg genoeg was voor velen, Rijkhold schreef hem, dat hij voor als nog niet kon besluiten, om tot dien maatregel
<pb n="413"/>
over te gaan. Dit <hi rend="i">voor als nog</hi> gaf den boekhouder echter nog moed, en daarom ging hij niet dan zeer langzaam voort met de likwidatie.</p>
<p>&nbsp;</p>
<p>Lang had de wintervorst dit jaar zijn gebied gevoerd, en met weerzin scheen hij zich te laten verdrijven door de hooger rijzende lentezon, die met hem nog een langen worstelstrijd hield, om zich de zege te bereiden. Des te aangenamer werd echter de verwisseling, toen zij plotseling de overhand behield, en als met een tooverslag tot een nieuw leven opriep, wat de winter als zijne prooi aan een schijnbaren dood had prijs gegeven.</p>
<p>De lente met hare geuren en kleuren trad op eenmaal te voorschijn als de rijk getooide bruid, die met looverkrans van bloem en bloesem, en mengeling van woudgezangen, den hernieuwden tempel der natuur werd ingeleid. Was het wonder, dat haar zachte adem met een nieuw leven bezielde wie door haar zich verjongd gevoelden, nieuwe gedachten opwekte, nieuwe plannen deed vormen, om licht en leven om zich heen te verspreiden? Waar het nieuwe leven der verjongde natuur onopgemerkt bleef, waar het geen invloed oefende, om tot een nieuw geestelijk leven opgewekt te worden, niet alzoo was het op Landlust, waar men, na veel doorgeworsteld lijden, nieuwe bronnen opende voor nieuwen levenslust en zegen belovende werkzaamheid.</p>
<p>De weduwe Rijkhold, steeds diep de wonde gevoelend haar door het zwaar geleden verlies geslagen, gevoelde zich echter in vele opzigten gelukkig in het midden van een familiekring, waar men alles aanwendde om hare smart te lenigen, en het leven haar zoo aangenaam mogelijk te maken. Zij verdeelde haren tijd tusschen de zorgen voor haar kind en zulke diensten in het huisgezin, als konden strekken om hare schoonmoeder het huisbestuur te helpen verligten. Door orde en regel in acht te nemen, hield zij voor lectuur en andere oefeningen nog tijd genoeg over, en nu kwam zij op de gedachte, om, terwijl zij zelve zooveel liefdezorg ondervond, hare krachten ook zooveel mogelijk tot heil van anderen te besteden. Met veel belangstelling had zij altijd het oog geslagen op al
<pb n="414"/>
wat beroemde, echt christelijke vrouwen voor het heil der menschheid gedaan hadden en nog deden. Dit had reeds voor lang den lust bij haar opgewekt, om, als de gelegenheid er zich toe aanbood, hare krachten ten nutte der menschheid te besteden. Zij was geene excentrieke, geëxalteerde dweepster, wie het bij den gloed der liefde aan helderheid van geest ontbrak, en daarom, toen het denkbeeld bij haar meer en meer rijp werd, om eene armenpatrones te worden, kon zij het plan daartoe, met hoop op goed gevolg, tot stand brengen. Met Mina en Maria had zij er meermalen over gesproken, die er hoog mede waren ingenomen, terwijl het plan in den familiekring, breedvoerig ter sprake gebragt, onverdeelde toejuiching vond. Eer men echter verder ging, wilde men het gevoelen van dominé Klinkhorst inwinnen, die, zoo als te denken was, er terstond zijn bijval aan schonk. Hij vergenoegde zich voor het tegenwoordige met de zaak aan te moedigen, en de dames aan te sporen, om meerdere leden voor de vereeniging uit te noodigen, terwijl hij, op verzoek zijner vriendinnen, gaarne op zich wilde nemen, bij eene eerste vergadering de dames zooveel voor te lichten als hem mogelijk was en zulke wenken mede te deelen, als voordeelig konden geacht worden tot eene goede leiding der belangrijke zaak. Hij beval haar intusschen de lezing aan van geschriften, inzonderheid die van Amalia Sieveking, den roem van haar geslacht, de weldoenster van zoovelen als zich in den kring harer edelaardige werkzaamheden te Hamburg bevonden.</p>
<p>Het nieuwe plan wekte veel belangstelling onder de dames, die zich gaarne tot medewerking verbonden, zonder juist in al den omvang de moeijelijkheden en bezwaren in te zien, die er onafscheidelijk mede gepaard gaan. Betsy wist het van zulk een bekoorlijken kant voor te stellen, dat eene algemeene geestdrift was opgewekt. In persoon ging zij naar mevrouw Zeeltink, waar Maria haar voorstel ondersteunde, en tot hare blijdschap had zij haar voor de zaak gewonnen, ware het ook onder zeker voorbehoud, waaromtrent mevrouw Zeeltink zich nader zou verklaren.</p>
<p>Weldra werd de eerste dames-vergadering gehouden, die door dominé Klinkhorst op eene gepaste wijze geopend
<pb n="415"/>
werd, waardoor de belangstelling in de zaak niet weinig bij allen werd opgewekt. De weduwe Rijkhold werd tot Voorzitster der Vereeniging gekozen, terwijl Klinkhorst op dringend verzoek van de meesten op zich nam, de betrekking van Secretaris waar te nemen. Hij had eenige bepalingen der Vereeniging gereed gemaakt, geschoeid op den leest der bepalingen van de Hamburger-vrouwen-vereeniging, maar gewijzigd naar de plaatselijke gesteldheid en de bestaande omstandigheden, die hij ter beoordeeling der dames ter tafel bragt.</p>
<p>Klinkhorst stelde nu het hoog belang der zaak in het licht, en wat men zich mogt beloven van eene werkzaamheid, die, uit liefde tot de menschheid ondernomen, vooral het hooger en geestelijk heil der broeders en zusters ten doel had. Maar hij verheelde daarbij niet de onaangenaamheden, die er, wegens veel menschelijke verkeerdheid, noodzakelijk mede zouden gepaard gaan. Hij waarschuwde tegen alle illusies, die men zich bij zulke zaken doorgaans maakte, en meestal op groote teleurstelling uitliepen. Hij zeide dat niet om te ontmoedigen, maar beter was het in tijds gewapend te zijn tegen miskenning, tegenwerking, onverschilligheid en onwil, dan er zich later den moed door te laten benemen. Men moest er op rekenen, dat velen zouden toonen te willen het geestelijk voedsel slechts dan aan nemen, als er eene stoffelijke ondersteuning bij kwam. Achtte men in sommige gevallen het laatste minder noodzakelijk, dan zou men menig gezin zuchtende verlaten, en zich misschien de moeite beklagen, die men in het werk gesteld had. Zoo lang alles nieuw was, behoefde men aan de onderlinge geestdrift, om nuttig te kunnen zijn in het bevorderen van anderer heil, niet te twijfelen, doch traden moeite en zorgen door gewoonte op het gebied van het alledaagsche, dan kon de ondervinding van vervelende eentoonigheid niet achterblijven, waardoor lust en moed niet weinig gevaar liepen van te verslappen.</p>
<p>Alles hing echter af van het beginsel waaruit, de bedoelingen waarmede men werkzaam was. Was dat beginsel geen ander dan liefde tot den medemensch, voortspruitende uit liefde tot God en den Heer Jezus; wenschte men niets vuriger dan met het verleende talent te woekeren voor het Koningrijk des Heeren; - streefde men
<pb n="416"/>
niet zoozeer naar eigenbatige zelfvoldoening, als wel naar innige gemeenschap met Hem, die alles voor ons ten beste had, eene gemeenschap door geloof en liefde aangekweekt; - wilde men het zich zelven ten doorgaanden regel stellen: als gij wilt, dat anderen door u ten goede zullen worden opgeleid, wees dan zelf, wat gij wilt, dat anderen door u zullen worden; wilt gij een levend, geestelijk, werkzaam Christendom bij anderen bevorderen, zorg dan, dat Christus in u leve, - dan mogt men, bij den zegen des Allerhoogsten, goede vruchten van den arbeid der liefde verwachten, dan zou het aan kracht, moed en lust niet ontbreken, om, in weerwil van tegenstand en teleurstelling, onvermoeid voort te gaan, en het heil van anderen, bij eigen vorming en streven naar volmaking, te zoeken.</p>
<p>Na nog vele wenken gegeven te hebben omtrent plan en uitvoering der nieuw gevestigde vrouwen-vereeniging, besloot Klinkhorst zijne toespraak met een hartelijk woord van aanmoediging en met zegenbeden over de vestiging en gelukkige uitwerkselen der Vereeniging, die zich de geestelijke verzorging der armen vooral ten doel stelde.</p>
<p>Over het geheel was de toespraak van Klinkhorst aan mevrouw Zeeltink niet tegengevallen, had zij ook gaarne enkele tafereelen zwarter gekleurd gezien, en andere uitdrukkingen gewenscht, die meer in haren geest vielen. Bij het maken van de voorloopige beschikkingen ten aanzien der werkzaamheden, die als eene meer bijzondere taak aan ieder der dames werd opgedragen, verzocht mevrouw Zeeltink, of zij belast mogt worden met de zorg, om aan de behoeftigen en zieken eene geschikte lectuur te verschaffen, terwijl zij met dat verlangen het aanbod liet gepaard gaan, om dat gedeelte der armenverzorging geheel voor hare rekening te nemen, zonder geldelijk bezwaar voor de kas der vereeniging.</p>
<p>Men zeide haar, zeer gevoelig te zijn voor dat aanbod, en het gaarne te willen aannemen, maar verzocht haar tevens, om het hoog belang, dat er eenheid kwam in de verschillende werkzaamheden, en dat men in éénen geest werkzaam was, dat zij hare toestemming zou geven aan een artikel van het huishoudelijk reglement, waarbij men bepaald wilde hebben, dat alles wat ter lezing werd
<pb n="417"/>
gezonden of uitgedeeld, vooraf aan het oordeel der Vereeniging zou worden onderworpen. Was het haar aan te zien, hoe weinig deze bepaling met hare bijzondere denkwijze strookte, de kieschheid verbood haar hier eenige aanmerking op te maken, terwijl zij zich vleide, dat haar invloed op de keuze der lectuur, wegens haar gedaan aanbod, niet geheel achter zou blijven.</p>
<p>Wij verheugen ons intusschen over de nieuwe inrigting, die te Heidendaal tot stand kwam, en moesten we om den lezer niet te lang bezig te houden, niet naar het einde onzer dorpsgeschiedenis uitzien, we zouden het eene aangename taak rekenen, eenige resultaten kenbaar te maken van de christelijke zorg voor armen en lijdenden, door navolgeressen des Heeren in het werk gesteld. Wij vertrouwen intusschen, dat de belofte van den Heer, verbonden aan getrouwheid in het kleine bewezen, eens aan haar zal worden vervuld, als zij over het grootere zullen gezet worden.</p>
<p>&nbsp;</p>
<p>Wij hebben jufvrouw van der Starre een geruimen tijd uit het oog verloren. Na lange afwezigheid was zij teruggekomen, en in veel opgeruimder stemming dan bij haar vertrek. Zij maakte der familie Zeeltink bekend, dat zij in Utrecht aanzoek tot een huwelijk had gehad. Een welgesteld burger, aan wiens regtzinnigheid niet was te twijfelen, had aanzoek om hare hand gedaan. Zij had geene vrijheid gevonden om het af te slaan, maar de zaak in bedenking genomen, om ook eerst eens met de familie Zeeltink te raadplegen. Voor zich zelven was hij streng aan het oude gehecht, maar zij vond hem wel wat al te liberaal omtrent andersdenkenden. Van haar invloed stelde zij zich echter genoeg voor, om hem op dat punt wat minder rekkelijk te maken. ‘In elk geval,’ zeide zij, niet zonder eenige scherpheid, tot Maria, ‘mag ik mij gelukkig noemen, een regtgeloovige tot echtgenoot te krijgen.’ Maria wenschte haar welmeenend geluk, maar gaf haar tevens den raad, om zich liever onder den invloed van dien regtgeloovige te stellen, dan zich met zulke hervormingsplannen het hoofd op te vullen, terwijl zij haar op het harte bond, om toch nimmer, ook ten aanzien van
<pb n="418"/>
andersdenkenden, het hoogste gebod, dat der liefde, uit het oog te verliezen.</p>
<p>Na ingewonnen informaties konden mijnheer en mevrouw Zeeltink haar eene huwelijksverbindtenis niet afraden, die zij hoopten en verwachtten, dat aan haar geluk bevorderlijk zou zijn.</p>
</div>
<div type="chapter">
<head rend="h3">Vijf en dertigste hoofdstuk.<lb/>
De hand der voorzienigheid.</head>
<p>Had Rijkhold in vele opzigten de zegeningen van den rijkdom ondervonden en gesmaakt, in zijne familie had hij een treurig voorbeeld gezien van de gevaren, aan het bezit van vele goederen verbonden. Hij had een halven broeder gehad, die schatrijk was, en slechts één zoon, een eenig kind bezat, dat reeds vroeg zijne moeder, en, naauwelijks meerderjarig geworden, zijn vader verloren had. Zijne eerste opvoeding had de kiemen gelegd tot eene latere treurige verbastering van zijn hart en leven. Aan geene werkzaamheden gewoon, was hij allengs trager geworden, zich badende in weelde, en, omringd van valsche vrienden, die hun voordeel trokken van zijne zwakheden, had hij zich van lieverlede aan al de genietingen der wereld, en dikwijls aan de niet minst zondige, overgegeven. Hij bezat eene groote mate van uitwendige beschaafdheid, en had zich een <hi rend="i">savoir vivre</hi> eigen gemaakt, waardoor hij in de schitterende kringen der groote wereld zeer werd gezocht. Het ontbrak hem aan veelzijdige kennis niet, waardoor hij zich niet alleen aangenaam, maar zelfs belangrijk wist te maken. Doch de grootste kennis, die van zich zelven, ontbrak hem, geenszins echter die eigenliefde, die bij den rijke zoo vaak hevig wordt aangeblazen door zoete vleijerij.
<pb n="419"/>
Ongelukkig eigende hij zich den lof toe, die hem over weinig beteekenende hoedanigheden en verrigtingen, zonder eenige verdiensten, werd toegezwaaid. Dit maakte hem trotsch en hoogmoedig, en daardoor onvatbaar voor den goeden raad en de ernstige waarschuwingen van zijn oom Rijkhold, die met medelijden zag, op welk een dwaalspoor hij onnadenkend voortholde, en wel voorzag, dat het fortuin, dat hij bezat, op den duur niet bestand zou zijn tegen zulk eene kostbare en verspillende levenswijs. Door gemak en weelde verslapten allengs de krachten van zijn ligchaam, de prikkeling van het zingenot verhoogde den invloed zijner zinnelijkheid, en ontzenuwde weldra geheel zijne zedelijke kracht. Spoedig begon het leven, waarin hij reeds zooveel genoten had, zijne waarde voor hem te verliezen. Nieuwe middelen moesten worden opgezocht, om den uitgeputten levenslust op te wekken. Al te gedienstige vrienden waren hem daarin behulpzaam, en openden eene nieuwe bron van genot voor hem in het spel. Nu was hij weldra aan den afgrond genaderd, die voor hem gaapte. Hij zag het, maar te laat, helaas, in. Hij waagde alles wat hij nog bezat, verloor en - was arm. Verlaten, door wie hem hadden gevleid, veracht, door wie zich vroeger diep voor hem bogen, ontweken, door wie er zich eene eere in gesteld hadden, hem bij zich te zien en met hem te verkeeren, was zijn oom de eenige die zich hem aantrok. Rijkhold, begrijpende, dat hij vooreerst ten eenenmale ongeschikt was om iets aan te vangen, waardoor hij in zijne behoefte zou kunnen voorzien, maar hopende dat de lust tot eigen werkzaamheid bij hem ontwaken zou, was begonnen met hem voor zijne rekening in den kost te besteden bij fatsoenlijke burgerlieden in eene kleine provinciestad, wien hij dringend aanbeval, een waakzaam oog over hem te houden. Dus uit het woelig, afwisselend leven op eenmaal in eene hem geheel ongewone stilte verplaatst, maakte zich eene zekere dofheid van hem meester, die gepaard ging met eene schijnbare ongevoeligheid voor alles wat hem omgaf. Men begon te vreezen dat hij tot eene bedenkelijke melancholie vervallen zou, toen eene hevige ziekte eene hoogstweldadige uitwerking had op zijn toestand van ligchaam en geest. Na zijne herstelling was de sombere dofheid geweken, maar nu maakte zij plaats voor het
<pb n="420"/>
pijnlijk gevoel van zijn geheel afhankelijken staat. Zijne beschaafde manieren openden hem den toegang tot menig fatsoenlijk huis, en met genoegen vernam Rijkhold dat hij zich voor het uiterlijke wel gedroeg, ofschoon zijne brieven van eene inwendige verandering des gemoeds nog geenszins de blijken gaven. Wel betuigde hij daarin zijne dankbaarheid voor de ondersteuning die hem zijn oom verleende, maar altijd bevatten zij ook een klaagtoon over het treurig lot dat hem was te beurt gevallen, en het ongeluk, dat hem bij voorkeur scheen getroffen te hebben.</p>
<p>Met ontzetting vernam hij den verpletterenden slag, die zijn oom had getroffen. Hij besefte maar al te wel, dat dit niet zonder invloed zou blijven op zijn lot, en had zijn oom hem beloofd, om voor hem te zullen doen wat hij kon, hij begreep dat dit zeer weinig zou kunnen zijn, en nu begon hij met allen ernst naar middelen om te zien, om zooveel mogelijk in zijne behoeften te voorzien.</p>
<p>Wie schetst echter de verbazing van Rijkhold, toen hij, na in lang niets van zijn neef gehoord te hebben, omstreeks dezen tijd een brief van hem ontving, waarin hij hem het berigt mededeelde van zijne geheel veranderde gezindheid. Nu eerst zag hij het met diep leedwezen in, hoe hij zelf de oorzaak was van den treurigen toestand, waarin hij zich bevond. Hij klaagde niet meer over zijn lot, maar wel over zich zelven, en innig betreurde hij het, dat hij den goeden raad van zijn oom zoo onbedachtzaam in den wind geslagen, en hem en den zijnen zooveel smart berokkend had. Een betere geest was in hem ontwaakt; hij kon het denkbeeld niet verdragen, dat hij de zorgen van zijn oom vergrooten zou door nog langer op zijne ondersteuning te rekenen. Hij bragt hem zijn welmeenenden dank toe voor de onverdiende gunst die hij hem had bewezen, en had zich nu stellig voorgenomen, om, al was het nog zoo bekrompen, zich een zelfstandig bestaan, waartoe hoogstwaarschijnlijk weldra, gelijk hij hoopte, gelegenheid zou zijn, te verwerven. In zijne diepe zelfvernedering gevoelde hij echter eene verheffing van den geest, als waarvan hij te voren nimmer eenig denkbeeld gehad had. Hij had den
<pb n="421"/>
predikant der plaats, met wien hij in den laatsten tijd zeer bevriend was geworden, verzocht, over zijne veranderde gezindheid aan zijne familie te schrijven, opdat alle twijfel bij haar omtrent de echtheid daarvan mogt worden weggenomen.</p>
<p>Hoe levendig Rijkhold en de zijnen zich over die veranderde gemoedsgesteldheid van hunnen neef verheugden, men wist echter nog niet regt, wat daarvan te denken, en in hoe verre zulk een plotselinge omkeering te vertrouwen was. Men wilde het oordeel opschorten en den beloofden brief van den dominé afwachten, eer men dien van den neef beantwoordde.</p>
<p>De brief van den predikant kwam reeds den volgenden dag, en bevestigde inderdaad wat Rijkhold's neef geschreven had omtrent zijne schijnbaar plotselinge bekeering. De predikant had als een geestelijk geneesmeester zijn patiënt naauwkeurig bestudeerd, en meende eenig licht over zijne zinsverandering te kunnen verspreiden. ‘Uw neef,’ schreef hij onder andere, ‘schijnt mij toe, te voren niet geheel zonder godsdienst geweest te zijn; maar, zoo als velen, die door den rijkdom, dien zij bezitten, een gemakkelijk leven willen leiden, had hij eene eigene godsdienst, die hij zich zelven zoo gemakkelijk mogelijk maakte, en met zijn wil in overeenstemming bragt. Die godsdienst alleen was in zijn oog eene redelijke, die het met vele menschelijke zwakheden zoo naauw niet nam, en aan vergeeflijke hartstogten niet weinig toegaf. Voor wat bij velen het gevolg is van zulk eene opvatting der godsdienst: zoogenaamde vroomheid door vrees en angst verwekt, is hij bewaard gebleven; zijne omkeering komt mij voor van dégelijker aard te zijn. Onlangs had ik gepredikt over de bekeering van Paulus, en het schijnt wel, dat het toepasselijk gedeelte dier preek een bijzonderen indruk op hem gemaakt heeft. Den volgenden dag althans is hij bij mij gekomen, en heeft hij mij zijn voornemen te kennen gegeven, om een ander en beter mensch te worden. De wijze waarop hij mij zijn besluit te kennen gaf, droeg teekenen van opregtheid.</p>
<p>‘Gij zult daarin met mij wel het werk des Heeren zien, die door het woord hem het harte geopend heeft
<pb n="422"/>
Doch gij zult het wel evenzeer met mij eens zijn, dat het wezenlijke van zijne bekeering niet zoozeer het wonderbare is, als wel alles wat gewoonlijk eene hartgrondige bekeering te weeg brengt, als ik u de verzekering geef, dat zijn hoogmoed, die hem tot hiertoe belet had zijne gebreken hartgrondig in te zien, gebroken, zijn wil, die tot hiertoe zich tegen beter weten verzet had, gebogen, en dat hij tot het besluit gekomen is, om dien aan betere gezindheden te onderwerpen. Ik twijfel er niet aan, of zijne diepe zelfvernedering was opregt en welgemeend. Hij heeft mij gezegd, dat een levendig smartgevoel hem in de eenzaamheid had overmeesterd, en dat hij daarna eerst vatbaar geworden was voor het woord der vertroosting dat ik hem toesprak. Verschillende tooneelen uit zijn vroeger leven waren hem met afschuw, verschillende in den wind geslagen waarschuwingen en raadgevingen met vernieuwd zelfverwijt voor den geest getreden.</p>
<p>‘Beschouw ik mijnheer uw neef wel als een verbeterd mensch, geenszins noem ik hem reeds een vrome en godzalige. Doch ik geloof dat hij, onder Gods zegen, op weg is, om het te worden. Hij is thans een nieuw oefenperk ingetreden, en moet nu, zal het goed met hem worden, alle krachten inspannen, om het kwade door het goede te overwinnen. Ik wil gaarne alles doen wat ik kan, om hem daar in behulpzaam te zijn. Eene omstandigheid, die zich onverwacht heeft opgedaan, waardoor hij hoogstwaarschijnlijk weldra in de gelegenheid zal gesteld worden, om in eene zekere betrekking werkzaam te zijn, zal, hoop ik, daartoe gelukkig kunnen medewerken.’ enz.</p>
<p>Rijkhold maakte de zijnen opmerkzaam op het hoogst-verblijdende van dit berigt, dat hij beschouwde als een geurige bloem op den beproevingsweg, dien zij zelven te bewandelen hadden. ‘Wie weet,’ zeide hij, ‘hoe gunstig onze veranderde omstandigheden op dien gezegenden omkeer van onzen neef gewerkt hebben, en was dit zoo, hoeveel reden van dankbaarheid zouden we dan hebben, dat ons verlies een middel in Gods hand was, om hemelsche aanwinst te verwerven.’</p>
<pb n="423"/>
<p>Niet lang daarna werd Rijkhold door een verrassend berigt niet minder verblijd. Met driftigen gang, maar opgeruimd gelaat, zag men op Landlust mevrouw Torlet naderen, die, naauwelijks de kamer ingetreden, een brief uit haren zak haalde en haastig zeide: ‘nu kom ik u, lieve vrienden, eene voor mij blijde tijding mededeelen, die ik daar zoo even ontving. Gij weet, dat voor eenigen tijd geleden, een neef van mij te Rotterdam gestorven is. Wat ik niet wist, is, dat hij zeer rijk was. Hij was bekend met mijne omstandigheden, en heeft mij in zijn testament bedacht met een legaat van drie duizend gulden. De notaris van den overledene verzoekt mij, namens heeren executeuren, om in persoon over te komen, ten einde het legaat in ontvangst te nemen.’</p>
<p>Het behoeft naauwelijks gezegd te worden, welk een levendig deel de familie Rijkhold nam in deze gunstige verbetering van het lot der weduwe Torlet. Op het hartelijkst werd zij geluk gewenscht, en het was allen aan te zien, dat zij zich welgemeend verblijdden met de blijde. Mevrouw Torlet verzocht, of Willem, de jongste zoon van Rijkhold, haar op reis mogt vergezellen. Hij was nooit te Rotterdam geweest, en het zou haar een bijzonder genoegen doen, als zijne ouders hem toestonden haar tot cavalier te strekken. Daar Willem er niets op tegen had, werd het verlof gereedelijk gegeven, en het aanstaand vertrek, tot Willem's blijdschap, spoedig bepaald.</p>
<p>Bij de aankomst der weduwe liet zij haren <hi rend="i">compagnon de voyage</hi> in het logement, waar zij haren intrek nam, en liet zich naar den notaris brengen, bij wien zij zich vervoegen moest. Dáár ontmoette zij een der heeren executeuren in den boedel van haren neef, Bergér genaamd, die haar vriendelijk geluk wenschte met de voor haar gunstige beschikking, en haar tevens verzocht, gedurende haar verblijf in Rotterdam bij hem aan huis haren intrek te nemen. Zij bedankte beleefd voor dit vriendelijk aanbod, zeggende, dat zij hier niet alleen was, maar een reisgezel had, een jong mensch, zoon van eene familie, die op haar dorp woonde. Bergér antwoordde, dat deze niet minder welkom zou zijn dan zij, en nadat het noodige bij den notaris was afgedaan, werd Willem afgehaald en door Bergér zelven, zonder veel pligtple-<pb n="424"/>gingen, naar zijne prachtige woning geleid. Toen mevrouw Torlet in den familiekring gekomen was, stelde zij haren reiscompagnon als den jongen Rijkhold voor. Op het hooren van dien naam was eene zigtbare ontroering op het gelaat van Bergér duidelijk op te merken. Hij kon het oog van den jongen Rijkhold niet afwenden. Hij vroeg hem naar zijn papa en verdere familie, en eindigde met uit te roepen: ‘welk eene sprekende gelijkenis!’</p>
<p>Willem vroeg hem, of hij zijn papa kende. Bergér beantwoordde die vraag terstond toestemmend, maar het was hem aan te zien, dat hij zich geweld aandeed, om zijne aandoeningen te bedwingen. Om zijn inwendig gevoel echter niet terstond te openbaren, zeide hij, dat hij zijn vader in jeugdigen leeftijd zeer goed gekend had, en door zijne sprekende gelijkenis op hem zeer was getroffen, terwijl hem nu menig voorval uit vroegeren leeftijd levendig voor den geest kwam.</p>
<p>Zoodra er zich de gelegenheid toe aanbood, verzocht hij aan mevrouw Torlet voor eenige oogenblikken een afzonderlijk onderhoud, waarbij hij de naauwkeurigste informaties omtrent de familie Rijkhold inwon. Zij schetste met al het gevoel van haar dankbaar hart het liefderijk karakter van Rijkhold en de zijnen, en sprak met levendigheid en vuur over de dure verpligting, die zij aan allen, inzonderheid aan Rijkhold had. Bergér had hare redenen van tijd tot tijd met betuigingen van zijn welgevallen in haar verhaal afgebroken, en riep eindelijk uit: ‘ja, ja, mevrouw, daar herken ik hem aan! Neen, ik bedrieg mij niet. Hij is het ongetwijfeld, en dan die sprekende gelijkenis!’</p>
<p>De belangstelling, die Bergér in de haar zoo waarde familie stelde, deed haar niet aarzelen, om hem ook met de treurige lotgevallen van Rijkhold bekend te maken, en van den christelijken heldenmoed te spreken, waarmede hij en op zijn voorbeeld ook de zijnen het lot, dat hen getroffen had, verdroegen. Bergér kon op het hooren van zulk eene smartelijke lotsverwisseling zijne aandoeningen niet langer bedwingen. Hij bedekte zijn gelaat, waarlangs een mannelijke traan vloeide. Toen hij eenigzins bedaard was, zeide hij: ‘Uw verhaal, mevrouw, van de deugden en den rampspoed mijns vriends, heeft mij bijzonder getroffen. Hoe smartelijk het laatste ook is, ik verheug mij
<pb n="425"/>
dankbaar het te hebben vernomen. De zaken zouden nog te redden zijn, zegt gij, als er voor het oogenblik kapitaal voorhanden was? O, hoe erken ik in de schijnbaar toevallige ontmoeting van u, mevrouw, een hooger bestuur. Ik wil u nu niet trachten over te halen, om langer hier te verblijven, dan uw oorspronkelijk plan was, hoe aangenaam mij uw gezelschap en dat van den zoon mijns vriends - mijns redders - mij anders ook zijn zou. Gij zelve moet de overbrengster zijn van een brief, dien ik nog dezen dag gereed zal maken en Rijkhold ten spoedigste moet hebben. Als hij mijn verzoek niet afslaat, om met mijn oudsten zoon een paar dagen bij hem te komen logeren, dan zien wij elkander weldra weder.’</p>
<p>Mevrouw Torlet bogreep niet veel van wat zij gehoord had. Zooveel vermoedde zij echter, dat de brief, dien zij mede zou krijgen, van veel belang voor Rijkhold kon zijn, en daarom maakte zij zich, zoodra zij hare zaken afgedaan had, zoo spoedig mogelijk reisvaardig.</p>
<p>De spoedige terugkomst der reisgenooten verraste de vrienden op Landlust; maar hoe vreemd hoorde Rijkhold op, dat beiden gelogeerd hadden bij een zekeren heer Bergér, die vele complimenten aan hem verzocht had, en van wien mevrouw Torlet hem een brief overhandigde, waarbij, zoo als zij geloofde, haast was. ‘Bergér!’ sprak Rijkhold, ‘zou dat.... doch neen, dat kan niet, die is in Indië. Ik heb ten minste van zijn terugkeer in het vaderland niet gehoord. Maar laat ons zien!’ Hij opende den brief, herkende terstond de hand en riep uit: ‘ja waarlijk, hij is van den vriend mijner jeugd! Nu zal ik voorzeker veel nieuws hooren. Sedert jaren zijn mijne laatste brieven aan hem onbeantwoord gebleven. Ik word weder geheel verplaatst in mijne jeugd, toen ik veel omgang met den goeden en hartelijken jongen gehad heb, die wel wat zwak en wild was, maar toch een goede inborst had. Later hebben wij elkander geheel uit het oog verloren. Hij werd door een onbedwingbaren lust aangegrepen, om naar Indië te gaan, waar hij veel familie en aanzienlijke betrekkingen had. De laatste berigten, die ik van hem ontving, hielden in, dat hij veel fortuin maakte, gehuwd was en gelukkig leefde. En heeft hij zich mij nog
<pb n="426"/>
herinnerd? Of hij al lang terug is, en hoe het hem gaat? Doch hij zal mij dit alles wel schrijven. Vergun mij, eens spoedig te zien, wat hij schrijft.’ En Rijkhold las:</p>
<p>&nbsp;</p>
<p>Waardste Vriend!</p>
<p>&nbsp;</p>
<p>Als ik dezen brief begin met bitter zelfverwijt, dat ik u zoolang uit het oog heb verloren, dan moge die belijdenis u genoeg zijn, dat ik u uit mijn hart niet verwijderd heb. Gij kent van ouds mijne zwakke zijde, maar ik mag hopen, dat gij, altijd meer bezadigd dan ik, niet zult vergeten hebben, dat mijn hart zoo kwaad niet was.</p>
<p>De gelegenheid, om u dezen brief te schrijven, wordt mij aangeboden op eene wijze, waarin ik een hooger bestuur niet kan ontkennen niet alleen, maar waarvoor ik herhaalde keeren reeds mijnen hemelschen Vader gedankt heb. O, terwijl ik dezen schrijve, geniet ik eene onbeschrijfelijke vreugde, maar bekruipt mij tevens een angstig gevoel, of gij mijne dringende bede wel zult willen verhooren. Doch wat zou ik aan de gezindheid daartoe bij u nog twijfelen, redder - tweemaal redder van mijn leven!</p>
<p>Gij herinnert het u nog wel, - mij staat het op dit oogenblik met huiveringwekkende levendigheid voor den geest, - toen gij mij, woeste knaap als ik was, met het grootste levensgevaar op een der buitensingels te Amsterdam, waar ik met mijn schichtig paard den dood nabij was, van een wissen dood hebt gered. Maar dat was niet het grootste gevaar, waaraan gij mij ontrukt hebt. Mijn aangezigt gloeit nog van schaamte, als ik bedenk, op welke doolpaden mijne jeugd gevaar liep in het grootste verderf te loopen. Zonder u, vriend mijner jeugd, vriend, als ik hoop, voor eeuwig, zou mijn godsdienstig en zedelijk bestaan misschien voor altijd zijn vernietigd geworden. Gij greept mij aan, voerdet mij nog in tijds terug en, onder Gods zegen, werd gij voor de tweede maal de redder van mijn leven!</p>
<p>En ik kon u vergeten! één oogenblik vergeten! - ondankbare, die ik was. Ik wil mij niet verontschuldigen met mijne uitlandigheid en duizend afwisselende omstan-<pb n="427"/>digheden, die daartoe hebben bijgedragen. Mogen zij slechts eenige verzachting te weeg brengen in uw oordeel over den ondankbare, die daardoor een zwaren last op zijn geweten draagt. Nog eens, beste Willem, nog eens moet gij mij redden en den last helpen afwentelen, die op mijn geweten zwaarder drukt, dan ik u met woorden beschrijven kan. Als gij slechts wilt, gij kunt het; gij kunt mij eene rust hergeven, die ik voor altijd zou moeten missen. Vergelden, wat gij aan mij gedaan hebt, kan ik niet, kan ik nimmer, maar hoe gelukkig zal ik zijn, als gij mijnen voorslag wilt aannemen en ik daardoor de verzekering ontvang, dat gij uwen ondankbaren vriend zijn schuld omtrent u vergeeft.</p>
<p>Onder de gunstigste omstandigheden ben ik, zoo als gij weet, in Indië gekomen. Ik werd er in eene zeer lucratieve betrekking geplaatst. Mijne lieve vrouw bragt mij een aanzienlijk fortuin aan, zoodat ik een vermogend man ben geworden. Sedert zes jaren ben ik gerepatrieerd, heb mij hier gevestigd en geniet ik met mijne vrouw en twee kinderen, de eenige die ons zijn overgebleven, veel goeds en vele zegeningen. Ik ben in al dien tijd nog niet te Amsterdam geweest, en ziedaar eene reden misschien, - och het hart verontschuldigt zich zoo gaarne, - dat ik aan u nog niet had gedacht.</p>
<p>Mijn oudste zoon is in den handel opgeleid, maar hij heeft tot hiertoe te vergeefs uitgezien naar eene goede gelegenheid, om zich te vestigen. Door de mij toebeschikte ontmoeting van mevrouw Torlet, die mij met de omstandigheden van uwe kantoorzaken heeft bekend gemaakt, is tot mijne groote blijdschap de hoop bij mij verlevendigd, dat die gelegenheid misschien nu zou bestaan. Het eenige wat tot instandhouding uwer handelszaak ontbreekt, zeide zij mij, is geld. Dit is inderdaad eene uitkomst voor mij. Ik heb op dit oogenblik veel geld renteloos liggen, en weet niet, hoe ik dat op de beste wijze plaatsen zal. Ik wenschte het gaarne niet alleen voordeelig, maar, kon het zijn, nuttig voor anderen en tot ondersteuning van handel en nijverheid uit te zetten, maar tot hiertoe heeft mij de gelegenheid daartoe ontbroken. Thans wordt zij mij als van zelf aangeboden, terwijl ik er het middel in zie, om, onder uw goedvinden, mijn zoon te helpen. Ik stel u
<pb n="428"/>
daarom voor, - gij ziet, ik handel niet geheel belangeloos, - om hem als uw compagnon aan te nemen. Wel heeft mijn zoon vele vorderingen in den handel gemaakt? maar onschatbaar is voor hem het voorregt u als raadsen leidsman naast zich te hebben, terwijl ik mij vleije, dat, als gij nog geene andere plannen met uwen zoon Willem hebt, hij in de zaak kon worden opgeleid, om eens met mijn zoon uwe zaak over te nemen onder de bestaande firma van Rijkhold &amp; Comp.</p>
<p>Sla, beste vriend, als ik u bidden mag, het voorstel niet af; bedenk, dat gij daardoor voor de derdemaal mijn redder kunt worden, en wees verzekerd, dat gij er eene onvergankelijke aanspraak op mijne eeuwige dankbaarheid door verwerven zult.</p>
<p>Ik verwacht geen schriftelijk antwoord op het voorstel. Het laat zich beter mondeling bespreken. Kom ik u niet ongelegen, dan vraag ik voor mij en mijn oudsten zoon een paar dagen belet bij u. Hierop spoedig antwoord vragende, en na mijne complimenten aan de uwen verzocht te hebben, noem ik mij</p>
<p>&nbsp;</p>
<p>Uw schuldige, maar niet langer ondankbare Vriend,</p>
<p>Bergér.</p>
<p>&nbsp;</p>
<p>Rijkhold was diep getroffen over de kiesche wijze, waarop Bergér eene vroegere vriendschap hernieuwen wilde, en zijne hulp aanbood, al kon hij niet aanstonds, niettegenstaande zijne vrouw en kinderen hier een hooger bestuur opmerkten, besluiten, om het voorstel aan te nemen. Hij beantwoordde echter onmiddellijk den brief, en schreef aan Bergér, dat het hem en den zijnen hoogst aangenaam zou zijn door een bezoek van hem en zijn zoon vereerd te worden.</p>
<p>Rijkhold had intusschen een moeijelijken strijd met zich zelven. Zijn vriend bood hem blijkbaar op kiesche wijze eene belooning aan voor eene eenmaal bewezen dienst. Mogt hij die aannemen? Mogt hij van een aanbod zoo groot, hoewel schijnbaar zonder opoffering gedaan, gebruik maken? Maar als de hand der Voorzienigheid hier werkzaam was, mogt hij haar in het belang der
<pb n="429"/>
zijnen dan tegenwerken? De strijd werd zwaarder nog, toen de heer Welkens eene herhaalde poging aanwendde, om hem te bewegen tot het verkrijgen van fonds, en er nu tot naderen aandrang bijvoegde, dat hij in het belang van hem en de zijnen niets vuriger wenschte, dan dat de zaken mogten hersteld worden.</p>
<p>Bergér liet zich intusschen niet lang wachten. Aandoenlijk en roerend was de ontmoeting der beide vrienden, die zich met hartelijkheid de vriendschap herinnerden, die vroeger tusschen hen had bestaan. Bergér herhaalde zijne betuiging van leedwezen, dat hij Rijkhold had kunnen vergeten, doch deze verzocht hem daar niet meer over te spreken, na zulk een bewijs van zijne genegenheid, en vriendschappelijke belangstelling in zijn lot gegeven te hebben. ‘Gij neemt dus mijn voorstel aan!’ zeî Bergér, met reikhalzend verlangen naar een toestemmend antwoord. Rijkhold antwoordde hem, dat hij, hoe gevoelig getroffen door zijn aanbod, daar moeijelijk toe besluiten kon, en ontvouwde nu de redenen, die hij daarvoor had. Bergér wist ze echter alle krachteloos te maken, en zijne overredingskracht was zoo groot, dat hij Rijkhold's toestemming afdwong, en hem daarop hartelijk de hand drukkende, riep hij, als buiten zich zelven van vreugde, uit: ‘Willem, gij maakt mij tot den gelukkigste der menschen!’</p>
<p>Bij uitnemendheid beviel de jonge Bergér aan Rijkhold en de zijnen. Hij scheen een zeer geposeerd en beminnelijk mensch te zijn, die blijken gaf van een solied karakter.</p>
<p>Bergér spoorde Rijkhold aan, om zooveel mogelijk voortgang te maken met de regeling der zaken. Er werd naar den boekhouder geschreven. Hij werd verzocht onverwijld over te komen, en aan den oudsten bediende voor 's hands te zeggen, dat de zaken weldra onder dezelfde firma weder als vroeger voortgang zouden hebben, en hem op te dragen dit berigt al vast ter beurse te verspreiden. De heer Welkens kon niet genoeg zijne vreugde betuigen over deze gunstige wending voor het kantoor, dat weldra in zijn vroegeren toestand, gelijk hij niet twijfelde, zou worden hersteld. Met veel genoegen maakte hij kennis met zijn nieuwen patroon, in wien hij
<pb n="430"/>
spoedig den handelsman ontdekte, die eene bijzonder goede opleiding scheen gehad te hebben. In zijn kweekeling, die zich zeer goed ontwikkeld had, had hij mede veel behagen, en hij achtte het zich eene aangename taak hem voor de zaak bekwaam te maken.</p>
<p>Hij was met de likwidatie zóó langzaam voortgegaan, dat het kapitaal van Rijkhold grootendeels nog ongebruikt lag. Bergér wilde, dat Rijkhold terstond op den ouden voet alles weder zou inrigten, dat Rudolf zich weder in het bezit van zijn kapitaal, dat nu niet meer te pas kwam, stelde, en al de noodige stukken voor de nieuwe compagnieschap zouden in orde gemaakt worden. Terwijl Rijkhold eerst het zijne, wat hij ter likwidatie had gestort, zou terug bekomen, moest Bergér zich de voorwaarde, zonder welke Rijkhold de compagnieschap niet wilde aangaan, laten welgevallen, om voor Rijkhold's aandeel in het kantoor geldschieter te zijn, maar nu drong Bergér van zijn kant er op aan, dat een reserve-kas, waarvoor hij zorgen zou, als het vereenigd kapitaal der compagnieschap zou worden aangemerkt. Dit was een geschenk, zeide hij, niet aan Rijkhold, noch aan zijn zoon, maar aan de firma, en daar kon men billijkerwijs niet tegen hebben.</p>
<p>Bergér bleef veel langer bij zijn vriend, dan zijn oorspronkelijk voornemen geweest was, terwijl zijn zoon onmiddellijk na de gemaakte schikkingen met den boekhouder vertrokken was, om in Amsterdam ten spoedigste den gang der zaken te regelen. Maar hij was niet vertrokken zonder een indruk mede te nemen, die zich, van het oogenblik dat hij bij hem verwekt was, steeds dieper in zijn ziel drong. Zijne eerste ontmoeting met de jeugdige weduwe Rijkhold had zijne deelneming in haar treurig lot opgewekt. Weldra ging die belangstelling in genegenheid over, en van nu aan stond haar beeld in zijn hart. De kieschheid verbood hem echter iets daarvan te laten blijken, maar haar beeld droeg hij met zich mede, en het stond bij hem vast, dat het zich niet weer uit zijn binnenste verwijderen zou.</p>
<p>Hoogst genoegelijke dagen sleet Bergér nog verder op Landlust, terwijl hij door de gesprekken met Rijkhold en de zijnen voor zijn geestelijk welzijn het voordeel trok,
<pb n="431"/>
waarvoor hij vatbaar was, en dat hij met dankbaarheid erkende. Bij zijn vertrek werd het verbond der vriend schap, die van nu voortaan onverbrekelijk zou zijn, op het plegtigst hernieuwd.</p>
<p>&nbsp;</p>
<p>Niet lang duurde het, of de gunstige wending in het lot van Rijkhold was op Heidendaal bekend. Hoe hartelijk verheugden zich zijne vrienden en vriendinnen! Met een diep bewogen hart nam Rijkhold hunne welgemeende gelukwenschen aan. De vreugde der armen en behoeftigen vooral was groot. Berend grinnikte van genoegen en herhaalde gedurig: ‘ik heb het wel gezeid: 't zou wel te regt komen. Onze lieve Heer verlaat ze niet, die zoo godsdienstig en vroom zijn. Hoezee! mijn voorspelling is vervuld!’ Zelfs Wente begon Rijkhold met een ander oog te bezien, en toen zijne vrouw zeide dat sommige menschen regte gelukvogels waren, gebood hij haar van nu voortaan maar over de Rijkhold's te zwijgen.</p>
<p>Toen de familie den eersten zondag na de gezegende verandering in haar lot ter kerke ging, sprak Klinkhorst bij die gelegenheid over het verborgen Godsbestuur, en stemde haar tot dankbaaaheid jegens den Albestuurder, en tot voortdurend vertrouwen op Zijne ondoorgrondelijke wijsheid en onveranderlijke liefde. En wie Rijkhold, uit de kerk te huis gekomen, in het boekenkamertje, dat altijd den naam van het heiligdom droeg, had kunnen gadeslaan, zoo als hij daar met gebogen knie en ten hemel geslagen oog een stil en hartelijk dankgebed uitstortte, die had zich ongetwijfeld overtuigd, dat hij het zijn oom Bangman gerust kon nazeggen, dat hij er de slechtste uren van zijn leven niet in doorbragt.</p>
<p>Zeeltink en zijne vrouw waren door de gunstige wending van Rijkhold's omstandigheden niet weinig in verlegenheid gebragt. Zij konden zich geen rekenschap geven van hun streng oordeel over hem en de zijnen, en achtten het daarom best, er niet veel over te spreken. Maria, die de moeijelijke positie harer ouders in dit opzigt wel gevoelde, roerde dit punt in de verte niet aan, maar gaf hare dankbaarheid voor de redding eener haar zoo waarde familie met innige blijdschap des harten te kennen. Do-<pb n="432"/>miné Klinkhorst, die op Zandwijk eene visite bragt, nam deze gelegenheid waar, om over het loon van verborgen godsvrucht en deugd, en het oefenen van werken der liefde te spreken, en, had hij het ook gaarne gewild, hij kon eene scherpe aanmerking van Frits Roster, dien hij er ontmoette, niet voorkomen, toen deze den heer Zeeltink en zijne vrouw niet weinig in het naauw bragt door zijne vraag, hoe zij, die de ramp, die zijn schoonvader getroffen had, als eene goddelijke straf beschouwd hadden, het thans maakten, nu die zoogenaamde straf in zulk een rijken zegen veranderd was?</p>
<p>In dien vernieuwden rijken zegen liet Rijkhold aanstonds velen deelen. Een nieuw leven ontwaakte er ook door bij al de inrigtingen door hem tot stand gebragt. Al dezen ontvingen nieuwe bijdragen ter gedachtenis aan de zegeningen, die hem waren te beurt gevallen.</p>
<p>Mevrouw Torlet, die het middel in Gods hand was geweest, om er hem deelgenoot van te maken, moest aan het verlangen van Rijkhold toegeven, om haren oudsten zoon, die veel lust voor de studie openbaarde, door hem daartoe te laten opleiden.</p>
<p>Jufvrouw van der Starre was wat meer hartelijk geworden omtrent Maria. Zij zeide, dat zij zich in den gunstigen keer van zaken ook om harentwil verheugde, en raadde haar nu aan, als zij van Rudolf's veranderde denkwijze werkelijk overtuigd was, hare verbindtenis met hem te bespoedigen. Zij had intusschen het jawoord aan haren beminde gegeven. Weldra zou hij haar hier komen bezoeken, om nadere kennis te maken. Hij had op het dorp voor een tijd van veertien dagen eene kamer gehuurd, en was zeer verlangend om met de inwoners hier kennis te maken.</p>
</div>
<div type="chapter">
<pb n="433"/>
<head rend="h3">Zes en dertigste hoofdstuk.<lb/>
Waarin aan de geschiedenis een einde gemaakt wordt.</head>
<p>De jeugdige compagnon van Rijkhold kwam van tijd tot tijd te Heidendaal om over zaken van het kantoor te spreken. Bij elke ontmoeting van de weduwe Rijkhold nam zijne genegenheid voor haar toe. Rijkhold, nog altijd diep bedroefd over het verlies van zijn zoon, dien hij zich natuurlijk telkens herinnerde, achtte den zoon zijns vriends wegens de gaven van zijn verstand en hart zeer hoog, vooral toen hij bemerkte, dat de jonge Bergér door in alles zijn raad in te winnen en zich zooveel mogelijk naar zijne wenschen te schikken, zijn best deed, om het geleden verlies hem zooveel hij kon te vergoeden. Aan hem openbaarde Bergér het gevoel zijns harten, zijn innige genegenheid voor zijne schoondochter, terwijl hij te kennen gaf, niets vuriger te wenschen, dan hem eens als een tweeden vader te kunnen eeren en liefhebben. Wel begrijpende echter, dat het nog de tijd niet was, om eenige poging van zijn kant te doen; verzocht hij den heer Rijkhold om de zaak vooreerst nog als hun geheim te beschouwen.</p>
<p>Van Willem ontving Rijkhold van tijd tot tijd de gunstige berigten. Hij maakte goede vorderingen op het kantoor en het bleek, dat er een kloeke, maar bezadigde koopmansgeest in hem was.</p>
<p>Rudolf begon nu ernstig aan eene huwelijksverbindtenis met zijne geliefde Maria te denken. Doch toen hij het toppunt zijner wenschen dacht bereikt te hebben, scheen hij er verder dan ooit van verwijderd te zullen worden.
<pb n="434"/>
Maria werd door de roodvonk aangetast, en weldra nam hare ziekte in zulk eene hevigheid toe, dat de doctor het ergste begon te vreezen. Zwaarder onweerswolk kon boven Zandwijk wel niet zamentrekken, dan het vreeselijk onheil, waar het thans mede werd bedreigd. Voor wie zich een denkbeeld kunnen vormen van wat het zegt een eenig geliefd kind door eene der hevigste ziekten aangetast te zien, eene ziekte, die met elken dag klimt, en waar het gevaar, vooral op lateren leeftijd, te algemeen van bekend is, om niet met de grootste bekommering het hart te vervullen, zal ik wel niet noodig, hebben den toestand te schetsen, waar de teederminnende ouders zich in bevonden. Zeeltink en zijne vrouw verkeerden in onbeschrijfelijken angst, en staarden met ingehouden adem op het gelaat van den doctor, telkens als hij de patiënte bezocht, om ware het mogelijk daar zijne geheimste gedachten op te lezen, en die te vergelijken met de voorzigtig berekende woorden, die hij sprak. Rudolf, voor het uiterlijke zeer bedaard, was, daar hij het gevaar wel bevroedde, waar zijne geliefde in verkeerde, zoo zielsbedroefd, dat hij dreigde onder die zware beproeving te bezwijken. De familie Rijkhold leed niet minder onder die zorgvolle omstandigheid van Maria, die haar dierbaar geworden was als een eigen kind. In Rudolf's angstige bezorgdheid deelden zijne ouders van harte, maar hoe verheugden zij zich dat hun woord van christelijke berusting zulk eene goede plaats vond in zijn diep geschokt gemoed. Dag en nacht zat hij aan het ziekbed zijner geliefde, die doorgaande bij kennis was, en hoe leerde hij daar in den mensch den christen waarderen!</p>
<p>Telken reize als Klinkhorst Maria bezocht, met haar eenige woorden gesproken, of met haar en de haren een kort gebed tot den hemelschen Vader opgezonden had, keerde hij in eene blijmoedige stemming over hare kalme berusting in haren toestand en den vrede, die hare ziel genoot, van het ziekbed terug. En vond hij gelegenheid, dan sprak hij met Rudolf, in die oogenblikken voor hartelijke toespraak zoo vatbaar, over haar geloof vol liefde en hare liefde vol geloof.</p>
<p>De ouders van Maria waren altijd bij de gesprekken, die Klinkhorst met haar hield tegenwoordig, en konden
<pb n="435"/>
zij zich met den inhoud daarvan niet altijd, niet geheel vereenigen, zij konden niet nalaten de heilzame uitwerking er van op de rust en het geloovig vertrouwen hunner dochter op te merken. Zij baden voor haar met hem mede, kwam ook het warm uit het hart gestort gebed hun vrijzinnig genoeg voor. Als zij aan het ziekbed van ieder ander zulk een gebed hadden hooren uitspreken, gelooven wij niet, dat zij er zich dus mede hadden kunnen vereenigen; hier werd het ontboezemd voor het dierbaarste wat zij bezaten, en wij twijfelen er aan, of het hun zoo welgevallig zou geweest zijn, als Klinkhorst van den toornigen God meer dan van een wijs en liefderijk hemelvader gesproken, en het dreigend gevaar, waar hunne dochter in verkeerde, meer als een straf voor hen, dan als een vaderlijk terugvragen van een voor hooger geluk bestemd dierbaar pand had voorgesteld. Wij twijfelen er aan, of hun hart een ander Evangelie wenschte gepredikt te hebben, dan Klinkhorst hun met korte woorden, vol heiligende vertroosting, verkondigde aan het ziekbed der geliefde met blijde hoop en zalige vertroosting in 's Heeren wil berustende lijderes.</p>
<p>Toen Maria zelve meende, dat haar einde begon te naderen, sprak zij hare ouders op hartroerenden toon toe, en zeide hun, dat zij de kracht van het Evangelie der liefde in deze oogenblikken zóó nadrukkelijk ondervond, dat zij het betreurde, dat er onder de belijders van datzelfde Evangelie over woorden vaak zoo hevig werd getwist, zoo bitter gestreden met voorbijzien van den geest die er in heerscht. Hoeveel zij ook in haar christelijk geloofsleven was te kort gekomen, in het aanzien van den dood gevoelde zij echter, dat haar gebrekkig streven om den Heer Jezus gelijkvormig te worden en door zijn geest zich te laten besturen, haar meerder rust verzekerde, dan dat zij voor geloofsbepalingen sterk geijverd had. Niet zonder indruk bleef die toespraak op hare ouders. Zij drukten hunne geliefde met teederheid de hand, en terwijl hunne tranen die hand bevochtigden zeî mevrouw Zeeltink: ‘als wij ijveren, mijn kind, dan is het voor de eer van dien Heer, op wien gij uw vertrouwen stelt.’ ‘Dat geloof ik wel, me lieven, maar de Heer is het meest gediend in de liefde. Wie Hem het meest lief heeft en in
<pb n="436"/>
Hem zijne medemenschen, wie aan zijn heilig beeld het meest tracht te gelijken, wiens christelijk leven de uitdrukking is van zijn christelijk geloof, die bezit het waarachtig geloof, dat zalig maakt voor eeuwig.....’ Zij wilde nog meer spreken, doch toen de heer Zeeltink bemerkte dat het haar te veel vermoeide, zeide hij met een bewogen gemoed: ‘genoeg, Maria, wij willen over uwe woorden nadenken.’ Een glans van vergenoeging overtoog Maria's gelaat, en weldra viel zij in eene onrustige sluimering.</p>
<p>Met het vallen van den avond verzocht zij, na eene hevige benaauwdheid doorgeworsteld te hebben, eenige oogenblikken met Rudolf alleen gelaten te mogen worden. Geknield aan hare sponde, zag zij hem met eene onbeschrijfelijk liefderijke uitdrukking aan, en zich een weinig oprigtende, ondervroeg zij hem nog eens over zijn geloof en zijne overtuiging, en toen hij haar beide tot hare innige bevrediging zoo openhartig beleed, als nimmer te voren, was zij gerust en troostte hem met het oog op hare nabijzijnde scheiding met de blijde verwachting, dat zij hem, als God haar genadig in de gewesten van rust en vrede overbragt, daar hervinden zou. Maar nu geraakte zij in zulk eene opgewonden stemming, dat Rudolf, wiens gemoed diep geschokt was, zich uiterst verlegen begon te maken en zich verblijdde, toen de doctor binnentrad, die haar met verontrustende blikken gade sloeg, en, na haar te vergeefs bij herhaling tot stilte aangemaand te hebben, aan Rudolf beval zich onmiddellijk te verwijderen. Hoe hard dit hem viel, hij begreep er echter zelf de noodzakelijkheid van. In zijne kamer wierp hij zich op de knieën, en zoo ernstig, zoo vurig had hij nooit gebeden, als hij nu deed. De toestand van Maria verergerde na hare al te sterke inspanning. Eene ijlende koorts dreigde de nog overgebleven krachten te sloopen. Gedurende twee dagen verkeerde zij in schier hopeloozen staat. De doctor bereidde hare dierbaren op het ergste voor, maar beval de stipste inachtneming van het gebruik der door hem aangewende middelen.</p>
<p>Op den avond van den tweeden dag kwam de lijderes tot eenige rust, die door mevrouw Rijkhoid gehouden werd voor een voorbode des doods. ‘Ik vrees, doctor,
<pb n="437"/>
dat het gedaan is,’ fluisterde zij den arts, aan den ingang der ziekenkamer, waar zij zich op dit oogenblik alleen bevond, toe. Sligman verbleekte en naderde met een diep verslagen hart het ledekant. Op het hooren van de komst des doctors waren de huisgenooten en Rudolf zacht naar den ingang van de ziekenkamer geslopen. Doch toen Sligman die treurige tijding uit mevrouw Rijkholds mond hoorde, wenkte hij met de hand, dat men de kamer niet moest opkomen. Hadden zij niet verstaan wat mevrouw Rijkhold hem had ingefluisterd, aan haar bedrukt gelaat en aan des doctor's bedenkelijk hoofdschudden hadden zij wel gemerkt, dat er weinig hoop meer bestond.</p>
<p>Met een oogopslag ontdekte de doctor, dat er eene verandering in den toestand der lijderes had plaats gehad. Een naauwkeurig onderzoek overtuigde hem weldra, dat die verandering gunstig was, en de rust een weldadigen invloed op haar oefende. Hij gaf dit aan mevrouw Rijkhold, die naast hem stond, met een paar woorden te kennen, maar moest haar weerhouden, om die blijde tijding niet aan de op den drempel van het vertrek angstig wachtenden mede te deelen. Deze stonden daar, uit die beweging opmakende, dat de gevreesde slag gevallen was, als versteend, toen Sligman zich met een blijmoedig gelaat tot hen wendde en hun toewenkte, dat zij zijne komst beneden moesten afwachten.</p>
<p>De snelle overgang van vrees tot hoop oefende in het eerst eene verstommende kracht uit op de geliefde betrekkingen van Maria, en niet, dan nadat de doctor nog eens nadrukkelijk verklaard had, dat er met Gods hulpe op eene gunstige verandering blijde hope was, kon men het gelooven. Maar nu was de dankbare vreugde ook onbeschrijfelijk groot. Allen barstten in tranen van dankbaarheid uit. Mijnheer en mevrouw Zeeltink vielen elkander in de armen, en de hand die Rudolf beiden toereikte was door hen nimmer zoo hartelijk gedrukt als thans. Nu er aan geen koud woordentwisten gedacht werd, sprak het hart, het hart alleen, en nimmer zag men schooner vereeniging in den geest van menschen, die in rigting van gevoelens met elkander grootelijks verschilden. Met een naar boven gerigt, van heldere tranen schitterend oog stond jufvrouw van der Starre dit tooneel aan te staren,
<pb n="438"/>
terwijl haar gemoed te vol was, om een woord te spreken. Doctor Sligman had werk zijne aandoeningen te bedwingen, maar zich spoedig herstellende, raadde hij allen aan, om zich bedaard te houden, en vooral de meest mogelijke stilte in acht te nemen. Hij verzocht ten dringenste, dat niemand der betrekkingen zich voor als nog naar de patiënte begeven zou, die boven alles rust behoefde, en wier geschokt zenuwgestel door geene aandoening hoegenaamd mogt worden opgewekt, wilde men het gevaar van eene onherstelbare instorting voorkomen.</p>
<p>Toen het gevaar der ziekte geweken was, hernamen jeugd en kracht weldra hare regten, en bij eene strenge inachtneming en de meest behoedzame zorgen herstelde Maria langzamerhand. Hoe dankbaar was zij voor haar gespaard leven en hoe innig verheugde zij zich, zoowel over hare gehouden gesprekken met Rudolf, toen hare ziekte op het hoogst was gestegen, als over de zachtere denkwijze, die zij zelve bij hare ouders meende bespeurd te hebben, en waar Rudolf en dominé Klinkhorst haar het een en ander van mededeelden.</p>
<p>Op zekeren dag, dat zij voor het eerst weder beneden was, en zich met hare ouders alleen bevond, waagde zij het over dat onderwerp eens te spreken. Met veel aandoening sprak zij over Rudolf's overtuiging en over het welgevallen dat hare ouders, als zij meende, in de gesprekken van den dominé met haar gehad hadden.</p>
<p>‘Ja, Maria,’ zeî de heer Zeeltink, ‘hoe ver ik er af ben, om met den heer Klinkhorst eenstemmig te denken, moet ik echter erkennen, dat zijne gesprekken met u mij beter bevielen en meer bijbelsch waren, dan ik verwacht had.’</p>
<p>‘Zoo ziet gij, papa,’ hernam Maria, ‘dat, al is men geen onvoorwaardelijk voorstander van de kerkleer, men daarom nog geen verwerper is van Gods heilig woord.’</p>
<p>‘Maar zouden we niet beter doen, Maria,’ sprak mevrouw Zeeltink, ‘als we dat onderwerp nu lieten rusten?’</p>
<p>‘Om mijnentwil niet, mama,’ antwoordde Maria. ‘Ik wenschte wel, dat ik bij mijn dankgebed voor mijne herstelling, dat voor eene herstelde gemeenschap tusschen u en zoovele andere mij dierbaar geworden kon voegen.’</p>
<pb n="439"/>
<p>‘Wij zullen in de uitwendige gemeenschap geen stoornis brengen, mijn kind,’ hervatte Zeeltink; ‘maar meer moet gij van ons niet vorderen, die voor eene hoogere eenstemmigheid geheel van denkwijze en gevoelens, die wij van harte zijn toegedaan, zouden moeten veranderen.’</p>
<p>‘Die gevoelens, lieve ouders,’ sprak Maria, ‘wensch ik en wenschen voorzeker al de mij dierbaren en hooggeschatten te eerbiedigen, maar wederkeerig hebben zij het regt, dat gij de hunne eerbiedigt.’</p>
<p>‘Ook dan, Maria,’ zeî hare moeder, ‘als ons hart zich bekommert over hunne dwaling?’</p>
<p>‘Maar is het dan zoo zeker, dat zij dwalen? vroeg Maria.</p>
<p>‘Dat is immers het punt, waar de strijd over gevoerd wordt,’ zeî Zeeltink.</p>
<p>‘Doch zoolang er strijd gevoerd wordt,’ hernam Maria, ‘is het immers nog onbeslist aan welken kant de dwaling heerscht.’ En toen hare ouders hier het stilzwijgen op bewaarden, ging zij voort: ‘ik betreur dien strijd, zoo als hij gevoerd wordt, omdat de onderlinge liefde er te veel onder lijdt. Voor het overige moet, naar mijn gevoelen, elke eerlijke strijd over de heiligste zaken nader tot de waarheid leiden.’</p>
<p>‘Ieder meent de waarheid gevonden te hebben,’ antwoordde Zeeltink, ‘en de zoogenaamde vrijzinnigen zeker niet het minst. Zij meenen alle tegenspraak te kunnen dooden met het oppergezag der aangebeden rede.’</p>
<p>‘Maar mag ik u wel eens vragen, papa,’ zeî Maria, ‘of dit oordeel wel onpartijdig genoeg is? Zouden de vrijzinnigen niet met even veel regt kunnen zeggen, dat de voorstanders van het kerkgezag en het regt der formulieren met dat gezag aan de rede het zwijgen willen opleggen?’</p>
<p>‘Hoor eens, Maria, wij moesten daar nu verder maar niet over spreken. De wonde is nu een weinig geheeld, laten we haar niet weder openrukken.’ Dus sprak mevrouw Zeeltink, zoowel om aan het gesprek eene andere wending te geven, als om te voorkomen, dat Maria zich niet te veel opwond, waar de doctor nog altijd ernstig tegen bleef waarschuwen.</p>
<pb n="440"/>
<p>De oude heer Roster, die sedert lang reeds het voornemen had, om zijne betrekking als burgemeester neder te leggen, was eindelijk daartoe besloten, doch niet dan nadat hij genoegzame zekerheid had, dat de heer Rijkhold zijn opvolger zou worden. Toen de benoeming kwam, aanvaardde Rijkhold, na eenige aarzeling wegens het gewigt dier betrekking en de bezwaren en moeijelijkheden er aan verbonden, den hem aangeboden post. De overtuiging van nuttig te kunnen zijn in den nieuwen werkkring had er hem tot vreugde van een groot gedeelte der burgerij toe doen besluiten. Hij volgde voor 's hands het voetspoor van zijn voorganger, doch eene zijner eerste en ernstigste zorgen betrof de afschaffing der bedelarij in zijne gemeente. Van andere gemeenten, die hem daarin waren voorgegaan, won hij naauwkeurige berigten in, voegde bij de middelen door haar in het werk gesteld ook nog een ander, waartoe hij ongezochte gelegenheid kreeg. Zijn vriend Berger, namelijk, had hem reeds meermalen in zijne brieven gevraagd, of hij ook in de gelegenheid was om ten zijnent iets nuttigs en doeltreffends tot stand te brengen, en daarbij te kennen gegeven, dat hij daar gaarne iets voor over zou hebben. Nu raadde Rijkhold hem den aankoop van eenige heidegronden aan, waar weldra gelegenheid toe zou zijn, en dan een kapitaaltje af te zonderen, om daarvoor die gronden door bedelaars, die werk verlangden, te laten omzetten en bepoten, en als die poging gelukt en dat werk afgeloopen was, de eene of andere fabriek op te rigten, waar men de meest geschikte personen en die zich ijverig en goed gedragen hadden duurzamer werk verschaffen kon. Het voorstel werd dankbaar aangenomen, en Rijkhold draalde niet, zoo dra mogelijk, de zaak in werking te brengen, en dus zijne gemeente van een der grootste lasten te ontheffen, en vele ledigloopers, die nog niet geheel aan het gemak der bedelarij verslaafd waren, tot nuttige leden der maatschappij te vormen.</p>
<p>&nbsp;</p>
<p>Omstreeks dezen tijd kwam de aanstaande echtgenoot van jufvrouw van der Starre over. Al hare bekenden waren verlangend, om nadere kennis te maken met den man,
<pb n="441"/>
wiens open en rond gelaat ieder reeds voor hem innam. Men leerde hem kennen en hoogschatten als iemand, die, wat zijne godsdienstige rigting betreft, hoewel op een kerkelijk-regtzinnig standpunt staande, vrijzinnig genoeg was, om andere denkbeelden en gevoelens te hooren en te verdragen. Hij bleek een vijand te zijn van anderen om hunne geloofsbegrippen te veroordeelen en begreep, als men over de vrijzinnigheid van sommige predikanten sprak, dat deze toch wel niet ligtzinnig in hunne opvatting van geloofsstukken zouden te werk gaan, en dat, mogten zij niet naar zijn smaak prediken, er onder hen menschen van studie en genoeg karakter gevonden werden, om niet tegen beter weten aan en met moedwillige dwaling hunne rigting te volgen. Wat hem zelven betrof: hij vond rust in het leerstellig geloof, waar hij in opgevoed was en hij wilde, met eerbiediging van anderer overtuiging, daar niet van afwijken, terwijl zijn met vastheid uitgesproken wensch, dat zijne aanstaande gade zich daarin met hem vereenigen mogt, aan jufvrouw van der Starre genoeg liet begrijpen, dat zij in tijds hare voorgenomen proef, om haren geliefde in het godsdienstige minder verdraagzaam te maken, uit het hoofd moest stellen. Zijn stelregel was, dat ieders overtuiging, zij mogt dan meerder of minder christelijk heeten, uit zijn leven moest blijken; dat hij wars was van veel praten over de godsdienst, als hart en leven geen godsdienstigen zin te kennen gaven, en dat hij niet gaarne twistte over bijzondere leerbegrippen. Dit liet hij aan geleerden en meer bevoegden over dan hij. Hij zag er geen kwaad in, dat men tot op zekere hoogte en als men personen onaangerand liet, de gemeente, die hare regten en belangen heeft, met de verschillende gevoelens bekend maakte, doch keurde het in elk geval af, dat men het zaad van mistrouwen jegens predikanten, op wier zedelijk leven niets was aan te merken, trachtte uit te strooijen, en had een afkeer van wie zich verheugden, als zulk onkruid welig opsloeg op den akker.</p>
<p>Hij gaf dit alles echter op als zijn idée, het aan ieder vrijlatende, er anders over te denken, of zich verpligt te rekenen, zoo als men dat noemde, vooruit te gaan. Hij zelf kende maar één vooruitgang: vastheid in leer en wandel, dat was, naar zijn begrip, de weg naar den
<pb n="442"/>
hemel. De man vond sympathie bij allen. Zeeltink en zijne vrouw twijfelden echter, gaven zij het niet openlijk te kennen, of de man niet te flaauwhartig was in het ijveren voor het ware geloof.</p>
<p>Jufvrouw van der Starre scheen op dat punt wat rekkelijker geworden te zijn. Zoo leiden de omstandigheden den mensch. En zonder eenige tegenspraak vereenigde zij zich met het gevoelen van Maria, die haar hartelijk geluk wenschte, dat zij met zulk een achtenswaardig man, met wien zij ongetwijfeld gelukkig zou kunnen zijn, als zij zich naar hem meer en meer vormde, in nadere kennis en naauwe betrekking gekomen was. Met Maria's herstelling ging het volkomen naar wensch, zoodat zij weldra kon geacht worden tot vroegere gezondheid en krachten te zijn teruggekeerd, en er nu geene bezwaren meer bestonden, om ernstige aanstalten tot haar huwelijk te maken.</p>
<p>De jonge Bergér, die zijne bezoeken steeds drukker herhaalde en bij de minste aanleiding overkwam, had zich niet langer kunnen bedwingen, om het gevoel zijns harten aan de jeugdige weduwe Rijkhold open te leggen. Het steeds diep gevoeld verlies van haren innig betreurden Karel bragt aanvankelijk ernstige bedenking bij haar te weeg, doch toen zij de meest duidelijke blijken zag van de zuiverheid en opregtheid van Bergér's teedere gevoelens voor haar, gaf zij, onder voorbehoud van eene onvoorwaardelijke toestemmming der wederzijdsche naauwe betrekkingen, hare toestemming, terwijl zij verzocht, tot zoolang aan de zaak geen publiciteit te geven.</p>
<p>&nbsp;</p>
<p>Een heldere najaarsmorgen begroette het blijde huwelijksfeest van het gelukkige paar, dat heden in den echt zou treden. Niemand, die eenig belang stelde in Rijkhold en de zijnen, mogt bij het heugelijk feest ontbreken. De oude heer en mevrouw Bergér waren met Willem en den boekhouder met zijne vrouw overgekomen, om getuigen te zijn van de gelukkige echtverbindtenis van Rudolf met Maria</p>
<p>Na de burgerlijke voltrekking van het huwelijk begaven zich al de bij het feest genoodigden naar de kerk, die
<pb n="443"/>
reeds door een groot gedeelte der gemeente bezet was. Wij behoeven geene breede melding te maken van de ernstige en hartelijke toespraak, die Klinkhorst tot het jeugdige paar en de betrekkingen der gehuwden rigtte. De indruk, dien zij maakte, bleek genoeg uit veler oog, dat met dankbare aandoening naar boven geslagen, en uit menigen traan, die afgewischt werd, terwijl aller hart zich vereenigde in het gebed, dat de leeraar uit de volheid van zijn gemoed voor het geluk der echtelingen uitstortte.</p>
<p>Toen Rudolf met zijne Maria het ouderlijk huis binnentrad en haar zijnen geliefden ouders in hunne liefde als hun kind aanbeval, sloten beiden Maria in hunne armen en Rijkhold kon slechts een paar woorden uitbrengen van het voorgenomen woord, dat hij zijnen kinderen had willen toespreken. Mevrouw Rijkhold, die zich een oogenblik aan de omhelzing en gelukwenschen onttrokken had, kwam een oogenblik daarna terug met een prachtig ingebonden Bijbel, dien zij haren Rudolf overhandigde met deze weinige op moederlijk-roerenden toon gesproken woorden: ‘zie hier, Rudolf, een voor u wedergevonden schat. Geen kostbaarder geschenk wist ik u te geven. Die Bijbel zij de grondslag, waarop ge uw levensgeluk bouwt, uw gids door dit leven, uw troost, uwe hope in blijde en droeve dagen, uw steun in leven en sterven....’ meer kon zij niet zeggen; maar hoe werd die moederzorg beloond, toen Rudolf haar in zijne armen sloot, en met een vurigen kus zijn hartelijk uitgesproken woord: ‘dank, hartelijk dank, lieve moeder! sedert ik dien schat hervonden heb, heb ik de ware rust en het geluk mijns levens teruggevonden!’ bezegelde. Nu snelden ook mijnheer en mevrouw Zeeltink toe, die met tranen van aandoening Rudolfs moeder bedankten voor dat kostbaar geschenk, aan hunnen schoonzoon gegeven, terwijl zij Rudolf zelven toewenschten, dat 's Heeren Geest hem mogt verlichten, om het woord Gods regt te verstaan en hem bekwaam te maken, om de gezonde leer te omhelzen en daarin volstandig te blijven.</p>
<p>Berend, die met de andere dienstboden, nadat zij hunne gelukwenschen hadden uitgesproken, nog eenige oogenblikken aan den ingang der kamer was blijven staan, kon het nu daar niet langer uithouden. Zijn gemoed werd te
<pb n="444"/>
te vol en zich verwijderende, om daar buiten zijn hart te ontlasten, riep hij met eene half gesmoorde, door aandoening afgebroken stem uit: ‘Heere, Heere, heb'k ooit van men leven zoo iets gezien! 't Is... 't is... hemelsch.’</p>
<p>De oude heer Bergér, niet tot den minst gelukkige van dien familie en vriendenkring behoorende, stelde bij deze gelegenheid aan Rudolf een huwelijksgift ter hand, die met alle regt aanzienlijk mogt heeten, en toen Rudolf hem daarvoor zijn innigen dank betuigde, antwoordde hij slechts: ‘dubbeld verpligt, dubbeld verpligt aan uw vader, jonge vriend, en nu geen woord er meer over!’ maar onmiddellijk daarop zocht hij mevrouw Torlet een oogenblik alleen te spreken, en toen herinnerde hij haar zijn uitroep tijdens haar verblijf aan zijn huis te Rotterdam: ‘mevrouw, gij maakt mij tot den gelukkigste der menschen!’ ‘Ondankbaar zou het zijn, mevrouw,’ sprak hij, ‘als ik dat oogenblik kon vergeten. De hemel heeft mijne plannen begunstigd en mij eene rust geschonken, waar al mijne schatten niet tegen kunnen opwegen. Ter gedachtenis aan dat onvergetelijk oogenblik moet gij dit paketje aannemen. Niet mij, mevrouw, maar den hemel moet gij er voor danken, omdat gij in de hand der Voorzienigheid het middel geweest zijt tot bevestiging van mijn geluk.’</p>
<p>De oude heer Roster beklaagde het zich niet, dat hij door de gemeente als lid van den raad, en door dezen als wethouder gekozen en benoemd was, omdat hij heden daardoor in de gelegenheid geweest was, het huwelijk der jonge lieden burgerlijk te voltrekken.</p>
<p>Frits was dagen lang in de weer geweest, om de plegtigheid van dezen dag zoo feestelijk mogelijk in te rigten, en niemand blijder dan hij, toen hij zag, dat de feestvreugde volgens zijn gemaakt plan geregeld haren gang volgde, en zulk een opwekkenden invloed had op doctor Sligman, dat hij met zijne luimige invallen het geheele gezelschap vermaakte. Maar wie voelde zich mede gelukkiger, dan Maria's teederste vriendin, Roster's jeugdige gade, toen zij met de kroon harer liefde, haren eerstgeborene in den familiekring trad en den zuigeling in Maria's armen lag als den onschuldigsten getuige harer on-<pb n="445"/>verbreekbare zusterliefde, waar ze zich aan haar mede verbond.</p>
<p>Er was niemand vergeten, om mede te deelen in de vreugde, die allen genoten. Ook aan de kinderen van het dorp was vreugde bereid, terwijl de volijverige onderwijzer gezorgd had, dat de schoolkinderen, in het voorhuis geplaatst, van tijd tot tijd gepaste liederen zongen, op kinderlijken toon, ter eere van dit feest.</p>
<p>Berend, die op het huwelijksfeest uitgelaten vrolijk was, vroeg, toen Rudolf hem met zijne jeugdige gade in een der gangen te gemoet kwam, of zijn jongen heer nu ook geloofde een tweede ziel te hebben. En toen Rudolf hem daarop antwoordde: ‘ja, Berend, ik heb haar, ik voel haar in mijne armen en aan mijn hart....’ kon hij niet nalaten half spottend te zeggen: ‘met je permissie jongen.... meneer, dat's nog geen bewijs!’ Berend kreeg van Rudolf nog een extragift onder voorwaarde, dat hij hem nooit weêr over zijn ongeloof mogt bestraffen.</p>
<p>&nbsp;</p>
<p>De laatste avond van dit voor Rijkhold en de zijnen in zoovele opzigten hoogst belangrijk jaar vond hen, na het uitgaan der avondkerk, waar de gemeente met haren leeraar het jaar godsdienstig besloten had, aan den helder brandenden haard bijeen, door liefde en eensgezindheid naauw aan elkander verbonden. Met dankbare aandoening werd in den familiekring het verledene herdacht. Alles wat het had opgeleverd werd vaarwel gezegd, terwijl ieder voor zich zelven in stilte overdacht wat de wisseling van vreugd en smart op de oefening voor het hoogere leven had uitgewerkt, eene overdenking, die ernstiger werd, toen Rijkhold, bij het vlugtig heensnellen der jaren, de, gedachten en de gesprekken leidde op den dood en de eeuwigheid. Met diepen weemoed werden de harten vervuld, toen het denkbeeld van scheiding zich daarbij als van zelf aan de aanwezenden opdrong. Maar hoe weldadig wist Rijkhold die sombere gedachten weêr af te leiden, toen hij de zijnen op de toekomst, die voor hen lag, met op vroegere ondervinding gegrond vertrouwen wees, en allen aanspoorde tot een blijmoedig volgen van den weg des Heeren, die alles wel maakte, en aan
<pb n="446"/>
de grenzen van het aardsche leven het heerlijkste verschiet opende voor wie zich aan Hem toevertrouwden. En toen hij daarop de zijnen opwekte, om met elkander het laatste vers van het 160ste gezang te zingen:</p>
<lg type="poem">
<l>Snelt dan jaren, snelt vrij henen</l>
<l>Met uw blijdschap en verdriet;</l>
<l>Welk een ramp ik moog' beweenen,</l>
<l>God, mijn God verandert niet:</l>
<l>Blijft mij alles hier begeven,</l>
<l>Voortgeleid door Zijne hand</l>
<l>Schouw ik uit dit nietig leven</l>
<l>In mijn eeuwig Vaderland, -</l>
</lg>
<p>spraken allen een plegtig Amen uit.</p>
<p>&nbsp;</p>
<p>Hier eindigen we onze geschiedenis. We wenschen haar niet zonder vrucht te hebben verhaald. Als ge iets hebt medegebragt, lezers, dat ge van ons uitstapje in het leven, in uw gezin, voor u zelven gebruiken kunt, dan zal ik mij verblijden, dat ik u niet te vergeefs gevoerd heb in onze <hi rend="sc">wereld in 't klein</hi>.</p>
<p>&nbsp;</p>
<p><hi rend="sc">einde van het tweede en laatste deel</hi>.</p>
</div>
</body>
</text>
</TEI.2>
